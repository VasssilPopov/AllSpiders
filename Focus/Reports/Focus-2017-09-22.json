{"url": "http://www.focus-news.net/news/2017/09/22/2438844/cnn-iran-pokaza-novata-si-balistichna-raketa-s-golyam-obhvat.html", "text": "Иран показа новата си балистична ракета с голям обхват по време на военен парад в столицата на страната - Техеран. Това се случи след като президентът на страната Хасан Роухани предупреди САЩ, че страната му има право да развива военния си потенциал и няма да се откаже от него, предаде CNN.\r\nРакетата се нарича Хорамшах и бе показана по време на военен парад в Техеран, днес (22.09).Според ирански медии, тя има обсег от 2000 километра и може да носи няколко бойни глави, \r\nС този обсег, ракетата може да достигне Израел и Саудитска Арабия. \r\nВ изказването си на военния парад, президентът Хасан Роухани настоя, че страната му ще продължи да развива ракетната си програма и военния си потенциал.\r\n„Ние ще развиваме военния си потенциал, доколкото сметнем за нужно“, подчерта той. „Няма да искаме разрешение от никой, за укрепването на отбраната на страната ни.“\r\nОсвен това, той допълни : „Независимо дали ви харесва, ние ще помогнем на Сирия, Йемен и Палестина и ще развиваме нашите ракети.“\r\nПревод и редакция:", "date": "2017.09.22", "title": "CNN: Иран показа новата си балистична ракета с голям обхват"}
{"url": "http://www.focus-news.net/news/2017/09/22/2438814/nedyalko-slavov-oblasten-upravitel-na-smolyan-mozhem-da-badem-nezavisimi-kogato-sme-zaedno-obedineni-pod-natsionalnite-ideali.html", "text": "Можем да бъдем независими, когато сме заедно, обединени под националните идеали. Това се казва в поздравителния адрес на областният управител на Смолянска област Недялко Славов до жителите на областта по повод навършването на 109 години от обявяването на Независимостта на България, съобщиха от пресцентъра на Областна администрация – Смолян. В поздравителния адрес се посочва още: „Почитаме нашите предци, които са преминали през много трудности, за да постигнат националните идеали чрез провъзгласяването на Независимостта на 22 септември 1908г. По подобен  начин и ние трябва да обединим усилия, за да вървим заедно по пътя към всяка нова позитивна промяна. Независимостта днес има други измерения. Изразява се в стабилна икономика, добри обществени услуги, социална система, осигуряващи висококвалифициран човешки ресурс и здрава нация. Но тези високи стандарти се постигат с общи усилия, консенсус, а не с разделение и безпринципно противопоставяне. Тогава можем да бъдем независими, когато сме заедно, обединени под националните идеали! Неизбежно ще бъдем изправени пред много предизвикателства, но съм уверен, че уповавайки се на българската си идентичност и ценности, с общи усилия можем да градим достойното европейско бъдеще на независима България! Пожелавам ви здраве и благоденствие!“", "date": "2017.09.22", "title": "Недялко Славов, областен управител на Смолян: Можем да бъдем независими, когато сме заедно, обединени под националните идеали"}
{"url": "http://www.focus-news.net/news/2017/09/22/2438815/the-independent-odobrenieto-za-donald-tramp-se-povishi-do-43-ot-amerikanskite-grazhdani.html", "text": "Одобрението за американския президент Доналд Тръмп се повиши до над 40 %, предава The Independent. Това се случи, след като президентът успешно се справи с кризата около ураганите, които засегнаха Тексас, Флорида и Луизиана. \r\nСпоред анкета на NBC и Wall Street Journal, в момента одобрението на Доналд Тръмп е 43 %, което представлява увеличение с три процента повече, отколкото миналия месец.\r\nБлизо 71 % от американците одобряват споразумението, което Тръмп достигна с политическите си конкуренти от Демократическата партия Нанси Пелоси и Чък Шумър, за оказването на помощ на Тексас и Флорида.  Симеон Миланов", "date": "2017.09.22", "title": "The Independent: Одобрението за Доналд Тръмп се повиши до 43 % от американските граждани"}
{"url": "http://www.focus-news.net/news/2017/09/22/2438816/bilyana-karadakova-rim-blagoevgrad-na-22-septemvri-1908-g-knyazhestvo-balgariya-na-praktika-se-pokazva-na-politicheskata-karta-na-sveta.html", "text": "На 22 септември 1908 година Княжество България се превръща в суверенна и пълноценна държава и се показва на практика на политическата карта на Европа и света. Това каза за Радио ‘‘Фокус’’ – Пирин Биляна Карадакова, уредник в Регионален исторически музей - Благоевград. „Провъзгласяването на българската независимост е една много важна стъпка, при все че е формална от гледна точка на вековното историческо развитие на българската нация, но тази стъпка позволява на българската държава да участва равноправно в сключването на договори от търговски и военен характер. Самият замисъл на българската независимост през 1908 година е с идеята България да може да продължи войните за национално обединение и освобождение на останалите под османска власт българи в Македония“, добави Карадакова. Тя посочи, че празникът в българската история е замислен с идеята България да е активен основен двигател за реализацията на националното обединение. „Известно е, че с Берлинския конгрес българските земи са разкъсани и практически са в 5 различни политически системи и статути. Съединението на Княжество България и Източна Румелия през 1885 година беше първата стъпка към национално обединение и тя като такава е осмислена още от своите съвременници. Веднага се обръща поглед и към Македония, която трябва да бъде другото останало голямо българско символно пространство, което трябва да се присъедини към българската държава и последвалите събития – дейността на четите на ВМРО и Илинденско-Преображенското въстание са все в този смисъл“, добави тя. Карадакова каза още, че българското княжество може да се включи активно в политическата система и политическите отношения на Балканите и в Европа, само ако има суверенитет и това е възможно с провъзгласяването на независимостта.\r\nЛора КАЛЧЕВА", "date": "2017.09.22", "title": "Биляна Карадакова, РИМ - Благоевград: На 22 септември 1908 г. Княжество България на практика се показва на политическата карта на света"}
{"url": "http://www.focus-news.net/news/2017/09/22/2438817/tass-ot-darzhavniya-departament-zayaviha-che-sasht-i-rusiya-si-vzaimodeystvat-mnogo-dobre-v-borbata-sreshtu-islyamska-darzhava.html", "text": "САЩ и Русия си „взаимодействат много добре“ в борбата срещу „Ислямска държава“, заяви представителят на структурите на американския Държавен департамент Брет Макгърк, цитиран от ТАСС. \r\nТой каза това по време на брифинг в Генералната асамблея на ООН в Ню Йорк.\r\n„По въпроса за Сирия, си съдействаме много добре с Русия, както на военно ниво, така и тук, в Ню Йорк, на ниво държавния секретар Рекс Тилърсън и руския външен министър Сергей Лавров“, каза той.\r\n„Нашата цел сега, е да продължим да оказваме максимален натиск на Ислямска държава в Сирия и Ирак, както и да удържим победа възможно най-бързо“, добави американският представител.Симеон Миланов", "date": "2017.09.22", "title": "ТАСС: От Държавния департамент заявиха, че САЩ и Русия си взаимодействат „много добре“ в борбата срещу „Ислямска държава“"}
{"url": "http://www.focus-news.net/news/2017/09/22/2438818/natovaren-trafik-i-opashki-po-granitsite-v-parviya-pochiven-den-obzor.html", "text": "Натоварен трафик и опашки по границите белязаха първия от поредицата почивни дни за Деня на независимостта. Най-интензивно бе движението в посока Гърция. Преди обяд, читатели на „Фокус“ сигнализираха, че изчакват около час на ГКПП „Кулата-Промахон“, за да излязат от страната, като на място са се струпали стотици автомобили. По обед вече се бяха образували непрекъснати колони от автомобили от изхода на Благоевград до граничния пункт. Опашки имаше и на другите гранични пунктове на страната. 4 км достигна колоната от товарни автомобили на ГКПП „Дунав мост – Видин“, а на ГКПП \"Дунав мост-Русе\"  - 3 км. Около 2 км бяха опашките на пунктовете на българо-турската граница „Лесово“ и „Малко Търново“, интензивен бе трафикът и на българо-сръбската граница.\r\nНатоварено бе и движението по магистралите „Хемус“ и „Тракия“. Километрично задръстване се образува по АМ „Хемус“ между тунелите „Витиня“ и „Ечемишка“ в посока Варна.  За да се  облекчи на трафика Агенция „Пътна инфраструктура“ препоръча на шофьорите на леки автомобили да използват и алтернативен маршрут - път I-1 при км 30.\r\nВ столицата трафикът в първия почивен ден също бе интензивен. Най-натоварено бе движението по бул. „Цариградско шосе“ на изход от града. Затруднение в движението предизвика и фактът, че централната част на столицата бе затворена заради честванията по повод Деня на независимостта. \r\nЗа улеснение на трафика през Владая и повишаване на пътната безопасност от 08.00 до 14.00 часа имаше две ленти за излизащите от София на път I-1 (Е-79). \r\nНа 24 септември (неделя) от 10 ч. до 20 ч. в същия участък ще има две ленти към София. По този начин пристигащите в столицата шофьори ще могат да пътуват по-удобно и безопасно.", "date": "2017.09.22", "title": "Натоварен трафик и опашки по границите в първия почивен ден (ОБЗОР)"}
{"url": "http://www.focus-news.net/news/2017/09/22/2438819/the-jerusalem-post-sblasatsi-mezhdu-yazidi-i-podkrepyani-ot-iran-shiitski-paravoenni-v-irak.html", "text": "Група иракски язиди, подкрепяни от турски кюрди, се сблъскаха с подкрепяни от Иран шиитски паравоенни близо до сирийско-иракската граница, предава The Jerusalem Post.\r\nНяколко души са ранени, като е възможно да има и убити.\r\nСблъсъкът се случи на контролните пунктове, които разделят язидските въоръжени „Синжадрски отряди за съпротива“ и „Народната мобилизация“, която представлява коалиция от паравоенни групи, тренирани и въоръжени от Иран. Информацията бе потвърдена от представител на властите в язидския регион Синджар, който се намира в северозападните части на Ирак.\r\nТова се случва само дни преди в региона да се проведе референдум за независимост на Иракски Кюрдистан. Симеон Миланов", "date": "2017.09.22", "title": "The Jerusalem Post: Сблъсъци между язиди и подкрепяни от Иран шиитски паравоенни в Ирак"}
{"url": "http://www.focus-news.net/news/2017/09/22/2438820/petko-georgiev-komitet-rodolyubie-borbata-za-nezavisimost-e-bezkonechna-i-vinagi-shte-sashtestvuva-bez-znachenie-v-kakav-aspekt-i-mashtab-e-tya.html", "text": "Борбата за Независимост е безконечна и винаги ще съществува, без значение в какъв аспект и мащаб е тя. Това каза за Радио „Фокус“ – Пловдив Петко Георгиев от Комитет „Родолюбие“ в града по повод отбелязването на 109 години от обявяването на Независимостта на България. По думите му дори един човешки живот в определени периоди попада в зависимости. „Борбата за отпадане на тези зависимости е безконечна, като в нея винаги трябва да се водим от правото. Дефиницията за независимост за всеки един човек е отделна и докато не стане единна, ние няма да се почувстваме независими“, каза още Петко Георгиев. Той заяви, че е хубаво в по-голямата част от народа и от нацията ни да битува общо разбиране за това кой е правилният път пред държавата ни. „Смятам, че когато има такова разбиране от по-голяма част от сънародниците ни, нещата ще вървят по-целенасочено в една по-правилна перспектива. Докато има вътрешни, дори емоционални брожения между народа ни, между членовете и съчленовете на нацията, трудно ще вървим към каквато и е да е европейска или друга перспектива“, посочи Петко Георгиев.\r\nТой каза още, че трябва да има убеденост и доброволност, че ние вървим в посока на една европейска перспектива, като това трябва да е осъзнато. „Това е в приоритетите на едно правителство, което е задължено да убеждава хората, че се движи в правилната посока“, добави той.\r\nТони МИХАЙЛОВ", "date": "2017.09.22", "title": "Петко Георгиев, Комитет „Родолюбие“: Борбата за Независимост е безконечна и винаги ще съществува, без значение в какъв аспект и мащаб е тя"}
{"url": "http://www.focus-news.net/news/2017/09/22/2438821/afp-sasht-mogat-da-udalzhat-zabranata-za-patuvane-na-hora-ot-nyakolko-myusyulmanski-strani.html", "text": "Забраната за пътуване в САЩ, която американският президент наложи за шест мюсюлмански страни, може да бъде удължена, предава AFP .\r\nВ неделя 90-дневния срок на забраната изтича, с което пътуващите от Сирия, Иран, Либия, Сомалия и Йемен ще могат отново да посещават САЩ. Въпреки това, забраната може да бъде удължена за неопределен срок от време или дори да включи други мюсюлмански страни.\r\nАмериканските медии, позовавайки се на анонимен източник, твърдят, че удължаването на забраната може да е безсрочно и да зависи само и единствено от спазването на определени критерии.  Симеон Миланов", "date": "2017.09.22", "title": "AFP: САЩ могат да удължат забраната за пътуване на хора от няколко мюсюлмански страни"}
{"url": "http://www.focus-news.net/news/2017/09/22/2438822/prezidentat-rumen-radev-nezavisimostta-ne-e-dadenost-a-povedenie-i-dostoynstvo-koito-zavisyat-ot-vsichki-nas-grazhdanite.html", "text": "В Деня на Независимостта отдаваме почит към всички, които с делата си, а понякога и с живота си, отстояваха и отстояват свободата, суверенитета и честта ни като народ и държава. Това е написал държавният глава Румен Радев в официалната си страница във \"Фейсбук\". \"Независимостта не е даденост, а поведение и достойнство, които зависят от всички нас, гражданите.\r\nЧестит празник и нека бъдем на висотата на онези, които го изпълват със съдържание!\", пише още президентът Радев.", "date": "2017.09.22", "title": "Президентът Румен Радев: Независимостта не е даденост, а поведение и достойнство, които зависят от всички нас, гражданите"}
{"url": "http://www.focus-news.net/news/2017/09/22/2438823/atanas-atanasov-istorik-aktat-za-nezavisimostta-se-sluchva-zashtoto-narodat-ne-mozhe-da-se-primiri-s-razkasvaneto-na-darzhavata-ni-ot-berlinskiya-kongres.html", "text": "Актът за Независимостта на България не се случва случайно и не се случва толкова скоро след Освобождението на България, ако прием 3 март 1878 година с подписания Санстефански мирен договор за такова освобождение. Това каза за Радио „Фокус” историкът Атанас Атанасов и председател на Общинския комитет „Васил Левски“ - Айтос. „Актът за Независимостта е следствие от Берлинския конгрес, който разкъсва държавата ни. С това положение не може да се примири нито правителството, нито народът, защото има една песен, в която се пее „Ако някой рече България, че е мала, има още 8 дяла, за да бъде цяла…“. Така Фердинанд натоварва демократическата партия, водена от Гешов, да подготви този акт за обявяване на Независимостта на България. Ако маркираме датите 3 март 1878 година, след това Съединението от 6 септември 1885 година, 30 години след Освобождението на България, султанът продължава да бъде суверен на т.нар. свободна България. Това я поставя в неравноправни отношения между другите европейски държави. Така поставената задача, се подготвя съвсем умишлено в дипломатически план“, каза още историкът. Той добави, че българското правителство отзовава на 15 септември своя посланик в Турция. След това, използвайки стачката на транспортните работници в железопътните линии в Южна България, собственост на Турция, заменят стачкуващите с войска и така биват завладени. Турция реагира и на 22 септември 1908 година, във Велико Търново Фердинанд обявява България за „независимо българско царство“. „Следват дипломатически битки с Високата порта. Турция иска обезщетение от 125 милиона франка, България не е съгласна, тя няма и възможност да ги плати, тогава Русия помага, като заявява на Турция, че ѝ опрощава задълженията от т.нар. Руско-турска освободителна война и България се задължава в срок от 75 години да изплати 82 милиона франка на Русия, а Турция иска от България 125 милиона франка. Турция признава независимостта на България на тази цена, след което и Великите сили го признават“, каза още Атанасов. Според него днес българите не са независими. Той припомни думите на Апостола, който казва „Ако ние сами не можем да се освободим, този, който дойде да ни освободи, няма да бъде за черните ни очи. Това ще бъде смяната на едно робство с друго“. По едно историческо стечение на обстоятелствата ние не можахме да се освободим сами. Освободиха ни други - братя, но други. Робството не позволява да водиш самостоятелна политика и да отстояваш интересите си, както трябва. Всеки миг, когато искаш да наложиш своите интереси пряко на някои от великите сили, автоматически те забравят каква е държавата демократична или друга, пишейки ти се на приятел, застава срещу своите интереси, защото са накърнени нейните. Не искам да омаловажавам това, което направи Русия за свободата на България, но друга е темата истинска ли е тази свобода и колко е пълна“, каза още историкът. „За съжаление, стана така, че когато започнахме да строим нова, свободна България, ние нямахме възможност да я построим със здрави основи, правилно да я построим, защото интересите на другите държави диктуваха друго. Единият иска тя да бъде силна, другият има интерес тя да е слаба. В точно такова положение сме се намирали, намираме се и сега, защото не можахме да се освободим сами“, каза още Атанасов.\r\nМария РУСЕВА", "date": "2017.09.22", "title": "Атанас Атанасов, историк: Актът за Независимостта се случва, защото народът не може да се примири с разкъсването на държавата ни от Берлинския конгрес"}
{"url": "http://www.focus-news.net/news/2017/09/22/2438824/reuters-emanyuel-makron-podpisa-pet-klyuchovi-dekreta-za-reforma-na-trudovoto-zakonodatelstvo.html", "text": "Френският президент Еманюел Макрон подписа пет ключови декрета за реформирането на трудовото законодателство, предава Reuters . Това са първите големи икономически реформи, които новата френска администрация предприема.\r\nНовите закони, които бяха обсъдени обстойно с профсъюзите, ще сложат таван на обезщетенията при уволнение на служители. Законодателството ще даде по-голяма свобода на компаниите да наемат и уволняват служители. \r\nФренският президент каза, че декретите ще станат закон в идните дни, но ще бъдат приложени на практика едва към края на годината.\r\nАгенция „Фокус“ припомня, че някои профсъюзи се обявиха срещу новото законодателство, чиято цел е да се насърчат бизнеса и икономическия растеж на Франция. Срещу промените имаше протести на профсъюзите и крайнолеви групировки. Симеон Миланов", "date": "2017.09.22", "title": "Reuters: Еманюел Макрон подписа пет ключови декрета за реформа на трудовото законодателство"}
{"url": "http://www.focus-news.net/news/2017/09/22/2438825/the-lost-angeles-times-iranskiyat-prezident-zayavi-che-stranata-mu-nyama-da-tarsi-nichie-pozvolenie-za-da-se-zashtitava-i-shte-prodalzhi-da-zasilva-raketnata-si-programa.html", "text": "Иран показа новите си балистични ракети със среден обсег, докато президентът Хасан Роухани обеща, че страната му ще се защитава на всяка цена от „агресията“ на САЩ и Израел, пише The Los Angeles Times.\r\nПо време на военен парад, Роухани заяви, че Иран „няма да търси ничие позволение, за да се защитава“, и ще продължи да засилва ракетната си програма.\r\nТова се случва, след като Доналд Тръмп призова световните сили да приложат натиск върху Иран, с цел страната да прекрати развитието на ракетната си програма. Друго притеснение на САЩ е, че Техеран подкрепя различни шиитски милции в Близкия изток, включително и „Хизбула“. Симеон Миланов", "date": "2017.09.22", "title": "The Lost Angeles Times: Иранският президент заяви, че страната му „няма да търси ничие позволение, за да се защитава“, и ще продължи да засилва ракетната си програма"}
{"url": "http://www.focus-news.net/news/2017/09/22/2438826/chavdar-bozhurski-oblasten-upravitel-na-sliven-zadalzheni-sme-da-prodalzhim-da-utvarzhdavame-i-otstoyavame-nezavisimostta-na-balgariya.html", "text": "Задължени сме да продължим да утвърждаваме и отстояваме Независимостта на България. Това се казва в поздравителен адрес на областния управител на Сливен Чавдар Божурски по случай Деня на Независимостта, съобщиха от Областна администрация - Сливен. В поздравителния адрес на областния управител се посочва още: „На този ден през 1908 година страната ни, една от най-старите в Европа, възстановява своята независимост. Този акт за времето си е най-голямото политическо и обществено постижение на една обединена и жадуваща за светло и победоносно бъдеще нация – българската. Издига се международният авторитет на страната ни и тя се превръща в равноправна на другите държави, а нашите предшественици отварят пътя на днешните поколения българи към Европа и света. Днес ние, признателните потомци, сме задължени да продължим да утвърждаваме и отстояваме своята независимост, достойнство и международно признание, да завещаем на децата си силна, единна и просперираща България! Нека бъдем здрави, обединени, непокорни пазители на българския дух!“", "date": "2017.09.22", "title": "Чавдар Божурски, областен управител на Сливен: Задължени сме да продължим да утвърждаваме и отстояваме Независимостта на България"}
{"url": "http://www.focus-news.net/news/2017/09/22/2438827/predstoyashti-mezhdunarodni-sabitiya-za-23-septemvri-agentsiya-fokus.html", "text": "Ангела Меркел ще проведе предизборно мероприятие в последния ден от предизборната кампания, докато Мартин Шулц ще се появи в Аахен.\r\n***  Френската крайна левица ще организира протест срещу правителството, който ще бъде оглавен от Жан-Люк Меланшон.\r\n***  Италианското „Движение Пет звезди“ провежда конгрес, на който ще се избере кандидата за премиер на партията.\r\n***  Турският парламент ще проведе извънредна сесия, за да обсъди операциите в Сирия и Ирак.\r\n***  Продължават опитите на испанските власти да предотвратят референдума за независимост на Каталония.\r\n***  Лидерът на иракските кюрди Масуд Барзани ще обяви по време на пресконференция дали ще има референдум за независимост на Иракски Кюрдистан.\r\n***  „Сирийските демократични сили“ са близо до победа над последните позиции на „Ислямска държава“ в Ракка.\r\n***  Иракските сили за сигурност се готвят за освобождението на северния град Хавия, след като освободиха Шаркат и още 20 селища.\r\n***  Саудитска Арабия отбелязва националния си празник.", "date": "2017.09.22", "title": "Предстоящи международни събития за 23 септември (Агенция „Фокус“)"}
{"url": "http://www.focus-news.net/news/2017/09/22/2438828/109-godini-nezavisima-balgariya-obzor.html", "text": "На 22 септември България празнува своята Независимост.  В цялата страна се състоят чествания и празненства, кулминацията на които е във Велико Търново. На този ден през 1908 г. княз Фердинанд прокламира, че страната ни вече не е васално княжество на Османската империя.   Фердинанд приема титлата цар в църквата „Свети 40 мъченици” във Велико Търново.\r\nВ старата столица началото на честванията бе поставено със Света литургия в църквата „Св. 40 мъченици“, отслужена от свещеноиконом Славчо Иванов. В двора на храма, където за пръв път е обявена Независимостта на България, през 1908 година, се събраха десетки жители и гости на града. Присъстваха и редица официални лица.\r\nСлед отслужването на Светата литургия бяха извършени водосвет и поръсване на бойното знаме на НВУ „Васил Левски“, както и на знамената на държавни и общински институции, учебни заведения и неправителствени организации. След това, с празнично шествие, програмата се пренесе в архитектурно-музеен резерват Царевец. На хълма Царевец се проведе военен ритуал по издигане на националното знаме на Република България. В историческата крепост се събраха стотици граждани, заедно с официалните гости. Отново бе прочетен и Манифестът, с който е обявена Независимостта на България. Кметът на Велико Търново Даниел Панов припомни, че именно в крепостта Царевец е прокламирана българската Независимост. Той подчерта, че с това дело завършва един акт, който превръща България от провинция на Османската империя в държава, която по-късно става Велика сила. Слово произнесе и вицепрезидентът Илияна Йотова, която заяви, че е огромна чест за всеки български държавник да има възможност да говори на този ден. Тя допълни, че с думите „Да живее свободна и независима България! Да живее българският народ!“, с които завършва Манифестът за обявяване на Независимостта, започва новата българска история. Поздрав отправи и зам.-председателят на Народното събрание Цвета Караянчева. Последва поднасяне на  венци и цветя на Пирамидата на Независимостта на крепостта „Царевец“. След това празничното шествие стигна до паметник „Майка България“, където също се отдаде почит.\r\nЗа честванията в града пристигнаха министърът на регионалното развитие Николай Нанков, както и Теменужка Петрова, министър на енергетика, зам.-министърът на социалната политика Росица Димитрова, председателят на ПГ на ПП ГЕРБ Цветан Цветанов, областният управител на Велико Търново проф. Любомира Попова, народни представители, местни парламентаристи и служители на Община Велико Търново.\r\nВечерта честванията продължиха отново на площада пред крепостта „Царевец“, където се състоя изпълнение на строеви хватки с оръжие от Представителна рота на НВУ „Васил Левски“. Програмата на Община Велико Търново продължи с тържествената заря-проверка и завърши с аудио-визуалния спектакъл „Царевград Търнов – звук и светлина“.", "date": "2017.09.22", "title": "109 години Независима България (ОБЗОР)"}
{"url": "http://www.focus-news.net/news/2017/09/22/2438528/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Подкрепяните от САЩ бойци от кюрдско-арабските „Сирийски демократични сили“(СДС) в момента разчистват последните останали бойци на Ислямска държава от сирийския бастион на терористичната организация – Рака, пише ливанското издание Daily Star, позовавайки се на информация, съобщена Сирийската обсерватория за човешките права, базирана в Лондон.\r\n„СДС и американски специални части за започнали зачистващи операции в Рака“, пишат от лондонския монитор.\r\nОсвен това, от изданието пишат, че в града има още джихадисти, които са се скрили в подземни убежища в центъра на града, близо до стадиона и сградите на бившето сирийско правителство.\r\nОперацията се бави, защото голяма част от сградите в града са минирани от екстремистите, а от СДС заявиха, че са на „последния етап“ на операцията по завземането на града и скоро това ще бъде обявено официално.\r\n„Смятаме, че това е последния етап от операцията „Гнева на Ефрат“, която е съвсем близо до края си“, пише в съобщението на СДС.\r\nПодкрепяните от САЩ бойци са написали, че са успели да осъществят „изненадваща атака“ срещу ислямистите в северната част на Рака, където джихадистите са обсадени вече от три месеца.\r\n*** Президентът на САЩ Доналд Тръмп заяви, че ще посети американската територия Пуерто Рико, която понесе големи щети от преминалия през територията на карибския остров ураган „Мария“, пише The Hill.\r\nПо време на последния ден от срещите в рамките на Общото събрание на ООН, американският президент анонсира, че ще посети разрушения остров, но не каза кога ще се случи това. Той фокусира коментарите си основно върху щетите, нанесени от урагана, като заяви, че островът е „напълно заличен“.\r\n„Казват, че е засегнат от силния вятър, какъвто не са виждали никога“, каза американският президент. „Островът е ударен от урагана, когато той е бил от пета категория, което се случва много рядко.“\r\nОт изданието коментират, че „Мария“ е била от пета категория, когато е достигнала до Американските Вирджински острови и след това силата ѝ е намаляла до четвърта степен, преди да стигне до Пуерто Рико, където причини огромни щети на сградите и инфраструктурата и извади от строя цялата електропреносна мрежа на острова.\r\n***Президентът на САЩ Доналд Тръмп въведе извънредно положение в Пуерто Рико, след пораженията нанесени на острова от урагана „Мария“, пише американското издание Washington Examiner, позовавайки се на съобщение, публикувано от Белия Дом.\r\nЗаповедта предвижда оказването на помощ за възстановяване на щетите на острова от Министерството на вътрешните работи на САЩ и от Агенцията за справяне с извънредни ситуации.\r\n„Също така, са отпуснати финансови средства за целия район,за отделните общини, както  и за определени частни неправителствени организации, за провеждането на възстановителни мероприятия в 78 общини в Пуерто Рико“, заявиха от Белия Дом.\r\nКметът на Сан Хуан – столицата на Пуерто Рико – заяви, че 3,5 милиона жители на острова може да останат без електроенергия, в най-лошия случай, за шест месеца.\r\n„Град Сан Хуан, както го знаехме, вече не съществува“, каза столичния кмет Юлин Круз в интервю за американска телевизия. „Очакваме да няма електричество между 4 и 6 месеца.“\r\nВ района се очакват проливни дъждове, предизвикани от преминаващия ураган „Мария“. Прогнозите са, че те ще са най-силни в района на Американските Вирджински острови.\r\nОт сряда следобед, 100 процента от територията на остров Пуерто Рико е без електрозахранване, след като ураганът от четвърта степен нанесе огромни поражения на инфраструктурата му. Улиците на градовете са се превърнали в реки заради наводненията и много от населените места изпитват недостиг на питейна вода.\r\n*** Говорителят на Кремъл Дмитрий Песков заяви, че руският президент Владимир Путин ще посети Анкара следващата седмица, където ще проведе среща турския си колега Реджеп Таийп Ердоган. На нея ще бъдат обсъждани теми от общ интерес, най-вече за последните събития в региона на Близкия Изток, пише турското издание Daily Sabah, позовавайки се на съобщение от пресслужбата на руското президентство.\r\nИнформацията за визитата бе потвърдена от турския президент, по време на изказването му в рамките на Световния бизнес форум на Блумбърг в Ню Йорк. Той сподели, че ще обсъди ситуацията в Сирия с (Владимир) Путин по телефона и че ще се срещне с него лице-в-лице следващия четвъртък, но не даде повече детайли.\r\nВ съобщението от Кремъл се посочва, че се очаква на срещата да бъде засегнат широк спектър от теми, включително Сирия, референдума за независимост на Иракски Кюрдистан и покупката на руските противовъздушни системи С-400.\r\nОсвен това се очаква, двамата президенти да обсъдят детайли по споразумението за създаване на зона за деескалация в сирийската северозападна провинция Идлиб. Миналата седмица в Астана, Турция, Русия и Иран се споразумяха за изпращането на стотици наблюдатели в провинцията, които да следят за спазването на примирието.\r\n***", "date": "2017.09.22", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/22/2438529/predstoyashti-sabitiya-v-stranata-za-22-septemvri-agentsiya-fokus.html", "text": "***\r\nОт 10.00 часа вицепрезидентът Илияна Йотова ще включи в  шествието с официалните гости, които се отправят към крепостта „Царевец“ по случай честванията на 109-тата годишнина от обявяването на Независимостта на Република. В 10.45 часа Илияна Йотова ще произнесе слово, а в 11.30 часа вицепрезидентът ще участва в шествие до паметника „Майка България“, където в 12.00 часа ще поднесе цветя заедно с кмета на община Велико Търново. \r\n***\r\nОт 17.00 часа в Чепеларе вицепрезидентът Илияна Йотова ще бъде официален гост в на откриването на хайдушките празници „Капитан Петко войвода“.\r\n***\r\nОт 19.30 часа на площад „Цар Асен І” председателят на Народното събрание Димитър Главчев и народни представители ще участват в тържествената заря-проверка, посветена на 109-тата годишнина от обявяването на Независимостта на България. Председателят на парламента ще приеме рапорта на командващия зарята и ще произнесе слово.\r\n***\r\nОт 14.45 часа министърът на труда и социалната политика Бисер Петков посети Държавната психиатричната болница в с. Церова кория, а в 16.00 часа той ще даде брифинг в кметството на селото, на който ще представи подготовката на Министерството на План за действие за изпълнение на Националната стратегия за дългосрочна грижа.\r\n***\r\nВ хотел Рамада – София ще се проведе Международна конференция за Болестта на Хънтингтън с мото „По-силни заедно!“.\r\n***\r\nОт 10.00 часа до лятната сцена на Борисовата градина в присъствието на заместник-кмета по транспорт Евгени Крусев и Екатерина Йорданова – председател на постоянната комисия по транспорт към Столичен общински съвет ще стартира Вело-поход „Заедно с велосипед“.\r\n***\r\nОт 11.00 часа на площад „Княз Александър I” Столична община организира тържествено честване на 109-та годишнина от обявяването на Независимостта на България. Слово ще произнесе доц. д-р Тодор Чобанов, заместник-кмет на Столична община. \r\n***\r\nОт 16.00 часа в Княжевска градина пред Монумента на Съветската армия ще се състоят Демонстрации и състезания по Баскетбол, част от Европейска седмица на спорта  15-25 септември 2017.\r\n***\r\nОт 6.00 часа от центъра на Банско ще бъде дадено началото на Маратона Пирин Ултра 2017.\r\n***\r\nОт 10.00 часа в парк „Бачиново“ ще се проведе инициативата „Нашият голям пикник“, която се провежда с цел да бъде популяризирано здравословното хранене.\r\n***\r\nОт 11.00 часа на Паметната плоча на загиналите във  Войните за Обединението и Независимостта на България  на пл. „Георги Измирлиев” ще се състои ритуал по полагане  на венци и цветя в знак на признателност  по  повод  109 години  от обявяване на Независимостта на България.\r\n***\r\nОт 10.00 часа улица „Васил Левски“ в центъра на града ще бъде затворена за движение на автомобили и ще се превърне в младежка денс и арт сцена, част от инициативата „Бургас харесва младите“.\r\n***\r\nОт 10.30 часа часа на площад „Атанас Сиреков“ с молебен за благоденствието на Независима България и ритуал по издигане на националния флаг и флаговете на Европейския съюз и Община Бургас започват тържествата по случай Деня на независимостта на България. От 11.00 часа пред Военния клуб ще се състои ритуал по поднасяне на венци и цветя на Паметника на 24-ти Черноморски пехотен полк. Празничен фолклорен концерт на ансамбъл „Странджа“ ще поздрави бургазлии за празника от 11.30 часа на площад „Атанас Сиреков“ . Събитията ще продължат от 19.00 часа с музикално-поетичния спектакъл „Изворът на нимфите“ в туристически комплекс Акве Калиде.\r\n***  \r\nОт 9.30 часа на площад „Независимост“ ще се състои тържествено издигане на националното знаме и молебен за България. \r\n***  \r\nОт 18.30 часа на входа на Морската градина ще се състои концерт за Ансамбъла на българската армия. \r\n***\r\nОт 10.00 часа в рамките на инициативата ''Нощ на Самоводската чаршия'' ще се проведе изложение на занаятчии от страната. \r\n***\r\nОт 10.00 часа в рамките на инициативата ''Нощ на Самоводската чаршия'' ще се проведат отворени врати в работилниците на чаршията, с демонстрации и открити уроци на майсторите за деца и възрастни. \r\n***\r\nОт 11.00 часа в рамките на инициативата ''Нощ на Самоводската чаршия'' ще се проведе Международен пленер „Живопис“ – рисуване на открито. \r\n***\r\nОт 11.00 часа в рамките на инициативата ''Нощ на Самоводската чаршия'' ще бъде изградена  скулптурна инсталация “Hipster”до арт бар „Hipster“. \r\n***\r\nОт 12.30 часа  пред сградата на Български пощи ще се проведе  Шоу-спектакъл на участниците в Международния фестивал на военните  оркестри.\r\n***\r\nОт 13.30 часа пред сградата на Община Велико Търново ще се проведе  концерт на любителски формации от Велико Търново. \r\n***\r\nОт 14.00 часа  от църква „ Св. 40 мъченици”, църква „Св.св. Петър и Павел” до  Архитектурно-музеен резерват „Царевец” ще се състои екскурзоводски тур „По стъпките на българската държавност”. \r\n***\r\nОт 16.00 часа в рамките на инициативата ''Нощ на Самоводската чаршия'' ще се проведат кулинарни демонстрации на щанда на „Лактима Балкан“. \r\n***\r\nОт 17.00 часа в рамките на инициативата ''Нощ на Самоводската чаршия'' ще се проведат изпълнения  на улични артисти за деца и възрастни. \r\n***\r\nОт 17.00 часа  пред сградата на Община Велико Търново ще се проведе концерт на Николина Чакърдъкова и Неврокопски танцов ансамбъл. \r\n***\r\nОт 17.00 часа в Изложбени зали „Рафаел Михайлов“ ще бъде открита обща изложба  \"Цветовете на светлината\"  - гост-художник Даниела Тодорова представя „Духовни послания.” \r\n***\r\nОт 17.30 часа  в рамките на инициативата ''Нощ на Самоводската чаршия'' ще се проведе Детско шоу с интерактивни игри.\r\n***\r\nОт 18.00 часа  от МДТ „Константин Кисимов” до Паметника на обесените ще се състои Голямото Търновско хоро с Николина Чакърдъкова и Неврокопски танцов ансамбъл. \r\n***\r\nОт 19.00 часа на  площад „Цар Асен І”  Представителната част на НВУ „Васил Левски” ще изпълни строеви хватки с оръжие.\r\n***\r\nОт 19.00 часа в рамките на инициативата ''Нощ на Самоводската чаршия'' ще се проведе концерт \"Етно проект” с участието на Иван Попа /от група \"Оратница\"/.\r\n***\r\nОт 20.15 часа на  площад „Цар Асен  І” ще бъде излъчен  Аудио-визуален спектакъл „Царевград Търнов - звук и светлина”. Празнични илюминации. \r\n***\r\nОт 20.30 часа в рамките на инициативата ''Нощ на Самоводската чаршия'' ще се проведе концерт  \"Теодосий Спасов Джаз Квартет\". \r\n***\r\nОт 11.00 часа на площад „Бдинци“ Община Видин ще отбележи тържествено Деня на Независимостта на България. \r\n***\r\nОт 12.00 часа в Регионалния пресклуб на БТА във Видин пресконференция ще дадат проф. Вили Лилков и Вергил Маринов, член на УС на Видинското землячество в София.\r\n***\r\nОт 11.00 часа на площад „Христо Ботев“ Община Враца ще отбележи тържествено 109-та годишнина от обявяването на Независимостта на България.\r\n***\r\nОт 18.30 часа в Градския парк ще се проведе празничен концерт на Неврокопския ансамбъл за народни песни и танци –  Гоце Делчев по повод 109-та годишнина от обявяване на Независимостта на България. \r\n***\r\nОт 18.30 часа в Летния театър ще се проведе концерт, посветен на 60 годишнината на Стоян Господинов-хореограф, гл. худ. ръководител на Професионален фолклорен ансамбъл „Добруджа“, част от тържествата по случаи 25 септември — Ден на Добрич и 77 години от възвръщапето на Южна Добруджа към България. \r\n***\r\nОт 10.00 часа пред Паметника на загиналите във войните от Дуловския край ще бъдат поднесени венци и цветя по повод 109-та годишнина от обявяването на Независимостта на България. \r\n***\r\nОт 10.00 часа на площад „Свобода” в Дупница с тържествена програма под надслов „Да бъде България” ще бъде отбелязана годишнината от обявяването Независимостта на България.\r\n***\r\nОт 11.00 часа на площад „Велбъжд” ще бъде тържествено отбелязана 109-годишнина от обявяването на Независимостта на България. \r\n***\r\nОт 13.00 часа ще бъде открито седмото издание на Международния фестивал „Балканска черга”. –   не се отразява.\r\n***\r\nОт 9.00  до 19.00 часа на терена за минифутбол до магазин „Браво” ще се проведе II детски турнир по футбол за купата на кмета на община Павликени, със съдействието на магазини „Браво”.\r\n***\r\nОт 17.30 часа пред НЧ „Братство – 1884” – Павликени ще се състои „Хоро се вие на мегдана” с Народен оркестър „Извор” и солисти. \r\n*** \r\nОт 11.00 часа, на пл.“Константин Величков“ в Пазарджик, ще започне празничната програма, посветена на 22 септември – Деня на независимостта на България с издигане на националното знаме. Ще има и изпълнение на танцови и певчески формации. \r\n*** \r\nОт 12.00 часа в градинка на Гимназия „Иван Аксаков“ ще бъде открита официално паметна плоча на майор Никола Чунчев. \r\n***\r\nОт 20.00 часа на градския площад в Петрич ще се проведе Международния музикален фестивал „Златен кестен“.\r\n***\r\nОт 10.00 ч. ще се проведе Молебен в храм „Св. Неделя”, организиран \r\nхрам „Св. Неделя” от Сдружение \"Център Петко Каравелов\". \r\n***\r\nОт 10.30 ч. пред паметната плоча на Александър Малинов (до храм „Св. Неделя”)   ще бъдат поднесени венци и цветя. Организатори са Сдружение \"Център Петко Каравелов\".\r\n***\r\nОт 10.30 ч. на пл. Централен ще се проведе възстановка на събитията от 1908 г. \r\n***\r\nОт 11. 30 ч. на пл. „22 септември” ще се проведе Тържествен ритуал пред колоната на Независима България   („Гроздов пазар”). – отразява Цветана        \r\n***\r\nОт 11.00 часа на пл.“Възраждане“ ще се състои ритуал по повод 109 години от обявяването на Независимостта на България.\r\n***\r\nОт 12.30 часа в ХГ „Проф. Илия Петров“ ще бъде открита изложба „Епохата на Фердинанд“, с участието на Младежка формация за театър „Импулс“.\r\n***\r\nОт 10.00 часа в хотел „Дунав Плаза” Евродепутатът и председател на Младежко ДПС Илхан Кючюк ще бъде домакин на форума „Териториално сътрудничество България – Румъния“.\r\n***\r\nОт 11.00 часа пред Паметника на Свободата, Община Русе организира тържествена церемония – честване по случай 109-та годишнина от обявяване Независимостта на България. Областният управител Галин Григоров ще произнесе слово, а свещеници от Русенската Света Митрополия ще отслужат благодарствен молебен. \r\n***\r\nОт 11.00 часа пред паметника на Васил Левски ще се състои тържествена церемония по повод 109 години от обявяването на Независимостта на България.\r\n***\r\nОт 9.30 часа пред паметника на Свободата ще бъде поднесени цветя по повод Денят на Независимостта на България. \r\n***\r\nОт 10.30 часа, в отдел „Изкуство“ на Градска библиотека, ще бъде открита изложба базар на чужда художествена литература от издателство „Сиела“ – София. \r\n***\r\nОт 12.00 часа пред църквата „Света Троица” Община Свищов за втора поредна година осигурява празничен обяд на нуждаещите се възрастни и социално слаби хора.\r\n***\r\nОт 15.30 часа  в двора на къща музей „Алеко Константинов“ ще бъде представена книгата „Далече от Дунава“ от Кристофър Бъкстон. \r\n***\r\nОт 17.00 часа в Художествена галерия „Николай Павлович“ ще бъде открита традиционната 40-та изложба на свищовските художници. \r\n***\r\nОт 19.00 часа  на площад „Алеко” ще бъдат открити празниците на града „Свищовски лозници“. Ще бъде извършен празничен водосвет. Ще има празнична програма с участието на Ивайла Блажева от ДГ „Калина Малина“, Петя Стефанова от ДГ „Слънчо“ и деца от ДГ „Радост“, а след това концерт „Орлин Горанов и приятелки“, с участието на: Орлин Горанов, Маргарита Хранова, Кристина Димитрова, Тони Димитрова и Марияна Попова. \r\n***\r\nОт 10.30 часа в парк „Александър Стамболийски“ ще се състои общоградският ритуал за преклонение и признателност към делото на българските държавници, извоювали Независимостта на България. От 11.00 часа ще започне концерт на Общинския фолклорен ансамбъл „Загоре“ и Общинския духов оркестър „С музиката на Дико Илиев“.\r\n*** \r\nОт 10.00 часа на площад „Свобода” с  ритуал за издигане на националното знаме ще започнат тържествата за отбелязване на Деня на независимостта в Търговище.\r\n***\r\nОт 11.00 часа пред паметника на Незнайния воин на пл. \"Свобода\" Община Хасково организира ритуал по полагане на венци и цветя по Деня на Независимостта на България - 22 септември. Празничната програма ще продължи на сцената на пл. „Свобода“ с концерт на Народен оркестър при Община Хасково и Детски танцов ансамбъл „Южняче“.\r\n***\r\nОт 11.00 часа пред Военния клуб, ще бъде представена жива картина „109 години от  обявяването на българската Независимост“.  \r\n***\r\nОт 11.30 часа в РУ-Шумен директорът на ОДМВР-Шумен ст. комисар Ялчън Расим ще представи информация за разкрито престъпление, свързано с наркотични вещества.\r\n***\r\nОт 14.00 до 20.00 часа в района на Стария град ще се проведе  двудневен Фестивал на средновековния бит и култура с демонстрации на средновековна храна, конни традиции и бойни умения от кон, стрелба с лък, бойни умения със сабя, бич и копие, занаяти, изработване на средновековно защитно въоръжение с участието на Авитохол, Варна и изпълнения на ансамблите „Шумен, „Веселяче“, „Звънче“. \r\n***\r\nОт 18.30 часа в Танцувална зала на Младежкия дом ще се състои официалното откриване на  национално съзтезание по дебати „Шумен WSC 2017“ .\r\n***\r\nОт 10.00 часа в Музея на бойната слава Община Ямбол организира тържествено честване на 22 септември – Деня на Независимостта на България. То ще започне с изпълнения на Ямболския духов оркестър, издигане на националния флаг и празнично слово на кмета. Честването ще продължи в 10.30 часа с презентация на Регионален исторически музей - Ямбол на тема „109 години Независима България“. В 10.45 часа започват демонстрационни игри - сглобяване и разглобяване на автомат „Калашников“ и хвърляне на ръчна граната в цел, както и стрелби по мишени с въздушна пушка.", "date": "2017.09.22", "title": "Предстоящи събития в страната за 22 септември (Агенция „Фокус“)"}
{"url": "http://www.focus-news.net/news/2017/09/22/2438530/the-independent-broyat-na-zhertvite-sled-zemetresenieto-v-meksiko-dostigna-273-dushi.html", "text": "Броят на жертвите след силното земетресение, което удари Мексико във вторник, достигна до 273 души, пише The Independent. Това е вторият земетръс в страната в последните 11 дни, припомнят от вестника. \r\nПрезидентът Енрике Пена Ниенто заяви, че все още вярва в наличието на оцелели хора, хванати в капан, три дни след бедствието. Спасителните дейности продължават.  Цанко Цолов", "date": "2017.09.22", "title": "The Independent: Броят на жертвите след земетресението в Мексико достигна 273 души"}
{"url": "http://www.focus-news.net/news/2017/09/22/2438531/ria-novosti-vanshniyat-ministar-na-siriya-shte-se-sreshtne-sas-sergey-lavrov.html", "text": "Уалид Муалем, външен министър на Сирия, ще се срещне в петък с руския си колега Сергей Лавров, в кулоарите на Общото събрание на ООН, предава РИА Новости. Това заявиха в четвъртък от сирийска страна. \r\nВсяка година има подобна среща между двамата външни министри, припомнят от агенцията.  Цанко Цолов", "date": "2017.09.22", "title": "РИА Новости: Външният министър на Сирия ще се срещне със Сергей Лавров"}
{"url": "http://www.focus-news.net/news/2017/09/22/2438532/rossiyskaya-gazeta-sergey-lavrov-obvini-nato-v-presazdavane-na-atmosferata-ot-studenata-voyna.html", "text": "По време на речта си пред 72-то Общо събрание на ООН в четвъртък, руският външен министър Сергей Лавров обвини НАТО, че се опитва да пресъздаде атмосферата на Студената война, пише изданието “Российская газета“. \r\nПо неговите думи, „НАТО се опитва да пресъздаде климата на Студената война и отказва да приложи принципа на свобода и неделима сигурност, приет през деветдесетте години“, като добави, че Русия се стреми да се освободи от наследството на Студената война. \r\nПървият дипломат на Москва каза още, че страната му се придържа към политика на ненамеса във вътрешните работи на други държави, поддържане принципите на суверенитета, равенството на народите и взаимното уважение.  Цанко Цолов", "date": "2017.09.22", "title": "„Российская газета“: Сергей Лавров обвини НАТО в пресъздаване на атмосферата от Студената война"}
{"url": "http://www.focus-news.net/news/2017/09/22/2438533/dopalnitelnite-vaznagrazhdeniya-na-sluzhitelite-na-mvr-shte-badat-uvelicheni-s-10-mln-leva-do-kraya-na-godinata-obzor.html", "text": "Допълнителните възнаграждения на служителите на МВР за специфични служебни дейности ще бъдат увеличени с 10 млн. лева до края на годината. Това обясни зам.-министърът на вътрешните работи Красимир Ципов в Народното събрание след приемането на промени в Закона за МВР на първо четене. Допълнителните възнаграждения за постигнати резултати в служебната дейност ще бъдат увеличени с около 11 млн. лева. Зам.-министърът уточни, че в момента всеки униформен взима допълнително възнаграждение средно от 40 до 70 лева. Той припомни, че служителите на МВР вече са получили 17,5 млн. лева за униформено облекло за 4 години. Красимир Ципов заяви, че общо над 39 млн. лева са увеличенията в системата на МВР, което не се е случвало последните 10 години. Зам.-министърът обясни, че при отварянето на бюджетната процедура ще започнат разговори по отношение на това как могат да бъдат увеличени основните възнаграждения в МВР. Официалното становище на министерството остава непроменено. Във връзка с исканията за 15% увеличение на заплатите, Красимир Ципов посочи, че такова увеличение е възможно. По думите му на базата на основното възнаграждение на полицаите от 700 лева увеличението ще бъде около 100 лева. \r\nБиляна ИВАНОВА", "date": "2017.09.22", "title": "Допълнителните възнаграждения на служителите на МВР ще бъдат увеличени с 10 млн. лева до края на годината (ОБЗОР)"}
{"url": "http://www.focus-news.net/news/2017/09/22/2438534/daily-express-poveche-ot-40-hil-dushi-protestirat-v-kataloniya.html", "text": "Повече от 40 хил. души са излезли на протест в Барселона, в подкрепа на референдума за независимост на Каталония, пише Daily Express. От Мадрид обявиха насрочения за първи октомври вот за противоконституционен и предприеха мерки за спиране на организирането му, включително ареста на официални лица от автономната област. \r\nИзданието пише, че за да се запази редът в града на място са изпратени военни части. \r\nСпоред предварителни проучвания, ок. 40% от каталонците подкрепят искането за независимост от Испания.  Цанко Цолов", "date": "2017.09.22", "title": "Daily Express: Повече от 40 хил. души протестират в Каталония"}
{"url": "http://www.focus-news.net/news/2017/09/22/2438535/bbc-dvama-ot-zapodozrenite-za-atakata-v-londonskoto-metro-za-osvobodeni.html", "text": "Двама от заподозрените, арестувани във връзка с взривяването на самоделна бомба на една от станциите в лондонското метро са освободени, без да им бъдат повдигнати обвинения, съобщава BBC. \r\nОсвободените са двамата мъже, на 21 и 48 г., които бяха арестувани в събота. Останалите четирима заподозрени остават в ареста. Същевременно полицията продължава претърсването на имоти в части на Южен Лондон.  Цанко Цолов", "date": "2017.09.22", "title": "BBC: Двама от заподозрените за атаката в лондонското метро за освободени"}
{"url": "http://www.focus-news.net/news/2017/09/22/2438536/afp-kim-chen-un-zayavi-che-donald-tramp-shte-plati-skapo-zaradi-zaplahite-sreshtu-phenyan.html", "text": "Севернокорейският лидер Ким Чен-ун заплаши американския президент Доналд Тръмп, че ще \r\n„плати скъпо“, заради заплахите, които е отправил срещу Пхенян, съобщава AFP. \r\nВ изказването си, Ким Чен-ун е заявил, че  „ще накарам човека, който държи прерогативите на главното командване в САЩ да плати скъпо за речта си, в която зове за пълно унищожение на КНДР“. Севернокорейският лидер добави, че според него Тръмп е „умствено разстроен“. \r\nВъв вторник, по време на първата си реч пред Общото събрание на ООН, американският президент нарече Ким Чен-ун „ракетен човек“, който върви по самоубийствен път, като заплаши, че може да се наложи САЩ да „унищожат напълно“ Северна Корея.  Цанко Цолов", "date": "2017.09.22", "title": "AFP: Ким Чен-ун заяви, че Доналд Тръмп ще „плати скъпо“ заради заплахите срещу Пхенян"}
{"url": "http://www.focus-news.net/news/2017/09/22/2438537/diskusiya-pod-mototo-101-dni-do-sofiya-stolitsa-na-evropa-nashite-prioriteti-se-provede-v-sofiya-obzor.html", "text": "Дискусия под мотото „101 дни до София – столица на Европа. Нашите приоритети“, организирана от министъра на българското председателство на Съвета на Европейския съюз Лиляна Павлова и председателя на ПанЕвропа България Гергана Паси, се проведе в София.\r\nДискусията бе открита от Гергана Паси, която обясни важността на първото Европредседателство на България и припомни, че първото впечатление е ключово и никога не може да се направи втори път. Тя изрази надеждата си, че за да се случи това, ще помогнат както институциите, така и всички граждани.\r\nВ речта си Министър Лиляна Павлова уточни, че председателството на Съвета на ЕС е тема, която има за задача да обединява, а не да разделя и да създава политически противоречия. „Сега е моментът да покажем, че България е нещо позитивно и българите имат с какво да допринесат към дневния ред на Европа. Ние не сме само ползватели на европейските фондове, а можем активно да участваме в процесите. „Съединението прави силата“ е като послание за Европа, че обединени сме по-силни и можем да се справим с предизвикателствата пред нас“, каза тя.\r\nЛиляна Павлова припомни приоритетите на България, като открои темата за Западните Балкани. От думите й стана ясно, че е дадена заявка Председателството на България на Съвета на ЕС да бъде Балканското председателство. „За нас това е приоритетът на приоритетите. Това, което искаме ние да дадем, е ясна пътна карта към всяка една балканска държава и да е ясно при определени стъпки от нейна страна какви възможности ще се отворят за нея. По този начин даваме ясен знак на гражданите на Балканите, че Европейският съюз ще има честен и открит план за тях\", каза тя и изрази надеждата си, че най-късно през май месец 2018 г. ще успее да се излезе с ясен план за всяка държава на Балканите.\r\nПо време на дискусията бяха изказани съмнения от граждани, че заради това, че ще е председател България ще е арбитър и ще остане неутрална по темите, които ще бъдат обсъждани. Министър Павлова увери, че това няма да се случи. „Въпреки че България е Председател на Съвета на Европейския съюз, тя няма да бъде безмълвна или беззъба, когато се коментира тема, по която има мнение и национална позиция. Въпреки че един от приоритетите ни е консенсус, ние няма да си мълчим, когато имаме мнение по даден въпрос. Като председателстващи в консенсуса ние разбираме да търсим разбирателство и компромисни решения, когато това се налага, но без да ощетим България“, каза тя.\r\nЛиляна Павлова обясни, че всички важни заседания по време на Европредседателството ще се водят на български език, за да може той да бъде чут и показан. „Преди два дни подписах договор за споразумение за превод с Генерална дирекция „Преводи“. Неговата цел е в един момент да не се окажем изгубени в превода, защото всички наши послания ще бъдат превеждани на езиците в общността. Ще работим по това заедно и с експерти от Софийския университет. За тази цел ще има специално финансиране, за да можем да обучим добри български преводачи“, обясни министър Павлова.\r\nНакрая тя обясни, че изводът, който си е направила след дискусията, е, че благодарение на нея приоритетите на Европредседателството започват да стават общодостъпни и се дава заявка за обратна връзка от гражданското общество и неправителствения сектор. „Посланията, които чухме, за мен дават два важни извода – избраният от нас подход да търсим участието на младите хора е правилен и избраният девиз „Съединението прави силата“ е по-валиден от всякога. Имам и удовлетворението, че имаме шанс да успеем да направим Председателството на Съвета на ЕС надпартийна тема“, завърши министър Павлова.\r\nЦветилена СИМЕОНОВА", "date": "2017.09.22", "title": "Дискусия под мотото „101 дни до София – столица на Европа. Нашите приоритети“ се проведе в София (ОБЗОР)"}
{"url": "http://www.focus-news.net/news/2017/09/22/2438539/balgariya-v-svetovnite-medii-agentsiya-fokus.html", "text": "Европейската комисия е доволна от начина, по който си взаимодействат Гърция и България по регионален железопътен проект и е готова да разгледа възможностите за евентуална финансова подкрепа за него, предава Euractiv, позовавайки се на информация от говорител на ЕК.\r\nНа 6 септември т.г. Гърция и България подписаха Меморандум за разбирателство за построяването на високоскоростна ж.п. линия, свързваща шест пристанища, на което се гледа като на опит за насърчаване на икономическото и политическото сътрудничество на Балканите.\r\nГоворител на ЕК, с когото се свърза Euravtiv, заяви, че меморандумът е „позитивно развитие“.\r\n„Комисията приветства сътрудничеството между двете страни и е готова да разгледа предложението и възможната подкрепа, която може да бъде предоставена“, каза служителят на ЕС.\r\nОсвен това, говорителят сподели, че ръководното тяло на ЕС подкрепя трансграничното сътрудничество между страните членки и смята, че създаването на нови трансгранични транспортни коридори „е от жизнено значение за общия пазар и за създаването на работни места и икономически растеж.“\r\nПроектът „От море до море“ (Sea2Sea) цели да построи ж.п. линия, която да свързва три гръцки пристанища (Солун, Кавала и Александруполис) с три български (Бургас и Варна, на Черно море и Русе, на Дунав).\r\n***Външният минисър на Армения Едвард Налбандиян се е срещнал с българската си колега Екатерина Захариева в кулоарите на Общото събрание на ООН, като по време на срещата двамата са подчертали важността на двустранните отношения и са се съгласили, че предстоящата визита на българския президент Румен Радев в Армения ще даде нов импулс на двустранното сътрудничество, предава арменска news.am.\r\nОсвен това, министрите са обсъдили отношенията между Европейския съюз и Армения, както и работата по подготовката на срещата на върха на форума на ЕС за „Източно партньорство“, която ще се проведе през ноември в Брюксел.\r\n*** Австрийският министър на отбраната Ханс Петер Доскоцил заяви, че в България и Румъния са се появили нови нелегални пътища, през които бежанци от Близкия изток влизат нелегално в Европа, съобщава седмичното издание New Europe. \r\nСпоред Доскоцил, „много бежанци се опитват да достигнат до северната част на Европа през Словакия, минавайки преди това през Румъния или България“. Министърът поясни, че това е резултат от мерките, които Македония и Унгария са предприели за защита на границите си. \r\nОт ок. 20 хил. мигранти, пристигнали в Австрия тази година, ок. осем хиляди са дошли по маршрут от Балканите. \r\n***", "date": "2017.09.22", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/22/2438540/vissh-politseyski-ofitser-politsiyata-na-velikobritaniya-ne-mozhe-da-se-spravi-s-narasnalite-teroristichnite-zaplahi.html", "text": "Според Сара Торнтън, председател на Националният съвет на полицейските началници на Великобритания, полицията на страната не е в състояние да се справи с тазгодишното увеличение в терористичните атака, пише The Telegraph. \r\nСпоред нея, броят на на офицерите и служителите е на ниво 1985 г. Торнтън осъди практиката всеки път, когато има атентат, да се наемат допълнителни специалисти, които да се справят със случая, тъй като първоначалната реакция винаги принадлежи на обикновените полицаи. \r\nСпоред нея, планираното намалявание на бюджета на полицията с 7.2% в следващите три години, ще се отрази още по-зле на институцията.    Цанко Цолов", "date": "2017.09.22", "title": "Висш полицейски офицер: Полицията на Великобритания  не може да се справи с нарасналите терористичните заплахи"}
{"url": "http://www.focus-news.net/news/2017/09/22/2438541/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Двама души са загинали по време на пожар в руския град Ростов на Дон, пише “Вести“. Огънят е избухнал в ранния следобед в четвъртък, на територията на местно заведение, съобщават от органите за пожарна безопасност. Стихията е обхванала ок. 840 кв. м., поне 400 души са били евакуирани, сред тях и ок. 60 деца. \r\nДвете жертви са били част от персонала на заведението. Причините за пожара все още се изясняват. \r\n*** Руският външен министър Сергей Лавров заяви в четвъртък, по време на речта си пред 72-то общо събрание на ООН, че Москва се стреми да създаде свят без ядрено оръжия, пише вестник ”Известия“. \r\nПо думите му „съгласно действащите договори за контрол в сферата на въоръжението и неразпространението(на ядрено оръжие), пълното му премахване трябва да бъде крайният резултат на процеса за разоръжаване“, като добави, че трябва да бъде постигната „равна и неразделна сигурност“. \r\nПо-рано Русия потвърди участието и подкрепата си за иранското ядрено споразумение, припомнят от изданието. \r\n*** Европейският съюз ще наложи нови санкции срещу Северна Корея, пише вестник “Коммерсант“, като се позовава на информация от Reuters. За това са се договорили в четвъртък постоянните представители на държавите-членки на съюза. Новият пакет санкции ще се различава от този, който ООН наложи над Пхенян. \r\nСпоред данни на агенцията, окончателното гласуване на рестрикциите ще бъде по време на срещата на външните министри на страните от ЕС на 16 октомври. \r\n*** По време на речта си пред 72-то Общо събрание на ООН в четвъртък, руският външен министър Сергей Лавров обвини НАТО, че се опитва да пресъздаде атмосферата на Студената война, пише изданието “Российская газета“. \r\nПо неговите думи, „НАТО се опитва да пресъздаде климата на Студената война и отказва да приложи принципа на свобода и неделима сигурност, приет през деветдесетте години“, като добави, че Русия се стреми да се освободи от наследството на Студената война. \r\nПървият дипломат на Москва каза още, че страната му се придържа към политика на ненамеса във вътрешните работи на други държави, поддържане принципите на суверенитета, равенството на народите и взаимното уважение. \r\n***", "date": "2017.09.22", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/22/2438542/afp-savetat-za-sigurnost-osadi-referenduma-za-nezavisimost-na-irakskite-kyurdi.html", "text": "Съветът за сигурност на ООН осъди в четвъртък предстоящия референдум за независимост на иракските кюрди, предава AFP. В единодушно становище, 15-те държави членки на съвета, заявиха, че насроченият за понеделник вот, може да създаде проблеми при завръщането на бежанците, както и в боевете срещу „Ислямска държава“.\r\nСтановището поставя под допълнително напрежение кюрдите, чието решение да проведат вота бе осъдено до различна степен от Иран, Ирак, Турция и САЩ. В позицията на Съвета се призовава още за „диалог и компромис“ между иракското правителство и жителите на автономния район.  Цанко Цолов", "date": "2017.09.22", "title": "AFP: Съветът за сигурност осъди референдума за независимост на иракските кюрди"}
{"url": "http://www.focus-news.net/news/2017/09/22/2438543/huffington-post-devet-detsa-sa-nastaneni-v-bolnitsa-sled-natravyane-s-gaz-v-ispaniya.html", "text": "Девет деца са настанени в болница натравяне с въглероден окис в Испания, пише британската редакция на Huffington Post. Инцидентът е станал по време на училищна екскурзия в хотел, намиращ се в северната част на Испания. Пострадали са още 27 души, пет от които са в тежко състояние. \r\nПричините за изтичането на газа все още се изясняват.  Цанко Цолов", "date": "2017.09.22", "title": "Huffington Post: Девет деца са настанени в болница след натравяне с газ в Испания"}
{"url": "http://www.focus-news.net/news/2017/09/22/2438544/daily-sabah-turtsiya-shte-razpolozhi-voyski-v-siriyskata-provintsiya-idlib.html", "text": "Турският президент Реджеп Тайип Ердоган обяви в четвъртък, че Анкара ще разположи войски в сирийската провинция Идлиб, пише вестник Daily Sabah. Вкарването на военни в областта е част от споразумението между Турция, Русия и Иран за създаване на обезопасени зони в Сирия, пише още изданието. Агенция \"Фокус\" припомня, че договорката бе направена в Астана, с участието на представители на Дамаск. \r\nТези зони ще бъдат обсъдени по-подробно на срещата на Ердоган с руския му колега Владимир Путин следващата седмица. Според държавният глава, „руснаците ще подсигурят зоната извън Идлиб, докато Турция ще подсигури зоната вътре в областта“.  Цанко Цолов", "date": "2017.09.22", "title": "Daily Sabah: Турция ще разположи войски в сирийската провинция Идлиб"}
{"url": "http://www.focus-news.net/news/2017/09/22/2438545/sport-turnirat-leyvar-kap-zapochva-v-praga.html", "text": "Днес започва турнирът „Лейвър къп“, който се провежда от 22 до 24 септември в Прага. Два отбора, съставени от по шест тенисиста ще участват в съзтезанието. В първия мач днес Марин Чилич играе срещу Франсес Тиафоре от 14:00. В 15:30 е срещата между Доминик Тием и Джон Иснер, а от 20:00 Александър Зверев излиза срещу Денис Шаповалов. Във формата по двойки Рафаел Надал и Томас Бердих ще играят срещу Ник Киргиос и Джак Сок от 22:00 часа.", "date": "2017.09.22", "title": "Спорт: Турнирът \"Лейвър къп\" започва в Прага"}
{"url": "http://www.focus-news.net/news/2017/09/22/2438546/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Броят на жертвите след силното земетресение, което удари Мексико във вторник, достигна до 273 души, пише The Independent. Това е вторият земетръс в страната в последните 11 дни, припомнят от вестника. \r\nПрезидентът на страната Енрике Пена Ниенто заяви, че все още вярва в наличието на оцелели хора, хванати в капан, три дни след бедствието. Спасителните дейности продължават. \r\n*** Повече от 40 хил. души са излезли на протест в Барселона, в подкрепа на референдума за независимост на Каталония, пише Daily Express. От Мадрид обявиха насрочения за първи октомври вот за противоконституционен и предприеха мерки за да спрат организирането му, включително ареста на официални лица от автономната област. \r\nИзданието пише, че за да се запази редът в града на място са изпратени военни части. \r\nСпоред предварителни проучвания, ок. 40% от каталонците подкрепят искането за независимост от Испания. \r\n*** Според Сара Торнтън, председател на Националният съвет на полицейските началници на Великобритания, полицията на страната не е в състояние да се справи с тазгодишното увеличение в терористичните атака, пише The Telegraph. \r\nСпоред нея, броят на на офицерите и служителите е на ниво от 1985 г. Торнтън осъди практиката всеки път, когато има атентат, да се наемат допълнителни специалисти, които да се справят със случая, тъй като първоначалната реакция винаги принадлежи на обикновените полицаи. \r\nСпоред нея, планираното намаляване на бюджета на полицията с 7.2% в следващите три години, ще се отрази още по-зле на институцията.  \r\n*** Турският президент Реджеп Тайип Ердоган обяви в четвъртък, че Анкара ще разположи войски в сирийската провинция Идлиб, пише вестник Daily Sabah. Вкарването на военни в областта е част от споразумението между Турция, Русия и Иран за създаване на обезопасени зони в Сирия, пише още изданието. Агенция \"Фокус\" припомня, че договорката бе направена в Астана, с участието на представители на Дамаск. \r\nТези зони ще бъдат обсъдени по-подробно на срещата на Ердоган с руския му колега Владимир Путин следващата седмица. Според държавният глава, „руснаците ще подсигурят зоната извън Идлиб, докато Турция ще подсигури зоната вътре в областта“. \r\n***", "date": "2017.09.22", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/22/2438547/416-uchebni-zavedeniya-poluchavat-624-mln-lv-po-operativna-programa-regioni-v-rastezh-obzor.html", "text": "Близо 624 млн. лв. са предвидени в управляваната от Министерството на регионалното развитие и благоустройството (МРРБ) Оперативна програма „Региони в растеж“ 2014 – 2020 г. за рехабилитация на материално-техническата база на образователната инфраструктура в страната. Това обяви регионалният Николай Нанков, на пресконференция в Министерския съвет, на която представи предвидените инвестиции в програмата пред министър-председателя Бойко Борисов, министрите на образованието и науката Красимир Вълчев и на младежта и спорта Красен Кралев, чиито ведомства също са бенефициенти по ОПРР за образователна инфраструктура, кметове, ректори и директори на училища. В обхвата на програмата попадат общо 416 учебни заведения, включително и 13 висши, в които учат 255 269 деца и младежи. Министър Николай Нанков изчисли, че за всеки един ученик ще бъдат инвестирани средно по 2444 лв. по линия на европейската солидарност за рехабилитация на образователната инфраструктура от детската градина, през училището, до университета. „Децата трябва да растат в сигурна, безопасна и здравословна среда“, подчерта той, като уточни, че 160 млн. лв. ще бъдат вложени в модернизирането на  професионални учебни заведения, а над 45 млн. лв. ще бъдат инвестирани в развитието на спортна база.  Министър Нанков подчерта, че чрез качественото образование регионите в България имат бъдеще. Той изтъкна, че основната цел на регионалната политика е да ги развива балансирано, което ще задържи хората в родните им места. Премиерът Бойко Борисов коментира от своя страна, че докато на резултатите от пътната инфраструктура хората могат да се радват веднага, то тези в образователната ще дойдат през следващите десетилетия.  „Българинът на две места свежда глава – в църквата и в училището. Затова ние полагаме доста усилия за ремонта на църквите и манастирите, и на училищата и детските градини“, посочи премиерът.  Той се обърна към присъстващите кметове на общини с призив да направят процедурите по програмата бързо, прозрачно, ясно и чисто. „Не случайно кметовете сте отговорни за това, а не да ходят после да ви правят репортажи за некачествени ремонти или къде са отишли парите. Имайте пълното основани и възможност за 500 училища, детски градини и университети, след 7-8 месеца да покажете на родителите и учителите какво е направено“ , каза още той. „Разбира се и с всички останали пари, които събираме в бюджета, целево ще продължаваме да подкрепяме, и особено по линията на физкултурните салони. Сега много се ремонтират. Това трябва да продължи като тенденция, защото освен умна, нацията трябва да бъде и здрава и силна“, допълни премиерът.  Той подчерта, че от 15 септември на базата на това, че са използвани всички ресурси на държавата, както е обещано, за да се вкарат децата в училище, има над 3000 деца, които са записани да учат. „Това е една средна община. Всичко това да остане без работа, неграмотно. Даваме милиарди, за да внасяме чужденци да работят, вместо да си вложим усилията и да накараме тези хора да работят. Никой не им е длъжен“, коментира премиерът, като допълни, че тепърва предстои да се следи дали тези деца посещават училище. Министърът на образованието и науката Красимир Вълчев отбеляза, че в тази програма „Региони в растеж“ са предвидени повече средства за професионално образование. Той отбеляза, че през изминалия програмен период едва 10 професионални гимназии са били бенефициенти по програмата, докато сега са 140. „Тоест има ясен акцент върху професионалното образование“, съобщи образователният министър, като уточни, че това са училища с повече ученици и такива, които обучават по професионални направления с по-висока потребност на пазара на труда. Кметът на Бургас Димитър Николов отчете, че новата ОП „Региони в растеж“ дава свободата цялостно да се решават проблемите на учебните заведения. „Не вярвам, че за в бъдеще ще бъдат осигурени толкова много средства конкретно за образование. Второ със средствата, които бяха насочени, ни се развързаха ръцете и ни се даде свобода цялостно да решаваме проблемите на учебните заведения“, посочи той, като допълни, че в предишната оперативна програма е имало много ограничения. . По думите му за първи път се отделят средства и за професионалното образование и за сградите, които са собственост на общините. „Досега ние нямахме никаква възможност да ремонтираме нашите професионални гимназии“, отбеляза Димитър Николов, като допълни, че заради това те са изоставали във възможностите си със съвременна и адекватна техника да обучават младежите. „С тази програма всичко ще бъде на 100% подменено. Сега акцентът е качеството на образованието. Това прави чест на министерството – че даде тази свобода и мисля, че тя ще се върне в много по-полезни програми и проекти“, допълни още кметът на Бургас.Кметът на Велико Търново Даниел Панов коментира, че пътят, по който правителството и местната власт вървят с подкрепата в образованието, е правилният. Той даде пример с това, че още през 1887 до 1894 година Стефан Стамболов, министър-председател на България тогава, е извел образованието като приоритет. „Може би 15 години след Освобождението на България от турско робство страната показва висок икономически растеж, добра инфраструктура и всичко това се дължи на образованието“, отбеляза Даниел Панов. „Използвам случая да ви уверя, че поръчките и процедурите ще бъдат прозрачни и ще следим стриктно за строителните действия в училищата, за да може действително образователната структура да бъде в полза на нашите деца – децата на България“, каза още кметът на Велико Търново.Председателят на Синдиката на българските учители Янка Такева от своя страна благодари за увеличението на учителските заплати от 15 септември. „Това увеличение вече върви, колегите отчитат всички тези политики, които са направени в тази посока“, каза тя. По думите й за пръв път от много години се говори за откриване на училища. „Всички ние знаем, че основният фактор за повишаване качеството на учебно-възпитателния процес е училищната среда“, посочи Янка Такева. Тя допълни, че направеното благодарение на мобилните групи за връщане на децата в училище също е една от добрите политики, която за първи път се случва в образованието ни.\r\nВесела ПЕТРОВА", "date": "2017.09.22", "title": "416 учебни заведения получават 624 млн. лв. по  Оперативна програма „Региони в растеж“ (ОБЗОР)"}
{"url": "http://www.focus-news.net/news/2017/09/22/2438548/sport-zavarshiha-machovete-ot-petiya-krag-na-ispanskata-primera-division.html", "text": "Завършиха мачовете от петия кръг на испанската „Примера Дивисион“. Леванте победи Реал Сосиедад с 3:0, като по този начин зае петото място във временното класиране. Резултати от другите мачове:\r\nСелта – Хетафе 1:1\r\nВиляреал – Еспаньол 0:0", "date": "2017.09.22", "title": "Спорт: Завършиха мачовете от петия кръг на испанската „Примера Дивисион“"}
{"url": "http://www.focus-news.net/news/2017/09/22/2438549/donald-tramp-turskiyat-prezident-poluchava-mnogo-visoki-otsenki.html", "text": "Американскитя президент Доналд Тръмп заяви в четвъртък, че турският държавен глава Реджеп Тайип Ердоган „получава много високи оценки“, пише американското издание на  Politico. \r\n„Голяма чест и привилегия е – защото той ми е приятел – да представя президентът на Турция Ердоган“, заяви пред репортери Тръмп, като добави, че „той управлява много сложна част от света. Той се е захванал много, много здраво и за да бъда честен, получава много високи оценки“. \r\nИзявлението е направено преди срещата между двамата в четвъртък.  Цанко Цолов", "date": "2017.09.22", "title": "Доналд Тръмп: Турският президент „получава много високи оценки“"}
{"url": "http://www.focus-news.net/news/2017/09/22/2438550/reuters-turskoto-letishte-atatyurk-otnovo-raboti.html", "text": "Най-голямото турско летище „Ататюрк“ отново работи, след като властите временно затвориха съоръжението в сряда вечерта, предава  Reuters. Причината за преустановяването на работата му бе катастрофа, в която частен самолет се разби на пистата. Четиримата души, които са били на борда при неуспешния опит за аварийно кацане са с леки наранявания. \r\nРазбилият се самолет е избухнал в пламъци, малко след сблъсъка. Пожарът е потушен а пистата разчистена.  Цанко Цолов", "date": "2017.09.22", "title": "Reuters: Турското летище „Ататюрк“ отново работи"}
{"url": "http://www.focus-news.net/news/2017/09/22/2438551/cnn-reytingat-na-donald-tramp-se-pokachi-do-44.html", "text": "Рейтингът на американския президент Доналд Тръмп се покачи до 44%, предава CNN. Това се дължи на действията, които държавният глава предприе след природните бедствия, връхлетели САЩ в последните седмици, съобщават още от медията. \r\nОколо 64% от гражданите, взели участие в проучването на CNN, проведено от SARS, са заявили, че одобряват действията на Тръмп в кризисните моменти. Политиката му по отношение на икономиката  е посрещната с доверие, докато позицията на държавния глава относно глобалното затопляне предизвиква противоречиви мнения.  Цанко Цолов", "date": "2017.09.22", "title": "CNN: Рейтингът на Доналд Тръмп се покачи до 44%"}
{"url": "http://www.focus-news.net/news/2017/09/22/2438552/pregled-na-mezhdunarodnite-novini-do-6-chasa-agentsiya-fokus.html", "text": "Най-голямото турско летище „Ататюрк“ отново работи, след като властите временно затвориха съоръжението в сряда вечерта. Причината за преустановяването на работата му бе катастрофа, в която частен самолет се разби на пистата. Четиримата души, които са били на борда при неуспешния опит за аварийно кацане са с леки наранявания. \r\nРазбилият се самолет е избухнал в пламъци, малко след сблъсъка. Пожарът е потушен а пистата разчистена.\r\n*** Турският президент Реджеп Тайип Ердоган обяви в четвъртък, че Анкара ще разположи войски в сирийската провинция Идлиб. Вкарването на военни в областта е част от споразумението между Турция, Русия и Иран за създаване на обезопасени зони в Сирия. Агенция \"Фокус\" припомня, че договорката бе направена в Астана, с участието на представители на Дамаск. \r\nТези зони ще бъдат обсъдени по-подробно на срещата на Ердоган с руския му колега Владимир Путин следващата седмица. Според държавния глава, „руснаците ще подсигурят зоната извън Идлиб, докато Турция ще подсигури зоната вътре в областта“. \r\n*** Съветът за сигурност на ООН осъди в четвъртък предстоящия референдум за независимост на иракските кюрди. В единодушно становище, 15-те държави членки на съвета, заявиха, че насроченият за понеделник вот, може да създаде проблеми при завръщането на бежанците, както и в боевете срещу „Ислямска държава“.\r\nСтановището поставя под допълнително напрежение кюрдите, чието решение да проведат вота бе осъдено до различна степен от Иран, Ирак, Турция и САЩ. В позицията на Съвета се призовава още за „диалог и компромис“ между иракското правителство и жителите на автономния район. \r\n*** Севернокорейският лидер Ким Чен-ун заплаши американския президент Доналд Тръмп, че ще \r\n„плати скъпо“, заради заплахите, които е отправил срещу Пхенян. \r\nВ изказването си, Ким Чен-ун е заявил, че  „ще накарам човека, който държи прерогативите на главното командване в САЩ да плати скъпо за речта си, в която зове за пълно унищожение на КНДР“. Севернокорейският лидер добави, че според него Тръмп е „умствено разстроен“. \r\nВъв вторник, по време на първата си реч пред Общото събрание на ООН, американският президент нарече Ким Чен-ун „ракетен човек“, който върви по самоубийствен път, като заплаши, че може да се наложи САЩ да „унищожат напълно“ Северна Корея.  \r\n*** Двама от заподозрените, арестувани във връзка с взривяването на самоделна бомба на една от станциите в лондонското метро са освободени, без да им бъдат повдигнати обвинения.\r\nОсвободените са двамата мъже, на 21 и 48 г., които бяха задържани в събота. Останалите четирима заподозрени остават в ареста. Същевременно полицията продължава претърсването на имоти в части на Южен Лондон. \r\n*** Повече от 40 хил. души са излезли на протест в Барселона, в подкрепа на референдума за независимост на Каталония. От Мадрид обявиха насрочения за първи октомври вот за противоконституционен и предприеха мерки против организирането му, включително ареста на официални лица от автономната област. \r\nЗа да се запази редът в града на място са изпратени военни части. \r\nСпоред предварителни проучвания, ок. 40% от каталонците подкрепят искането за независимост от Испания. \r\n*** Броят на жертвите след силното земетресение, което удари Мексико във вторник, достигна до 273 души. Това е вторият земетръс в страната в последните 11 дни.\r\nПрезидентът Енрике Пена Ниенто заяви, че все още вярва в наличието на оцелели хора, хванати в капан, три дни след бедствието. Спасителните дейности продължават. \r\n*** Европейският съюз ще наложи нови санкции срещу Северна Корея. За това са се договорили в четвъртък постоянните представители на държавите-членки на съюза. Новият пакет санкции ще се различава от този, който ООН наложи над Пхенян. \r\nОкончателното гласуване на рестрикциите ще бъде най-вероятно по време на срещата на външните министри на страните от ЕС на 16 октомври. \r\n*** Първият министър на Шотландия Никола Стърджън изрази притеснението си относно действията на испанските власти в Каталония. Според нея е „легитимно Испания да се противопостави на независимостта на Каталония“, но добави, че това, което според нея е важно навсякъде, е че държавите „търсят начини да ограничат правото на хората демократично да изразят волята си“. \r\n„Правото на самоопределяне е важен международен принцип, и аз се надявам много, че той ще бъде уважен в Каталония и навсякъде другаде“. \r\nАгенцията припомня, че в сряда Стърджън сподели пред медии, че възможно да има втори референдум за независимост на Шотландия, но все още не е ясно кога би се провел. \r\n*** Двама души са загинали по време на пожар в руския град Ростов на Дон. Огънят е избухнал в ранния следобед в четвъртък, на територията на местно заведение, съобщават от органите за пожарна безопасност. Стихията е обхванала ок. 840 кв. м., поне 400 души са били евакуирани, сред тях и ок. 60 деца. \r\nДвете жертви са били част от персонала на заведението. Причините за пожара все още се изясняват. \r\n***", "date": "2017.09.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/22/2438553/afp-irakski-grazhdani-se-obyaviha-protiv-referenduma-za-kyurdska-nezavisimost.html", "text": "Повечето от жителите на богатата на петрол иракска провинция Киркук подкрепят кюрдския референдум за независимост, насрочен за 25 септември, но голяма част от хората, живеещи там и в съседните райони обявиха, че са готови да се борят срещу насроченото допитване, предава AFP. \r\nМного от жителите на едноименната столица на провинцията, които са араби или туркмени, също не са доволни от обявения референдум, след като Наджим Еддим Карим, губернатор на провинцията, която не е част от автономния кюрдски район, заяви, че Киркук също ще се включи във вота. \r\nВластите от съседната южна провинция, заявиха, че няма да позволят техни жители да участват в референдума. В същото време, Карим обяви, че тамошните военни са готови да действат, ако се наложи\r\n„Нашите сили са готови по всяко време“, каза Карим.    Цанко Цолов", "date": "2017.09.22", "title": "AFP: Иракски граждани се обявиха против референдума за кюрдска независимост"}
{"url": "http://www.focus-news.net/news/2017/09/22/2438554/dodbuzz-predstaviteli-na-ruskite-i-amerikanskite-sili-se-sreshtnaha-v-siriya.html", "text": "Представители на руските и американските сухопътни и военновъздушни войски се срещнаха тази седмица в Сирия, заявиха в четвъртък от Вашингтон, съобщава сайта dodbuzz.\r\nНа срещата двете армии са обмененили позициите си, за да се избегнат случайни сблъсъци в продължаващите боеве срещу „Ислямска държава“. \r\nВ съобщението се казва, че „имаме нужда да знаем те къде са, а те имат нужда да знаят ние къде сме“, за да се избегнат случайни престрелки. От сайта напомнят, че миналата седмица от „Сирийските демократични сили“ заявиха, че руски самолет е извършил удар срещу техни позиции. Москва отрече тези твърдения, като на свой ред отправи обвинение, че коалицията, водена от САЩ, е стреляла по правителствени части. \r\nМястото на срещата не бе разкрито.  Цанко Цолов", "date": "2017.09.22", "title": "Dodbuzz: Представители на руските и американските сили се срещнаха в Сирия"}
{"url": "http://www.focus-news.net/news/2017/09/22/2438555/aktualna-patna-obstanovka.html", "text": "Въведени са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 325+000 до км 359+000 в участъка Карнобат-Ветрен – почистване на окопи и водостоци. Срок до 30.09.2017 г.;\r\nАМ „Хемус“: област София:\r\nОграничено е движението на всички МПС в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок от 25.09.2017 г. до 31.11.2017 г.\r\nОграничено е движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 31.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.09. 2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок от 25.09.2017 г. до 31.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 25.09.2017 г. до 31.11.2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 31.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 29.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 т само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 Видин-Калафат временно се спира трафика за всички превозни средства, преминаващи в двете посоки на движение на 25.09.2017 г. от 13.00 часа до 15.00 часа и на 28.09.2017 г. от 13.00 часа до 15.00 часа; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 30.09.2017 г.; Карнобат-Соколово от км 451+000 до км 454+000 ще се извършат геодезически измервания. Движение с повишено внимание. Срок до 29.09.2017 г.; област Кюстендил: Гюешево-Драгомирово от км 0+400 до км 42+480 – изсичане на храсти и косене. Стесняване на една от лентите за движение. Срок до 27.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-108 АМ „Струма“-с. Кърналово от км 0+000 до км 7+000 – косене и изсичане на храсти, почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 с. Пирин-с. Горно Спанчево от км 28+000 до км 38+000 – косене и изсичане на храсти, почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nПът II-99 Крайморие-Караагач от км 0+000 до км 49+000 – рязане на сухи дървета. Движение с повишено внимание. Срок до 29.09.2017 г.; път III-795 югозападен обход-Карнобат от км 49+000 до км 53+000 ще се извършат геодезически измервания. Движение с повишено внимание. Срок до 29.09.2017 г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 12+000 до км 12+250 – направа на регули и италиански улеи. Движение с повишено внимание. Срок до 29.09.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017 г .; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-609 Трявна-Царева ливада-Дряново от км 47+432 до км 58+719, поради извършване на планов ремонт на железен път в района на гара Царева ливада. Поставена е необходимата сигнализация. Срок до 25.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г.; път III-207 Жегларци-Кочмар от км 42+000 до км 46+000 – частични ремонти на асфалтовата настилка. Срок до 22.09.2017 г.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок 26.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.; път ІІІ-3701 Черни Вит-Тетевен от км 22+300 до км 36+350 – движение с повишено внимание, поради почистване на настилка от кал, свлачища и земни и облицовани окопи. Стесняване на една от лентите за движение. Срок до 22.09.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 48+000 до км 53+800 – поетапно затваряне на лява и дясна ленти за движение, поради ремонт на асфалтовата настилка. Срок до 25.09.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът III-202 Щръклево-Нисово от км 0+000 до км 6+000 и от км 9+000 до км 12+000 – ремонтни дейности на асфалтовата настилка. Движението се осъществява с повишено внимание. Участъкът е сигнализиран временно. Срок до 24.09.2017 г.; път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г. ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.22", "title": "Актуална пътна обстановка"}
{"url": "http://www.focus-news.net/news/2017/09/22/2438556/predstoyashti-sabitiya-v-stranata-za-22-septemvri-agentsiya-fokus.html", "text": "***\r\nОт 10.00 часа вицепрезидентът Илияна Йотова ще включи в  шествието с официалните гости, които се отправят към крепостта „Царевец“ по случай честванията на 109-тата годишнина от обявяването на Независимостта на Република. В 10.45 часа Илияна Йотова ще произнесе слово, а в 11.30 часа вицепрезидентът ще участва в шествие до паметника „Майка България“, където в 12.00 часа ще поднесе цветя заедно с кмета на община Велико Търново. \r\n***\r\nОт 17.00 часа в Чепеларе вицепрезидентът Илияна Йотова ще бъде официален гост в на откриването на хайдушките празници „Капитан Петко войвода“.\r\n***\r\nОт 19.30 часа на площад „Цар Асен І” председателят на Народното събрание Димитър Главчев и народни представители ще участват в тържествената заря-проверка, посветена на 109-тата годишнина от обявяването на Независимостта на България. Председателят на парламента ще приеме рапорта на командващия зарята и ще произнесе слово.\r\n***\r\nОт 14.45 часа министърът на труда и социалната политика Бисер Петков посети Държавната психиатричната болница в с. Церова кория, а в 16.00 часа той ще даде брифинг в кметството на селото, на който ще представи подготовката на Министерството на План за действие за изпълнение на Националната стратегия за дългосрочна грижа.\r\n***\r\nВ хотел Рамада – София ще се проведе Международна конференция за Болестта на Хънтингтън с мото „По-силни заедно!“.\r\n***\r\nОт 10.00 часа до лятната сцена на Борисовата градина в присъствието на заместник-кмета по транспорт Евгени Крусев и Екатерина Йорданова – председател на постоянната комисия по транспорт към Столичен общински съвет ще стартира Вело-поход „Заедно с велосипед“.\r\n***\r\nОт 11.00 часа на площад „Княз Александър I” Столична община организира тържествено честване на 109-та годишнина от обявяването на Независимостта на България. Слово ще произнесе доц. д-р Тодор Чобанов, заместник-кмет на Столична община. \r\n***\r\nОт 16.00 часа в Княжевска градина пред Монумента на Съветската армия ще се състоят Демонстрации и състезания по Баскетбол, част от Европейска седмица на спорта  15-25 септември 2017.\r\n***\r\nОт 6.00 часа от центъра на Банско ще бъде дадено началото на Маратона Пирин Ултра 2017.\r\n***\r\nОт 10.00 часа в парк „Бачиново“ ще се проведе инициативата „Нашият голям пикник“, която се провежда с цел да бъде популяризирано здравословното хранене.\r\n***\r\nОт 11.00 часа на Паметната плоча на загиналите във  Войните за Обединението и Независимостта на България  на пл. „Георги Измирлиев” ще се състои ритуал по полагане  на венци и цветя в знак на признателност  по  повод  109 години  от обявяване на Независимостта на България.\r\n***\r\nОт 10.00 часа улица „Васил Левски“ в центъра на града ще бъде затворена за движение на автомобили и ще се превърне в младежка денс и арт сцена, част от инициативата „Бургас харесва младите“.\r\n***\r\nОт 10.30 часа часа на площад „Атанас Сиреков“ с молебен за благоденствието на Независима България и ритуал по издигане на националния флаг и флаговете на Европейския съюз и Община Бургас започват тържествата по случай Деня на независимостта на България. От 11.00 часа пред Военния клуб ще се състои ритуал по поднасяне на венци и цветя на Паметника на 24-ти Черноморски пехотен полк. Празничен фолклорен концерт на ансамбъл „Странджа“ ще поздрави бургазлии за празника от 11.30 часа на площад „Атанас Сиреков“ . Събитията ще продължат от 19.00 часа с музикално-поетичния спектакъл „Изворът на нимфите“ в туристически комплекс Акве Калиде.\r\n***  \r\nОт 9.30 часа на площад „Независимост“ ще се състои тържествено издигане на националното знаме и молебен за България. \r\n***  \r\nОт 18.30 часа на входа на Морската градина ще се състои концерт за Ансамбъла на българската армия. \r\n***\r\nОт 10.00 часа в рамките на инициативата ''Нощ на Самоводската чаршия'' ще се проведе изложение на занаятчии от страната. \r\n***\r\nОт 10.00 часа в рамките на инициативата ''Нощ на Самоводската чаршия'' ще се проведат отворени врати в работилниците на чаршията, с демонстрации и открити уроци на майсторите за деца и възрастни. \r\n***\r\nОт 11.00 часа в рамките на инициативата ''Нощ на Самоводската чаршия'' ще се проведе Международен пленер „Живопис“ – рисуване на открито. \r\n***\r\nОт 11.00 часа в рамките на инициативата ''Нощ на Самоводската чаршия'' ще бъде изградена  скулптурна инсталация “Hipster”до арт бар „Hipster“. \r\n***\r\nОт 12.30 часа  пред сградата на Български пощи ще се проведе  Шоу-спектакъл на участниците в Международния фестивал на военните  оркестри.\r\n***\r\nОт 13.30 часа пред сградата на Община Велико Търново ще се проведе  концерт на любителски формации от Велико Търново. \r\n***\r\nОт 14.00 часа  от църква „ Св. 40 мъченици”, църква „Св.св. Петър и Павел” до  Архитектурно-музеен резерват „Царевец” ще се състои екскурзоводски тур „По стъпките на българската държавност”. \r\n***\r\nОт 16.00 часа в рамките на инициативата ''Нощ на Самоводската чаршия'' ще се проведат кулинарни демонстрации на щанда на „Лактима Балкан“. \r\n***\r\nОт 17.00 часа в рамките на инициативата ''Нощ на Самоводската чаршия'' ще се проведат изпълнения  на улични артисти за деца и възрастни. \r\n***\r\nОт 17.00 часа  пред сградата на Община Велико Търново ще се проведе концерт на Николина Чакърдъкова и Неврокопски танцов ансамбъл. \r\n***\r\nОт 17.00 часа в Изложбени зали „Рафаел Михайлов“ ще бъде открита обща изложба  \"Цветовете на светлината\"  - гост-художник Даниела Тодорова представя „Духовни послания.” \r\n***\r\nОт 17.30 часа  в рамките на инициативата ''Нощ на Самоводската чаршия'' ще се проведе Детско шоу с интерактивни игри.\r\n***\r\nОт 18.00 часа  от МДТ „Константин Кисимов” до Паметника на обесените ще се състои Голямото Търновско хоро с Николина Чакърдъкова и Неврокопски танцов ансамбъл. \r\n***\r\nОт 19.00 часа на  площад „Цар Асен І”  Представителната част на НВУ „Васил Левски” ще изпълни строеви хватки с оръжие.\r\n***\r\nОт 19.00 часа в рамките на инициативата ''Нощ на Самоводската чаршия'' ще се проведе концерт \"Етно проект” с участието на Иван Попа /от група \"Оратница\"/.\r\n***\r\nОт 20.15 часа на  площад „Цар Асен  І” ще бъде излъчен  Аудио-визуален спектакъл „Царевград Търнов - звук и светлина”. Празнични илюминации. \r\n***\r\nОт 20.30 часа в рамките на инициативата ''Нощ на Самоводската чаршия'' ще се проведе концерт  \"Теодосий Спасов Джаз Квартет\". \r\n***\r\nОт 11.00 часа на площад „Бдинци“ Община Видин ще отбележи тържествено Деня на Независимостта на България. \r\n***\r\nОт 12.00 часа в Регионалния пресклуб на БТА във Видин пресконференция ще дадат проф. Вили Лилков и Вергил Маринов, член на УС на Видинското землячество в София.\r\n***\r\nОт 11.00 часа на площад „Христо Ботев“ Община Враца ще отбележи тържествено 109-та годишнина от обявяването на Независимостта на България.\r\n***\r\nОт 18.30 часа в Градския парк ще се проведе празничен концерт на Неврокопския ансамбъл за народни песни и танци –  Гоце Делчев по повод 109-та годишнина от обявяване на Независимостта на България. \r\n***\r\nОт 18.30 часа в Летния театър ще се проведе концерт, посветен на 60 годишнината на Стоян Господинов-хореограф, гл. худ. ръководител на Професионален фолклорен ансамбъл „Добруджа“, част от тържествата по случаи 25 септември — Ден на Добрич и 77 години от възвръщапето на Южна Добруджа към България. \r\n***\r\nОт 10.00 часа пред Паметника на загиналите във войните от Дуловския край ще бъдат поднесени венци и цветя по повод 109-та годишнина от обявяването на Независимостта на България. \r\n***\r\nОт 10.00 часа на площад „Свобода” в Дупница с тържествена програма под надслов „Да бъде България” ще бъде отбелязана годишнината от обявяването Независимостта на България.\r\n***\r\nОт 11.00 часа на площад „Велбъжд” ще бъде тържествено отбелязана 109-годишнина от обявяването на Независимостта на България. \r\n***\r\nОт 13.00 часа ще бъде открито седмото издание на Международния фестивал „Балканска черга”. –   не се отразява.\r\n***\r\nОт 9.00  до 19.00 часа на терена за минифутбол до магазин „Браво” ще се проведе II детски турнир по футбол за купата на кмета на община Павликени, със съдействието на магазини „Браво”.\r\n***\r\nОт 17.30 часа пред НЧ „Братство – 1884” – Павликени ще се състои „Хоро се вие на мегдана” с Народен оркестър „Извор” и солисти. \r\n*** \r\nОт 11.00 часа, на пл.“Константин Величков“ в Пазарджик, ще започне празничната програма, посветена на 22 септември – Деня на независимостта на България с издигане на националното знаме. Ще има и изпълнение на танцови и певчески формации. \r\n*** \r\nОт 12.00 часа в градинка на Гимназия „Иван Аксаков“ ще бъде открита официално паметна плоча на майор Никола Чунчев. \r\n***\r\nОт 20.00 часа на градския площад в Петрич ще се проведе Международния музикален фестивал „Златен кестен“.\r\n***\r\nОт 10.00 ч. ще се проведе Молебен в храм „Св. Неделя”, организиран \r\nхрам „Св. Неделя” от Сдружение \"Център Петко Каравелов\". \r\n***\r\nОт 10.30 ч. пред паметната плоча на Александър Малинов (до храм „Св. Неделя”)   ще бъдат поднесени венци и цветя. Организатори са Сдружение \"Център Петко Каравелов\".\r\n***\r\nОт 10.30 ч. на пл. Централен ще се проведе възстановка на събитията от 1908 г. \r\n***\r\nОт 11. 30 ч. на пл. „22 септември” ще се проведе Тържествен ритуал пред колоната на Независима България   („Гроздов пазар”). – отразява Цветана        \r\n***\r\nОт 11.00 часа на пл.“Възраждане“ ще се състои ритуал по повод 109 години от обявяването на Независимостта на България.\r\n***\r\nОт 12.30 часа в ХГ „Проф. Илия Петров“ ще бъде открита изложба „Епохата на Фердинанд“, с участието на Младежка формация за театър „Импулс“.\r\n***\r\nОт 10.00 часа в хотел „Дунав Плаза” Евродепутатът и председател на Младежко ДПС Илхан Кючюк ще бъде домакин на форума „Териториално сътрудничество България – Румъния“.\r\n***\r\nОт 11.00 часа пред Паметника на Свободата, Община Русе организира тържествена церемония – честване по случай 109-та годишнина от обявяване Независимостта на България. Областният управител Галин Григоров ще произнесе слово, а свещеници от Русенската Света Митрополия ще отслужат благодарствен молебен. \r\n***\r\nОт 11.00 часа пред паметника на Васил Левски ще се състои тържествена церемония по повод 109 години от обявяването на Независимостта на България.\r\n***\r\nОт 9.30 часа пред паметника на Свободата ще бъде поднесени цветя по повод Денят на Независимостта на България. \r\n***\r\nОт 10.30 часа, в отдел „Изкуство“ на Градска библиотека, ще бъде открита изложба базар на чужда художествена литература от издателство „Сиела“ – София. \r\n***\r\nОт 12.00 часа пред църквата „Света Троица” Община Свищов за втора поредна година осигурява празничен обяд на нуждаещите се възрастни и социално слаби хора.\r\n***\r\nОт 15.30 часа  в двора на къща музей „Алеко Константинов“ ще бъде представена книгата „Далече от Дунава“ от Кристофър Бъкстон. \r\n***\r\nОт 17.00 часа в Художествена галерия „Николай Павлович“ ще бъде открита традиционната 40-та изложба на свищовските художници. \r\n***\r\nОт 19.00 часа  на площад „Алеко” ще бъдат открити празниците на града „Свищовски лозници“. Ще бъде извършен празничен водосвет. Ще има празнична програма с участието на Ивайла Блажева от ДГ „Калина Малина“, Петя Стефанова от ДГ „Слънчо“ и деца от ДГ „Радост“, а след това концерт „Орлин Горанов и приятелки“, с участието на: Орлин Горанов, Маргарита Хранова, Кристина Димитрова, Тони Димитрова и Марияна Попова. \r\n***\r\nОт 10.30 часа в парк „Александър Стамболийски“ ще се състои общоградският ритуал за преклонение и признателност към делото на българските държавници, извоювали Независимостта на България. От 11.00 часа ще започне концерт на Общинския фолклорен ансамбъл „Загоре“ и Общинския духов оркестър „С музиката на Дико Илиев“.\r\n*** \r\nОт 10.00 часа на площад „Свобода” с  ритуал за издигане на националното знаме ще започнат тържествата за отбелязване на Деня на независимостта в Търговище.\r\n***\r\nОт 11.00 часа пред паметника на Незнайния воин на пл. \"Свобода\" Община Хасково организира ритуал по полагане на венци и цветя по Деня на Независимостта на България - 22 септември. Празничната програма ще продължи на сцената на пл. „Свобода“ с концерт на Народен оркестър при Община Хасково и Детски танцов ансамбъл „Южняче“.\r\n***\r\nОт 11.00 часа пред Военния клуб, ще бъде представена жива картина „109 години от  обявяването на българската Независимост“.  \r\n***\r\nОт 11.30 часа в РУ-Шумен директорът на ОДМВР-Шумен ст. комисар Ялчън Расим ще представи информация за разкрито престъпление, свързано с наркотични вещества.\r\n***\r\nОт 14.00 до 20.00 часа в района на Стария град ще се проведе  двудневен Фестивал на средновековния бит и култура с демонстрации на средновековна храна, конни традиции и бойни умения от кон, стрелба с лък, бойни умения със сабя, бич и копие, занаяти, изработване на средновековно защитно въоръжение с участието на Авитохол, Варна и изпълнения на ансамблите „Шумен, „Веселяче“, „Звънче“. \r\n***\r\nОт 18.30 часа в Танцувална зала на Младежкия дом ще се състои официалното откриване на  национално съзтезание по дебати „Шумен WSC 2017“ .\r\n***\r\nОт 10.00 часа в Музея на бойната слава Община Ямбол организира тържествено честване на 22 септември – Деня на Независимостта на България. То ще започне с изпълнения на Ямболския духов оркестър, издигане на националния флаг и празнично слово на кмета. Честването ще продължи в 10.30 часа с презентация на Регионален исторически музей - Ямбол на тема „109 години Независима България“. В 10.45 часа започват демонстрационни игри - сглобяване и разглобяване на автомат „Калашников“ и хвърляне на ръчна граната в цел, както и стрелби по мишени с въздушна пушка.", "date": "2017.09.22", "title": "Предстоящи събития в страната за 22 септември (Агенция „Фокус“)"}
{"url": "http://www.focus-news.net/news/2017/09/22/2438557/nimh-dnes-shte-bade-hladno-s-maksimalni-temperaturi-predimno-mezhdu-18-i-23-v-sofiya-okolo-18.html", "text": "Днес облачността над страната ще е променлива, често значителна. На места, главно в Западна и Централна България, ще превали дъжд. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Христо Христов. Ще духа умерен, временно и силен запад-северозападен вятър. Ще бъде хладно, с максимални температури предимно между 18° и 23°, в София около 18°. Атмосферното налягане е малко по-ниско от средното за месеца и през деня ще се задържи почти без промяна.\r\nНад Черноморието ще има променлива облачност. Ще духа умерен до силен вятър от запад-северозапад. Максималните температури ще бъдат 22°-24°, близки до температурата на морската вода. Вълнението на морето ще бъде около 2 бала.\r\nВ планините ще има променлива, често значителна облачност на отделни места ще превали дъжд, над 1800 метра сняг. Вятърът ще е силен от запад-северозапад. Максималната температура на височина 1200 метра ще е около 10°, на 2000 метра – около 2°.", "date": "2017.09.22", "title": "НИМХ: Днес ще бъде хладно, с максимални температури предимно между 18° и 23°, в София около 18°"}
{"url": "http://www.focus-news.net/news/2017/09/22/2438558/predstoyashti-mezhdunarodni-sabitiya-za-22-septemvri-agentsiya-fokus.html", "text": "Министър-председателят на Великобритания Тереза Мей ще изнесе важна реч на тема Брекзит\r\n***Испанското правителство ще проведе среща относно референдума за независимост на Каталония\r\n***Два дни преди парламентарните избори в Германия,канцлерът Ангела Меркел ще проведе митинг в Мюнхен, докато основният ѝ съперник от ГСДП Мартин Шулц ще говори пред привърженици в Берлин\r\n***Националният съвет по сигурността на Турция ще проведе консултации относно референдума за независимост на Иракски Кюрдистан\r\n***Премиерът на Унгария пристига на визита в Полша\r\n***", "date": "2017.09.22", "title": "Предстоящи международни събития за 22 септември (Агенция „Фокус“)."}
{"url": "http://www.focus-news.net/news/2017/09/22/2438560/chestvame-109-godini-ot-obyavyavaneto-na-nezavisimostta-na-balgariya.html", "text": "Честваме 109 години от обявяването на Независимостта на България. На тази дата през 1908 г. в църквата „Св. Четиридесет мъченици“ в Търново се обявява Независимостта на България, с което страната ни отхвърля васалната си зависимост от Османската империя, наложена ѝ от Берлинския договор (1878 г.). Провъзгласяването на независимостта на България е политически акт, извършен от правителството на Александър Малинов. Според договора териториите на Северна България са включени в т. нар. Княжество България - автономно (самостоятелно) трибутарно (плащащо данък) княжество, което остава под върховната власт на султана. Южна България под името Източна Румелия получава административна автономия, но остава под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили). Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. На 22 септември 1908 г. с акта на провъзгласяването независимостта на България, княз Фердинанд I приема титлата цар. Тъй като клаузите на Берлинския договор 1878 г. са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да ѝ изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните й задължения, останали още от войната от 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването Независимостта на България се издига международният авторитет на страната и тя се превръща в равноправна на другите европейски държави. 109 години след обявяването независимостта в страната се реализират редица инициативи. Кулминацията на честванията по традиция ще се състои във Велико Търново.", "date": "2017.09.22", "title": "Честваме 109 години от обявяването на Независимостта на България"}
{"url": "http://www.focus-news.net/news/2017/09/22/2438561/vitseprezidentat-iliyana-yotova-shte-uchastva-v-chestvaniyata-vav-veliko-tarnovo-po-sluchay-109-ata-godishnina-ot-obyavyavaneto-na-nezavisimostta-na-balgariya.html", "text": "Вицепрезидентът Илияна Йотова ще вземе участие в честванията по случай 109-ата годишнина от обявяването на Независимостта на Република България във Велико Търново. Това съобщиха от прессекретариата на държавния глава. Вицепрезидентът ще се включи в шествието с официалните гости, които ще се отправят към крепостта „Царевец“. Илияна Йотова ще произнесе слово. \r\nПо-късно вицепрезидентът ще участва в шествие до паметника „Майка България“, където ще поднесе цветя заедно с кмета на Община Велико Търново инж. Даниел Панов.", "date": "2017.09.22", "title": "Вицепрезидентът Илияна Йотова ще участва в честванията във Велико Търново по случай 109-ата годишнина от обявяването на Независимостта на България"}
{"url": "http://www.focus-news.net/news/2017/09/22/2438562/predsedatelyat-na-narodnoto-sabranie-dimitar-glavchev-shte-uchastvat-v-tarzhestvenata-zarya-proverka-vav-veliko-tarnovo-za-denya-na-nezavisimostta-na-balgariya.html", "text": "Председателят на Народното събрание Димитър Главчев и народни представители ще участват в тържествената заря-проверка във Велико Търново, посветена на 109-ата годишнина от обявяването на Независимостта на България. Това съобщиха от пресцентъра на Народното събрание. Честването ще започне в 19.30 часа на площад „Цар Асен І”. Председателят на парламента ще приеме рапорта на командващия зарята. \r\nДимитър Главчев ще произнесе слово по повод годишнината от обявяването на Независимостта.", "date": "2017.09.22", "title": "Председателят на Народното събрание Димитър Главчев ще участват в тържествената заря-проверка във Велико Търново за Деня на Независимостта на България"}
{"url": "http://www.focus-news.net/news/2017/09/22/2438563/ministar-nikolay-nankov-shte-se-vklyuchi-v-tarzhestvata-po-sluchay-nezavisimostta-na-balgariya-vav-veliko-tarnovo.html", "text": "Министърът на регионалното развитие и благоустройството Николай Нанков ще бъде на посещение в град Велико Търново, съобщиха от пресцентъра на МРРБ. Там той ще се включи в честванията за 109-ата годишнина от обявяването на Независимостта на България.", "date": "2017.09.22", "title": "Министър Николай Нанков ще се включи в тържествата по случай Независимостта на България във Велико Търново"}
{"url": "http://www.focus-news.net/news/2017/09/22/2438564/tass-vanshniyat-ministar-na-severna-koreya-zayavi-che-phenyan-obmislya-provezhdane-na-oshte-edin-yadren-opit.html", "text": "Външният министър на Северна Корея заяви в петък, че страната обмисля провеждане на още един ядрен тест, като отговор на агресивните действия на САЩ, предава ТАСС, като се позовава на информация на агенция Yonhap. \r\nПо думите на севернокорейския дипломат, става въпрос за опит на водородна бомба над Тихия Океан, съобщава още агенцията, като не се уточнява в коя негова част би могъл да се се проведе опита.\r\nПо-рано Ким Чен-ун заяви, че Доналд Тръмп ще \"плати скъпо\" за заплахите си относно Пхенян. Цанко Цолов", "date": "2017.09.22", "title": "ТАСС: Външният министър на Северна Корея заяви, че Пхенян обмисля провеждане на още един ядрен опит"}
{"url": "http://www.focus-news.net/news/2017/09/22/2438566/stolichna-obshtina-organizira-tarzhestveno-chestvane-na-109-ta-godishnina-ot-obyavyavaneto-na-nezavisimostta-na-balgariya.html", "text": "Столична община организира тържествено честване на 109-та годишнина от обявяването на Независимостта на България, което ще започне в 11.00 часа на площад „Княз Александър I” , съобщиха от пресцентъра на Общината. В програмата пред Паметника на Независимостта ще участват Софийският духов оркестър с диригент Юли Дамянов, хорова асоциация „Света София - България” с художествен ръководител Валентин Бобевски, фолклорен танцов ансамбъл „София 6” при читалище „Витоша” с художествен ръководител Николай Несторов. \r\nВодещ на събитието ще бъде актрисата Силвия Лулчева. Националната гвардейска част ще изпълни военен ритуал.\r\nСлово ще произнесе доц. д-р Тодор Чобанов, заместник-кмет на Столична община.", "date": "2017.09.22", "title": "Столична община организира тържествено честване на 109-та годишнина от обявяването на Независимостта на България"}
{"url": "http://www.focus-news.net/news/2017/09/22/2438567/denyat-22-septemvri-v-svetovnata-istoriya.html", "text": "2015 г.\r\nРегулаторните органи в САЩ нареждат на Фолксваген да изтегли от пазара половин милион коли заради устройство прикриващо истинските нива на вредните емисии.\r\n2014 г.\r\nРуската компания „Газпром нефт“ започва продажби на суров петрол от Новопортовското находище срещу рубли.\r\n2013 г.\r\nВ Германия се провеждат парламентарни избори.\r\nПри терористичен акт в Пакистан загиват 78 човека, а нас сто са ранени.\r\n2012 г.\r\nМинистърът на железниците на Пакистан Гулан Ахмед Билур обявява възнаграждение от 100 хиляди долара за убийството на автора на филма „Невинността на мюсюлманите“ обръщайки се директно към „Талибани“ и „Ал-Каида“.\r\n1985 г.\r\nФренският министър-председател Лоран Фабиус признава, че френски агенти са потопили флагманския кораб \"Рейнбоу Уориър\" на екологичната организация \"Грийнрийс\" в Нова Зеландия.\r\n1980 г.\r\nЗапочва войната между Ирак и Иран.\r\nИракският лидер Саддам Хюсеин решава силово да реши пограничния спор с Иран за владеене на източния бряг на река Шат-ел-Араб. На 22 септември 1980 г. иракската армия нахлува в иранската провинция Хузестан.\r\nКраят на войната настъпва с подписването на мирен договор на 20 август 1988 г., съгласно който е възстановена довоенната граница между двете държави.\r\n1975 г.\r\nИзвършва се неуспешен опит за убийство на президента на САЩ, Джералд Форд в Сан Франциско от Сара Джейн Мур. Това е вторият опит за покушение срещу него в продължение на 17 дни.\r\nДжералд Ръдълф Форд е американски политик-републиканец, 38-и президент на САЩ (1974-1977 г.).\r\n1974 г.\r\nНа Генералната асамблея на ООН за първи път се поставя на обсъждане “Палестинският въпрос”, което означава фактическото признаване на Организацията за освобождение на Палестина и нейния лидер Ясер Арафат като официални пълномощници на палестинското население.\r\n1960 г.\r\nМали получава независимост от Франция.\r\n1959 г.\r\nОткрита е телефонна връзка между САЩ и Европа.\r\n1934 г.\r\nВ една от най-трагичните миньорски злополуки в Англия при взрив и последвал пожар в мина в Уелс загиват над 260 миньори.\r\n1915 г.\r\nЗапочва дебаркиране на англо-френски войски в Солун след неуспеха на Дарданелската операция. Ген. Сарай формира Източната армия на Антантата и получава заповед да настъпи към Скопие.\r\n1869 г.\r\nВ Мюнхен се състои премиерата на операта на Рихард Вагнер \"Рейнско злато\" от цикъла \"Пръстенът на нибелунгите\".\r\n1862 г.\r\nОто фон Бисмарк става премиер (канцлер) на Прусия. Той осъществява обединението на Германия под егидата на Прусия през 1871 г. Воюва успешно срещу Австрия (1866 г.) и Франция (1870-71 г.). Установява диктаторски режим и създава силна имперска власт, заради което е наречен Железния канцлер. След създаването на Германската империя сключва договори с Австрия и Италия и поставя началото на Тройния съюз (1882 г.). Провежда редица реформи, които намаляват социалното напрежение и стабилизират вътрешно империята. Автор е на Културкампф. Председател е на Берлинския конгрес през 1878 г.\r\nАмериканският президент Ейбрахам Линкълн обявява всички роби в разбунтувалите се щати за свободни от 1 януари 1863 г.\r\nЕйбрахам Линкълн (12 февруари 1809 г. – 15 април 1865 г.) е американски политик, президент на САЩ (1860 г.-1865 г.), републиканец. Избран е за депутат през 1834 г., ръководител е на партията на вигите. Обявява се против робството и срещу Мексиканската война (1846 г.). Печели огромна популярност в американските щати, които обикаля, разпространявайки идеите си. Един от основателите е на Републиканската партия (1854 г.). По време на президентския му мандат Северът печели Гражданската война срещу Юга. През 1864 г. е преизбран за президент. Няколко дни по-късно е убит от сектанта Дж. У. Буут, който стреля срещу него с вика: \"Отмъстих за Юга!\".\r\n1792 г.\r\nКонвентът обявява Франция за република.\r\n1789 г.\r\nРуските войски начело с ген. Александър Суворов нанасят тежко поражение на турците при р. Ръмник, Влашко. В боя участват и австрийски отряди. Tурската армия (около 100 000 души) се командва лично от великия везир Юсуф паша. Малко по-късно са овладени Бендер и Акерман – основните погранични турски крепости.\r\n1499 г.\r\nМежду Австрия и Швейцария е сключен мирен договор, с което се слага край на Австрийско-швейцарската война и е призната независимостта на Швейцария.На тази дата умират:\r\n1999 г.\r\nУмира Джордж Скот – американски актьор и режисьор. Роден е на 18 декември 1927 г. Учи в университета в Мисури. От 1952 г. работи на сцената и в телевизията като актьор и режисьор. В киното дебютира през 1958 г. в “Дървото на обесените”. Режисира и изпълнява главните роли в своите филми “Ярост” (1972 г.), “Дивакът на свобода” (1974 г.). Филмография: “Анатомия на убийството” (1959 г.), “Играчът на билярд” (1961 г.), “Д-р Стрейнджлъв” (196 г.), “Библията” (1965 г.), “Петулия” (1967 г.), “Патън” (1970 г., “Оскар”), “Джейн Еър” (1970 г.), “Болницата” (1971 г.), “Новите центуриони” (1972 г.), “Оклахома такава, каквато е” (1973 г.), “Денят на делфина” (1973 г.), “Хинденбург” (1975 г.), “Острови по течението” (1977 г.), “Войници кучета” (1977 г.), “Кино, кино” (1979 г.), “Костелив орех” (1979 г.), “Формулата” (1980 г.), “Отбой” (1981 г.), “Изпускащата огън” (1984 г.), “Собствен избор” (1986 г.), “Двойното убийство на улица “Морг” (ТВ, 1985 г.), “Красавицата и звярът” (ТВ, 1989 г.), “Заклинателят’90” (1990 г.), “Мализ” (1993 г.), “Тайсън” (ТВ, 1995 г.), “Ангъс” (1996 г.), “12 разгневени мъже” (ТВ, 1997 г.), “Глория” (1999 г.), “Роки Марчиано” (ТВ, 1999 г.).\r\n1956 г.\r\nУмира Фредерик Соди – английски радиохимик, член на Лондонското кралско дружество (1910 г.). Роден е на 2 септември 1877 г. Разработва теорията на радиоактивното разпадане (1903 г., заедно с Ръдърфорд). Въвежда понятието за изотопите, изследва природата и произхода им. Експериментално доказва образуването на радий от уран (1915 г.). През 1918 г. открива химичния елемент протактиний. Професор (от 1919 г.) по неорганична химия и физико-химия в Оксфордския университет. Развива и няколко икономически, социални и политическия теории. Носител е на Нобелова награда за химия през 1921 г.\r\n1520 г.\r\nУмира султан Селим I Явуз (1512 - 1520 г.)\r\nТой е 9-тият султан на Османската Империя. В хода на завоевателните войни подчинява Северен Иран, Палестина, Армения, Кюрдистан, Сирия, и Египет. През 1517 г. завладява свещените за мюсюлманите градове Мека и Медина и се обявява за халиф - повелител на правоверните.\r\nПрозвището си Явуз, което означава жесток, Селим получава заради избиването на 40 000 шиити. По негово време са извършени и първите насилствени помохамеданчвания в българските земи.\r\nСелим I убива всички потенциални наследници на трона си, като оставя жив само сина си Сюлейман, при когото могъществото на Османската империя достига своя апогей. На тази дата са родени: \r\n1958 г.\r\nРоден е Андреа Бочели – италиански оперен и поппевец, наричан \"четвъртият тенор\"; ученик на Л. Павароти и Дзукеро. На 6 годишна възраст започва да учи пиано, а по-късно - флейта и саксофон. Роден е с много слабо зрение и на 12 години след инцидент по време на футболен мач той напълно губи зрението си. Бочели се дипломира в университета в Пиза като доктор по право. Първата му изява като певец е през 1992 г., когато Дзукеро прослушва тенори за демозаписа на \"Miserere\", която написва заедно с Боно от \"Ю Ту\". Изяви на Андреа Бочели по световните сцени: 1993 г. - турне с Дзукеро; 1994 г. – специален гост на Международния фестивал в Модена, изпълнения с Браян Адамс, А. Воленвайдер; 1995 г. - турне в Холандия, Белгия, Германия, Испания и Франция с \"Night Of Proms\", където освен Бочели участват и А. Жеро, Б. Фери, Р. Ходжсън и Дж. Майлс. Първите 3 албума на Бочели са обърнати към класическата. музика. С 4 - \"Romanza\" (1997 г.), певецът се изявява в попмузиката (от този албум е дуетът със Сара Брайтмън “Time To Say Goodbye\", седмици наред оглавявал световните класации). През 1999 г. излиза албумът \"Sogno\" (\"The Prayer\" дует със Селин Дион, който отново е хит: в тираж повече от 10 млн.; \"Златен глобус\"; номинация за \"Грами\" в категория \"Дебют\"). Дискография: \"Andrea Bocelli\" (1994 г.); \"Bocelli\" (1995 г.); \"Viaggio Italiano\" (1996 г.); \"Romanza\" (1997 г.); \"Sogno\" (1999 г.); \"Sacred Arias\" (1999 г.); \"Verdi\" (2000 г.); \"Cieli Di Toscana\" (2001 г.).\r\n1957 г.\r\nРоден е Ник Кейв – американски рок-певец от австралийски произход.\r\nПолучава образование в класическа гимназия и Факултет по изкуства в Мелбърн. През 1979 заедно с групата “The Boys Next Door” Ник Кейв издава първия си албум “Door Door”. През 1980 г. заедно с групата си, която вече се казва “The Birthday Party” се мести в Лондон, където излизат албумите “Prayers on Fire” и “Junkyard”. След това групата се мести в Западен Берлин, където издава три студийни албума.\r\nПрез 1893 г. съставът се разпада и Ник Кейв се установява за кратко в Лос Анджелис. По това време се създава групата “The Bad Seeds”, с която Ник Кейв издава албумите “From Her To Eternity”, “The Firstborn Is Dead”, “Kicking Against The Pricks”, “Henry’s Dream”, “Murder Ballads”, “The Boatman’s Call”, “The Best of Nick Cave and the Bad Seeds“, “Nocturama“, “Dig, Lazarus, Dig!!!“. През 2006 г. Ник Кейв, заедно с членове на “The Bad Seeds”, създава групата “Grinderman“, а на следващата година излиза и албум със същото име.\r\n1940 г.\r\nРодена е Ана Карина – френска актриса от датски произход. В киното работи от 1957 г. - “Девойката с пантофките”. Във Франция участва за първи път в “Малкият войник” (1960 г.). Популярност печели с ролята си в “Тази вечер или никога” (1960 г.). Снима се във филмите: “Жената си е жена” (1961 г.), “Да изживееш живота си” (1962 г.), “Отделна банда” (1964 г.), “Лудият Пиеро” (1965 г.), “Алфавил” (1965 г.), “Произведено в САЩ” (1967 г.), както и при майстори като Дзурлини - “Те вървяха след войниците” (1965 г.), Висконти - “Чужденецът” (1967 г.), Андре Делво - “Срещи в Бре” (1971 г.), Фасбиндер - “Китайска рулетка” (1977 г.), “Сюзан Симонен, монахинята на Дени Дидро” (1966 г.), “Хляб и шоколад” (1974 г.), “Почти като у дома” (1978 г.), “Приятелят на Венсан” (1983), “Островът на съкровищата” (1985 г.), “Последно лято в Танжер” (1987), “Мъжът, който искаше да бъде виновен” (1990 г.). Режисира “Да живеем заедно” (1973 г.).\r\n1791 г.\r\nРоден е Майкъл Фарадей – английски физик, химик и физико-химик, създател на учението за електромагнитното поле, член на лондонското Кралско дружество (от 1824 г.). Важни негови открития са получаването на бензола (1825 г.), втечняването на хлора (1823 г.) и на някои други газове. Става директор на лабораторията (1825 г.), а по-късно професор в Кралския институт (1827 г.). В продължение на 10 години изследва електрическите и магнитните явления и открива електромагнитната индукция (1831 г.). Това негово откритие е в основата на електродинамиката и на цялата електротехника. По-късно открива законите на електролизата (1833-1834 г.), наречени закони на Фарадей. Изказва предположение, че разпространението на електромагнитните взаимодействия е вълнов процес, разпространяващ се с ограничена скорост. При изследване магнитните свойства на различни материали открива явленията парамагнетизъм и диамагнетизъм (1845 г.); същата година открива, че плоскостта на поляризация на светлината се върти в магнитно поле (ефект на Фарадей). Това е първото наблюдение на връзката между магнитните и оптическите явления, което по-късно потвърждава електромагнитната теория за светлината на Дж. К. Максуел. Умира на 25 август 1867 г. в Лондон.\r\n За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.22", "title": "Денят 22 септември в световната история"}
{"url": "http://www.focus-news.net/news/2017/09/22/2438568/veliko-tarnovo-s-praznichna-sveta-liturgiya-v-tsarkvata-sv-40-machenitsi-zapochna-otbelyazvaneto-na-denya-na-nezavisimostta-na-balgariya.html", "text": "С Празнична света литургия в църквата „Св. 40 мъченици” започна отбелязването на Деня на Независимостта на България, съобщиха от пресцентъра на Община Велико Търново. Службата, оглавена от Негово Високопреосвещенство Великотърновският митрополит Григорий, започна в 07.30 часа. След приключването ще се извърши водосвет на бойното знаме на НВУ „Васил Левски” и на знамената на държавни и общински институции, учебни заведения и неправителствени организации. \r\nОбщина Велико Търново е подготвила богата програма по повод празника. В 10.30 часа честванията се пренасят на крепостта Царевец, където ще се състои военен ритуал за издигане националното знаме на Република България. Ще бъде извършен празничен благослов, а след това ще бъдат поднесени венци и цветя на Пирамидата на Независимостта. От Царевец ще тръгне празнично шествие, което ще завърши с полагане на гирлянди на паметник „Майка България”. В 12.30 часа жителите и гостите на града ще могат да се насладят на шоу-спектакъла на участниците в ХІ Международен фестивал на военните оркестри. \r\nПред сградата на Общината е изградена сцена, на която ще се изявят любителски формации от Велико Търново от 13.30 до 16.30 часа. За 17.00 часа е предвиден концертна Николина Чакърдъкова и Неврокопски Танцов Ансамбъл, които ще поведат традиционното Голямото Търновско хоро.\r\nТържествата продължават и вечерта. От 19.00 часа представителна част на НВУ „Васил Левски” ще изпълни строеви хватки с оръжие от на площад „Цар Асен І”. Празникът ще завърши с тържествена заря-проверка и Аудио-визуалния спектакъл „Царевград Търнов – звук и светлина” от 20.15 часа.", "date": "2017.09.22", "title": "Велико Търново: С Празнична света литургия в църквата „Св. 40 мъченици” започна отбелязването на Деня на Независимостта на България"}
{"url": "http://www.focus-news.net/news/2017/09/22/2438569/predsedatelyat-na-pg-na-gerb-tsvetan-tsvetanov-shte-uchastva-v-chestvaniyata-vav-veliko-tarnovo-po-povod-109-godini-ot-obyavyavaneto-na-nezavisimostta-na-balgariya.html", "text": "Председателят на ПГ на ГЕРБ Цветан Цветанов ще посети В. Търново, където ще участва в честванията на 109-ата годишнина от обявяване на Независимостта на България, съобщиха от пресцентъра на ПП ГЕРБ. От 7.30 часа на 22 септември той ще присъства на празничната Света литургия, която традиционно се отслужва в църквата „Св.40 мъченици”. В 10.30 часа на хълма Царевец с военен ритуал ще бъде издигнато националното знаме на Република България. Малко по-късно Цветан Цветанов ще поднесе цветя на Пирамидата на Независимостта и ще се включи в празничното шествие до паметника „Майка България”. В 12.30 часа председателят на ПГ на ГЕРБ, избран от Великотърновския район, ще наблюдава шоу-спектакъла на участниците в XІ Международен фестивал на военните оркестри. \r\nПразничната програма за Деня на Независимостта ще завърши в 19.30 часа с тържествена заря-проверка на площад „Цар Асен І” и аудио-визуалния спектакъл „Царевград Търнов – звук и светлина”.", "date": "2017.09.22", "title": "Председателят на ПГ на ГЕРБ Цветан Цветанов ще участва в честванията във Велико Търново по повод 109 години от обявяването на Независимостта на България"}
{"url": "http://www.focus-news.net/news/2017/09/22/2438570/sputnik-rusiya-obmislya-otgovor-v-sluchay-che-sasht-dostavi-smartonosno-orazhie-za-ukrayna.html", "text": "Русия обмисля отговор, в случай че САЩ започнат доставка на смъртоносно оръжие за Украйна, съобщава Sputnik. Toва е заявила Мария Захарова, говорител на руското външно министерство. Коментарът ѝ е във връзка с изявление на украинския президент Петро Порошенко, според което Съединените американски щати са се съгласили да подпомогнат с 150 млн. долара сектора на отбраната и сигурността на Киев. Порошенко добави, че е възможно едновременно с това страната получи и доставка на оръжие от Вашингтон.  Цанко Цолов", "date": "2017.09.22", "title": "Sputnik: Русия обмисля отговор, в случай че САЩ достави смъртоносно оръжие за Украйна"}
{"url": "http://www.focus-news.net/news/2017/09/22/2438571/sofiya-vavedena-e-vremenna-organizatsiya-na-dvizhenieto-na-krastovishteto-na-bul-knyaz-al-dondukov-bul-vasil-levski.html", "text": "Въведена е временна организация на движението на кръстовището на бул. „Княз Ал. Дондуков” – бул. „Васил Левски”, съобщиха от пресцентъра на Столична община. Днес до 24.00 часа на 1 октомври се забранява влизането на пътни превозни средства през западната част на кръстовище бул. „Княз Ал. Дондуков” – бул. „Васил Левски”. \r\nОт днес до 24.00 часа на 1 октомври се променя маршрутът на тролейбусна линия № 11 (в посока ж.к. Дружба 1 - пл. Сточна гара)както следва: по маршрута си до кръстовище бул. „Васил Левски“ – бул. „Княз Ал. Дондуков“, по бул. „Княз Ал. Дондуков“, по ул. „Кракра“ – надясно по ул. „Оборище“, наляво по бул. „Васил Левски“ и по маршрута си. Тролейбусите ще спитат на всички съществуващи спирки в променения участък от маршрута. \r\nСпирка „Ул. Кракра“ с код 2012 става начална и крайна за маршрута на тролейбусна линия № 11. Закриват се спирки: \r\n- двупосочна „Пл. Сточна гара“ с кодове 1313 и 1319; двупосочна „Ул. Искър“ с кодове 1964 и 1965; „Пл. Васил Левски“ с код 1242.", "date": "2017.09.22", "title": "София: Въведена е временна организация на движението на кръстовището на бул. „Княз Ал. Дондуков” – бул. „Васил Левски”"}
{"url": "http://www.focus-news.net/news/2017/09/22/2438572/denyat-22-septemvri-v-balgarskata-istoriya.html", "text": "1997 г.\r\nКонституционният съд одобрява Закона за достъп до архивите на бившата Държавна сигурност.\r\nПрез 1997 г. XXXVIII Народно събрание приема Закон за достъп до документите на бившата Държавна сигурност. В този закон има текст, който изисква архивите на бившата Държавна сигурност да станат публични. Член 13 от закона гласи: \"До изтичане на една година от влизането на закона в сила документите на бившата Държавна сигурност се предават в Централния държавен архив по реда на Глава трета от Закона за държавния архивен фонд след изтичане на срока по чл. 10, ал. 4., т. 1 от Закона за държавния архивен фонд.\" (ЗДАФ, чл. 10, ал. 4: Приключените в деловодството документа се съхраняват в архивите на учрежденията и организациите в продължение на следните срокове: (т. 1) за висшите органи на власт и управление, за централните и окръжните учреждения и организации - 10 години.) Това изискване на закона не е спазено, дори и при дадената от същия закон възможност част от документите на бившата Държавна сигурност да бъдат поставени при друг режим на съхранение по преценка на комисията, прилагаща Закона за достъп до документите на бившата Държавна сигурност.\r\n1996 г.\r\nНа извънреден конгрес на БЗНС Анастасия Мозер е преизбрана за главен секретар на съюза.\r\nАнастасия Мозер е родена на 30 юни 1937 г. в София. Дъщеря е на д-р Г. М. Димитров. По политически причини завършва гимназия като частна ученичка. През 1962 г. заминава при родителите си в САЩ. Завършва френска филология, след което работи в Световната банка, в Института за стратегически проучвания и Радио \"Гласът на Америка\". През 1992 г. се завръща в България и се включва в политическия живот. От 16 февруари до 8 ноември 1992 г. е главен секретар е на БЗНС \"Никола Петков\". От 8 ноември 1992 г до 18 май 1997 г. е главен секретар на БЗНС. От 18 май 1997 г. е главен секретар на БЗНС \"Народен съюз\". Съпредседател е на парламентарната група на БЗНС \"Народен съюз\" - Демократическа партия в ХХXVIII Народно събрание. Депутат е и в ХХXVII; ХХXIX; ХХХХ Народно събрание. Избрана e за заместник-председател на 40-то Народно събрание.\r\n1995 г.\r\nСДС внася вот на недоверие срещу правителството на Жан Виденов заради загиналите на 11 август същата година 14 войника, но вотът е отхвърлен.\r\nПри неизяснени и до днес обстоятелства късно вечерта на 11 август 1995 г. на околовръстното шосе в София катастрофира камион, в който изгарят 14 войници от трудови войски. Впоследствие се установява, че по камиона е стреляно, но така и не се открива от кого и защо.\r\n1994 г.\r\nБордът на директорите на Световната банка гласува отпускане на кредит от $125 млн. в подкрепа на платежния баланс на България.\r\n1993 г.\r\nРадиостанция \"Свободна Европа\" получава лиценз за излъчване в България.\r\n1990 г.\r\nАндрей Луканов съставя второто си правителство от представители на БСП.\r\nАндрей Луканов е български политик и държавник. Роден е на 26 септември 1938 г. Заема държавните постове министър-председател (1990 г.) и министър на външнотърговските връзки (1987-1989 г.). Член е на Политбюро и секретар на ЦК на БКП (1989 г.), член е на Висшия съвет на БСП (1990-1991 г.). След 1989 г. Андрей Луканов е влиятелна и противоречиво оценявана политическа фигура. Убит е пред дома си на 2 октомври 1996 г. при неизяснени обстоятелства.\r\nВ периода 22 - 25 септември БСП провежда своя 39 конгрес, на който се приемат: платформа за по-нататъшно обновление и преобразуване на БСП в \"модерна лява партия на демократичния социализъм\"; програма за действие; устав; решение по символите; обръщение \"Мир, ред, спасение\". Делегатите преизбират Александър Лилов за председател на Висшия съвет на БСП, а Александър Томов става първи заместник и отговарящ по организационните въпроси.\r\n1981 г.\r\nОткрива се паметникът на Незнайния воин в София. Той е издигнат в памет на българските войници, пожертвали живота си в името на отечеството. Проектът е дело на колектив с главен проектант арх. Никола Николов, скулптор е проф. Любен Димитров, инженер-конструктор - Атанас Каракостов.\r\nВ периода 22 септември – 1 октомври по решение на ЮНЕСКО в Париж се провеждат Дни на България.\r\n1973 г.\r\nБългария скъсва дипломатически отношения с Чили като протест срещу военния преврат на ген. Пиночет от 11 септември, който сваля от власт президента-социалист Салвадор Алиенде.\r\nИзвършеният военен преврат е оглавен от хунта в състав: главнокомандващ сухопътните сили ген. Аугусто Пиночет, командващ Военно-въздушните сили ген. Густаво Лей, командващ Военно-морските сили адмирал Хосе Торибио Мерино, командващ корпуса на карабинерите ген. Сесар Мендоса. На Алиенде е даден ултиматум да подаде оставка и да напусне страната. Той отказва. Хунтата бомбардира президентския дворец \"Ла Монеда\" и го превзема. При щурма Алиенде, остава само с личната си охрана, оказва съпротива, и е убит.\r\n1956 г.\r\nТодор Живков заминава с парламентарна делегация на посещение в Югославия. По време на посещението македонският въпрос се избягва, но Живков поставя въпроса за антибългарската пропаганда в Югославия. Посещението продължава до 7 октомври.\r\nДевет години по-късно, на същата дата през 1965 г., президентът на СФР Югославия и генерален секретар на Съюза на югославските комунисти Йосип Броз Тито пристига на официално посещение в София. В разговорите с него Тодор Живков изтъква, че в Съюзна република Македония трябва да се даде възможност населението свободно да изразява своето национално съзнание. Той настоява, че на учените трябва да се осигурят условия \"добросъвестно, върху основата на обективните исторически факти, документи и анализи\" да разработват македонския въпрос, но той \"да не се раздухва\" и от двете страни и да не се позволява \"чрез него да се трови атмосферата между нашите страни и партии\". Посещението продължава до 27 септември.\r\n1950 г.\r\nОтправя се втора нота на българското правителство до турските власти, в която се констатира, че изселващите се от България граждани, очакващи турски входни визи, са в трудно положение при настъпващата есен и зима, тъй като са продали имотите си.\r\n1944 г.\r\nСъс заповед на военния министър Дамян Велчев в българската армия се създава институтът на помощник-командирите, на който е възложена политическата работа сред войската за създаване на \"братски отношения между чиновете във войската\" и за \"културно-просветно превъзпитание в духа на идеите на ОФ\". За помощник-командири се назначават най-вече членове на БРП (к) и РМС. За такива са назначени: на 1. армия - Щерю Атанасов; на 2. армия - Боян Българанов; на 3. армия - Йонко Панов; на 4. армия - Борис Копчев; на 5. армия - Кирил Драмалиев; на 1. корпус - Божидар Божиков; на 2. корпус - Иван Радев; на Въздушни войски - Михаил Андреев.\r\n1924 г.\r\nЦК на ВМРО внася меморандум в Обществото на народите за защита правата на българското население в Македония и за автономия на областта под контрола на ОН.\r\n1923 г.\r\nВ периода 22 - 30 септември избухват комунистическите бунтове с център в Северозападна България. Те са потушени от властите. Водачите Васил Коларов и Георги Димитров емигрират в Югославия, където предварително са изпратили семействата си.\r\nНа разширен пленум (12-24 юни 1923 г.) на ИККИ е взето решение БКП (т. с.) да организира въоръжено въстание за сваляне на правителството и установяването на работническо-селска власт в България. Димитър Благоев вижда опасността от подобни действия и се обявява против решението на Коминтерна. Подкрепят го и някои от членове на ЦК - Т. Луканов, Т. Петров и др. На своя отговорност Т. Луканов изпраща контрауказания, с които отменя назначената акция. Бунтът започва на 13 септември 1923 г. в с. Мъглиж, Казанлъшко. След няколко дни придобива спорадичен характер и се разпространява. Към 20 септември обхваща по-голямата част от Старозагорска и Новозагорска околии. Най-масови са бунтовете в Северозападна България. На 23 септември е превзет град Фердинад (днес Монтана), на 25 септември с. Бойчиновци. На 26 септември бунтовниците настъпват към Враца, но са разбити при с. Брусарци (днес област Монтана) от части от Видинския гарнизон. На 27 септември гр. Фердинанд пада и Главния революционен комитет дава нареждане за изтегляне към Югославия. Васил Коларов и Георги Димитров още в разгара на военните действия се прехвърлят на югославска територия, където предварително са изпратили семействата си. В Разложко и Петричко също има опити за бунт. Под ръководството на Вл. Поптомов комунистите завземат казармата в Разлог и властта в някои села на Разложка околия. Ръководството на ВМРО мобилизира своите членове и ликвидира бунта, като изпраща всички бунтовници по домовете им. В другите райони на страната (Бургаско, Шуменско, Варненско, Пловдивско) положението остава спокойно. Не избухват бунтове в големите градове - София, Пловдив, Варна, Бургас. За броени дни правителствените сили възстановяват положението.\r\n1912 г.\r\nС царски указ за помощник-главнокомандващ се назначава ген. Михаил Савов, а за началник-щаб на Действащата армия ген. Иван Фичев.\r\n1908 г.\r\nВ църквата \"Св. Четиридесет мъченици\" в Търново се обявява независимостта на България, с което страната ни отхвърля васалната си зависимост от Османската империя, наложена й от Берлинския договор (1878 г.).\r\nПровъзгласяването на независимостта на България е политически акт, извършен от правителството на Александър Малинов. С него се отхвърля васалната зависимост на България от Османската империя, наложена й от Берлинския договор, сключен през 1878 г. Според договора териториите на Северна България са включени в т. нар. Княжество България - автономно (самостоятелно) трибутарно (плащащо данък) княжество, което остава под върховната власт на султана. Южна България под името Източна Румелия получава административна автономия, но остава под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили). Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. Първите стъпки към премахване на това васално положение са свързани с изпращането през 1879 г. на български дипломатически и търговски агенти в съседните балкански страни и подписването през 1889 г. на самостоятелни търговски договори с редица държави. След Младотурската революция, извършена през 1908 г. се създават условия за отхвърляне изцяло на васалната зависимост на България. Правителството и князът са подкрепени от Австро-Унгария, която се стреми да анексира Босна и Херцеговина. Поради васалната зависимост на България турското правителство не поканва българския дипломатически представител в Цариград Иван Стефанов Гешов на прием заедно с другите дипломати. Това дава повод на българското правителство да го отзове от Османската империя. По същото време турските служители по Източните железници започват стачка. За да не се прекъсне движението, правителството на Александър Малинов изпраща български служители на тяхно място. След прекратяването на стачката обаче българските власти задържат под свой контрол ЖП линия. В такава обстановка на 22 септември 1908 г. в черквата \"Св. Четиридесет мъченици\" в Търново със специален манифест е провъзгласена независимостта на България, а княз Фердинанд I приема титлата цар на България. Учредява се възпоменателен медал по този повод. На следващия ден Австро-Унгария обявява анексирането на Босна и Херцеговина. Тъй като клаузите на Берлинския договор 1878 г. са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да й изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните й задължения, останали още от войната от 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването независимостта на България се издига международният авторитет на страната и тя се превръща в равноправна на другите европейски държави.\r\n1872 г.\r\nИзвършен е Арбаконашкият обир. В Арабаконашкия проход (днес Ботевградски проход) турска пощенска кола е ограбена от група революционни дейци под ръководството на Димитър Общи. В резултат на акцията са взети 125 000 гроша, които да бъдат използвани за нуждите на Вътрешната революционна организация. Арбаконашкия обир е извършен въпреки забраната на Васил Левски. Последствията от този акт са тежки за революционната организация. Турските власти предприемат масови арести на населението в този край. В резултат на това са задържани голям брой членове на революционните комитети в Тетевен, Орхание (днес Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави сам Димитър Общи след неговото залавяне. Благодарение на самопризнанията турските власти попада и по следите на Васил Левски, който, за да предотврати окончателното проваляне на революционната организация, се отправя за Ловеч, но е заловен чрез предателство в Къкринското ханче. На тази дата умират: \r\n2006 г.\r\nУмира Пепа Николова – българска актриса.\r\nРодена е на 23 декември 1946 г. в гр. Харманли. Завършила е средно образование. През 1969 г. в гр. Хасково е удостоена със звание “актриса”. Работи в Младежкия и в Държавния сатиричен театър.\r\nФилмовият й дебют е в \"Понеделник сутрин\". За ролята на Тони във филма \"Понеделник сутрин\" получава награда от СБФД за най-добра женска роля, 1988 г. Най-голяма популярност й носи ролята на циганката Джалма от \"На всеки километър\".\r\nСнима се в над 30 игрални и телевизионни филма, както и в телевизионни сериали, сред които \"Понеделник сутрин\", \"На всеки километър\", \"Няма нищо по-хубаво от лошото време\", \"Опак човек\", \"Катина\", \"Снаха\", \"Хирурзи, \"Войната на таралежите\", \"Ева на третия етаж\", \"Вампири, таласъми...\", \"Дунав мост\".\r\n1921 г.\r\nУмира Иван Минчов Вазов – български писател, поет, драматург, публицист, почетен член на БАН (от 1921 г.), почетен д-р на филологическите науки. Роден е на 9 юли 1850 г. в Сопот. Брат е на Г. Вазов и В. Вазов. Учи при Партений Белчев и Ботьо Петков, а след това в Пловдивската гимназия, ръководена от Й. Груев. През 1870 г. е изпратен в Румъния да практикува търговия при чичо си. Бяга в Браила. Попада в средите на българските хъшове. В България известно време учителства (1872-1873 г.). През 1875 г. става член на революционния комитет в родния си град. След избухването на Априлското въстание (1876 г.) емигрира през Цариград в Румъния. От този период е първата му стихосбирка \"Пряпорец и гусла\" (1871 г.), последвана от \"Тъгите на България\" (1877 г.). През Руско-турската война (1877-1878 г.) пише третата си стихосбирка \"Избавление\". Работи в Берковския окръжен съд (1880 г.) и същата година се премества в Пловдив, където развива активна обществено-политическа и публицистична дейност. Заедно с Константин Величков списва в продължение на 5 години в-к \"Народний глас\". Главен редактор е на списание \"Наука\"; съставител е на литературното списание \"Зора\" (1885 г.). Отново с Константин Величков участва в съставителството на двутомната \"Българска христоматия\" (1884 г.). От това време са поетичният цикъл \"Епопея на забравените\", повестта \"Чичовци\" и др. През есента на 1886 г. напуска България и се установява в Одеса. През 1894 г. излиза романът \"Под игото\", последван от драмата \"Хъшове\" (1894 г.) и романа \"Нова земя\" (1896 г.). От 1889 г. живее в София. Издава списание \"Денница\" (1890-1892 г.). От 1897 г. до 1899 г. е министър на народната просвета в кабинета на К. Стоилов. По време на войните създава високопатриотични песни, с които възпява героизма на българския войник. Автор е на многобройни пътеписи, есета, статии, исторически повести. Обявен е за народен поет. Награден е с ордена \"Св. равноапостоли Кирил и Методий\" (1920 г.) и с много други български ордени. Произведенията му са преведени на около 50 езика.На тази дата са родени:\r\n1941 г.\r\nРодена е Анна Томова-Синтова – българска оперна певица. Завършва Музикалната консерватория, вокален факултет при Г. Златев-Черкин (1966 г.). Дипломната й работа е Татяна от “Евгений Онегин” на сцената на Старозагорската опера. Специализира в Лайпциг. Излиза за пръв път на сцената в Лайпцигската опера с “Набуко” от Верди (1967 г.). След получения златен медал в Рио де Жанейро (1972 г.), започва работа в Щатсопера в Берлин. Получава най-високото отличие за изпълнителка - “камерзингирен” (1973 г.). Същата година започва съвместната й кариера с Херберт фон Караян по световните сцени. Призната е за най-добрата “Тоска”, получава “Грами” за “Арианда от Наксос”. Наградата “Христина Морфова” (1983 г.); II награда на Международния конкурс за млади оперни певци - София (1970 г.). Държавни отличия от бившата ГДР, България, Австрия. Почетна титла “доктор хонорис кауза” на Държавната музикална академия “Панчо Владигеров” (2001 г.).\r\n1802 г.\r\nРоден е Юрий Иванович Венелин (псевдоним на Георги Хуца) - славист, българист, фолклорист, етнограф, филолог. Учи в Лвовския университет. В Кишинев проучва езика и историята на българските преселници. Продължава обучението си в Москва, където следва медицина. През 1830 г. посещава България. Запознава се с Васил Априлов, с когото води оживена кореспонденция. Огромни са заслугите му за българската култура, а книгите му са генератор на идеи за възрожденските просветители. Умира на 26 март 1839 г. в Москва. Някои съчинения: \"Древние и ньiнешние болгаре в политическом, народописном, историческом и религиозном их отношении к россияном\" (1829 г.), \"О характере народньiх песен у славян задунайских\" (1835 г.), \"О зародьiше новой болгарской литературьi\" (1838 г.), \"Граматика на сегашния български език\" и др., много от които издадени след смъртта му.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.22", "title": "Денят 22 септември в българската история"}
{"url": "http://www.focus-news.net/news/2017/09/22/2438573/haskovo-ritual-po-podnasyane-na-ventsi-i-tsvetya-i-kontsert-shte-se-provedat-v-grada-po-povod-denya-na-nezavisimostta.html", "text": "По повод тържествено честване Деня на Независимостта на България Община Хасково организира ритуал по полагане на венци и цветя пред паметника на Незнайния воин на пл. „Свобода“, което ще се състои от 11.00 часа. Това съобщиха от пресцентъра на Общината.\r\nПразничната програма ще продължи на сцената на пл. „Свобода“ с концерт на Народен оркестър при Община Хасково, с диригент Димчо Йорданов и Детски танцов ансамбъл „Южняче“, с художествен ръководител Галина Щерева. \r\nПоканени са всички граждани, политически партии и обществени организации.", "date": "2017.09.22", "title": "Хасково: Ритуал по поднасяне на венци и цветя и концерт ще се проведат в града по повод Деня на Независимостта"}
{"url": "http://www.focus-news.net/news/2017/09/22/2438574/sofiya-vavezhda-se-vremenna-organizatsiya-na-dvizhenieto-za-provezhdane-na-evropeyski-den-bez-avtomobili.html", "text": "Въвежда се временна организация на движението за провеждане на европейски ден без автомобили в рамките на Европейската седмица на мобилността, съобщиха от пресцентъра на Столична община. До 19.00 часа се забранява престоят и паркирането на пътни превозни средства, както следва: \r\n- на бул. „Витоша” между ул. „Алабин” и бул. „Александър Стамболийски”; \r\n- на пл. „Кн. Александър І”; \r\n- на ул. „Леге”; \r\n- на ул. „Съборна” между пл. „Св. Неделя” и ул. „Леге”. \r\nОт 08.00 до 19.00 часа се забранява влизането на пътни превозни средства в зоната ограничена от: бул. „Кн. Александър Дондуков”, бул. „Васил Левски”, бул. „Патриарх Евтимий”, бул. „Христо Ботев”, бул. „Александър Стамболийски”, с изключение на граничните улици и булеварди и автомобилите обслужващи мероприятието, като се пропускат колите на масов градски транспорт, както и автомобили на сватбени тържества и на живущите. \r\nСтолична дирекция на вътрешните работи осигурява постове за контрол и регулиране на движението.", "date": "2017.09.22", "title": "София: Въвежда се временна организация на движението за провеждане на европейски ден без автомобили"}
{"url": "http://www.focus-news.net/news/2017/09/22/2438575/burgas-tarzhestvata-po-sluchay-denya-na-nezavisimostta-na-balgariya-shte-zapochnat-na-ploshtad-atanas-sirekov-s-moleben-za-blagodenstvie.html", "text": "Тържествата по случай Деня на независимостта ще започнат в 10.30 часа на площад „Атанас Сиреков“ с отслужване на молебен за благоденствието на Независима България и ритуал по издигане на националния флаг и флаговете на Европейския съюз и Община Бургас, съобщиха от пресцентъра на Община Бургас. \r\nОт 11.00 часа пред Военния клуб (ул. „Христо Ботев“ №48) ще се състои ритуалът по поднасяне на венци и цветя на Паметника на 24-ти Черноморски пехотен полк в памет на загиналите за защита на българската независимост.\r\nПразничен фолклорен концерт на ансамбъл „Странджа“ ще поздрави бургазлии за празника от 11.30 часа на площад „Атанас Сиреков“ и ще ознаменува годишнината от обявяването на Независимостта на България.\r\nСъбитията ще продължат от 19.00 часа с музикално-поетичния спектакъл „Изворът на нимфите“ в туристически комплекс Акве Калиде. В него ще вземат участие Радостина Крантева – сопрано и балет от Държавна опера-Бургас, народната певица Ралица Бинева, танцьори от ПФА „Странджа“ и бургаски поети от СНЦ „Артпиерия“.\r\n„Изворът на нимфите“ представя различни изкуства – музика, балет, поезия, фолклорни танци и солови изпълнения. Древните традиции ще се съчетаят с модерното възприемане на културни образци, а възстановка – пърформанс ще съживи легендата за Трите нимфи. Спектакълът е по сценарий и режисура на Марияна Праматарова.", "date": "2017.09.22", "title": "Бургас: Тържествата по случай Деня на независимостта на България ще започнат на площад „Атанас Сиреков“ с молебен за благоденствие"}
{"url": "http://www.focus-news.net/news/2017/09/22/2438576/stara-zagora-obshtinata-s-priziv-za-den-bez-avtomobili.html", "text": "Тази година, 22 септември е обявен за Ден без автомобили от общините на 2 433 града от цял свят, сред които и Стара Загора. Инициативата е част от проекта Европейска седмица на мобилността, в която се включи и Стара Загора за 11-и пореден път. Това съобщиха от пресцентъра на Община Стара Загора.\r\nЗамърсяването на въздуха е глобален проблем на 21-ви век и въпреки че Стара Загора е свързвана с епитета „зелен” град, тя също е съпричастна към този проблем. През последните години средногодишната концентрация на фини прахови частици във въздуха на града е 31,34μг/м3 по-ниска от допустимата средногодишната норма от 40 μг/м3, благодарение на мерките за подобряване на КАВ, въведени и изпълнявани от Община Стара Загора. За да бъде въздухът на града ни по-чист, е необходимо промяната да започне и от всеки гражданин. \r\nПо време на инициативата Европейска седмица на мобилността на официалната страница на инициативата се проведе информационна кампания, с чиято помощ гражданите бяха запознавани с минали и настоящи проекти на Община Стара Загора, както и полезна информация за чистата, споделена и иновативна мобилност”. В рамките на инициативата беше обърнато внимание на ползите от ходенето пеша, карането на ролери, кънки, ховърборд, скейтборд, въвеждането на иновативните електромотори и електромобили, както и политиката на Община Стара Загора насърчаваща тяхното използване. \r\nДвижението с велосипеди по изградените 8 километрови велоалеи свързващи зелените площи на града, също е акцент на Европейската седмица на мобилността в Стара Загора. Споделената мобилност с личен автомобил или обществен градски транспорт, който в нашия град беше изцяло подновен, бяха също тема за размисъл и дебати. \r\nВ празничния 22 септември от Община Стара Загора призовават всички граждани и гости на града да се включат в инициативата Ден без автомобили и да се насладят на прекрасна Стара Загора.", "date": "2017.09.22", "title": "Стара Загора: Общината с призив за Ден без автомобили"}
{"url": "http://www.focus-news.net/news/2017/09/22/2438577/ekathimerini-blizo-2800-migranti-sa-pristignali-v-gartsiya-ot-nachaloto-na-mesetsa.html", "text": "Близо 500 бежанци и мигранти са достигнали до гръцките острови в Егейско море от началото на седмицата. Така броят на пристигналите в страната от началото на септември е достигнал до почти 2800 души, предаде  Ekathimerini.\r\nКметът на о-в Лесбос Спирос Галинос е написал до Европейската комисия и до гръцкото правителство писмо, в което предупреждава за препълване на лагерите за бежанци на острова и призовава някои да бъдат прехвърлени на континенталната част. \r\nОбщо 1619 мигранти и бежанци са пристигнали на Лесбос от началото на седмицата. Виктор Турмаков", "date": "2017.09.22", "title": "Ekathimerini: Близо 2800 мигранти са пристигнали в Гърция от началото на месеца"}
{"url": "http://www.focus-news.net/news/2017/09/22/2438578/sofiya-velo-pohod-zaedno-s-velosiped-shte-se-provede-v-grada.html", "text": "Вело-поход „Заедно с велосипед“ ще тръне от 10.00 часа до лятната сцена на Борисовата градина в присъствието на заместник-кмета по транспорт Евгени Крусев, Екатерина Йорданова – председател на постоянната комисия по транспорт към Столичен общински съвет, съобщиха от пресцентъра на столична община. Това е финалното събитие от провеждащата се в София Европейска седмица на мобилността. Център за градска мобилност и Столична община канят всички любители колоездачи да се включат в инициативата. \r\nОбиколката стартира от „Борисовата градина“ и продължава през Ловния парк, и през Южния парк. Колоездачите ще изминат общ маршрут от 13 км, който преминава през много от парковете на София. \r\nВъв вело-обиколката ще вземат участие и някои от професионалните велосипедисти от Novo Nordisk, с тяхната мисия за борба с диабета и подкрепа към спорта и здравословния начин на живот. \r\nВсички посетители ще могат през целия ден на 22 септември да разглеждат и тестват велосипеди, представени от Drag Bicycles, както и да станат част от една невероятна работилница за колела. \r\nЗа всички останали, които няма да бъдат на колело, са подготвени много забавления със зумба танци, йога практика и образователни игри по безопасност на движението за най-малките. Те също могат да пристигнат на вело-празника със своите колела или тротинетки. \r\nСъбитието в „Борисовата градина“ се провежда със специалното съдействие на Посолство на Кралство Дания. \r\nЕвропейската седмица мобилността преминава под знака на ЕК и под мотото „Заедно стигаме по-далеч“ и беше наситена с разнообразни изяви във всички райони на София.", "date": "2017.09.22", "title": "София: Вело-поход „Заедно с велосипед“ ще се проведе в града"}
{"url": "http://www.focus-news.net/news/2017/09/22/2438579/blagoevgrad-obshtinata-se-vklyuchva-v-initsiativata-nashiyat-golyam-piknik.html", "text": "Община Благоевград подкрепя инициативата „Нашият голям пикник“, която ще се проведе в парк „Бачиново“. Началният час на събитието е 10.00 в района на езерото. Това съобщиха от пресцентъра на Община Благоевград. Мероприятието се провежда с цел да бъде популяризирано здравословното хранене. Мисията е да подпомогне за възраждането на пикник културата, здравословния и активния начин на живот. \r\nБлагоевград е сред 6-те града, които се включват и подкрепят инициативата „Нашият голям пикник“.  Останалите градове са София, Стара Загора, Хасково, Шумен и Ямбол. Община Благоевград и „Саяна“ отправят покана към благоевградчани да вземат участие в инициативата „Нашият голям пикник“. Най-силно представилият се град  ще получи подкрепата на „Саяна“ за своя специална кауза.", "date": "2017.09.22", "title": "Благоевград: Общината се включва в инициативата „Нашият голям пикник“"}
{"url": "http://www.focus-news.net/news/2017/09/22/2438580/gazeta-express-kosovo-se-otkaza-ot-kandidatura-si-za-chlenstvo-v-interpol-za-tazi-godina.html", "text": "Правителството на Косово съобщи, че се е отказало в четвъртък (21 септември) от молбата си за членство в Интерпол тази година. Министър-председателят Рамуш Харадинай съобщи, че е взел решението да отложи гласуването за членството на Косово в организацията, обяснявайки, че мнозина от членовете ѝ са в полза на присъединяването на страната, но Косово няма достатъчна подкрепа за присъединяване към международната полицейска организация, пише   Gazeta Express.\r\nИзпълнителният комитет на Интерпол е решил да включи членството на Косово в дневния ред на общото си събрание, което трябва да се проведе в Пекин в периода между 266 и 29 септември. Но външният министър на Косово Бехджет Пасоли съобщи пред медиите, че държавата  не е успяла да убеди две трети от страните членки на Интерпол да подкрепят членството ѝ.\r\nКосово обяви независимост от Сърбия през 2008 г. и се бори да бъде признато международно. Въпреки, че е признато от повече от 100 държави по света, страната не е член на ООН, което е предварително условие тя да се присъедини към редица други международни организации. Виктор Турмаков", "date": "2017.09.22", "title": "Gazeta Express: Косово се отказа от кандидатура си за членство в Интерпол за тази година"}
{"url": "http://www.focus-news.net/news/2017/09/22/2438581/aktsenti-ot-posvetenata-na-denya-na-balgarskata-nezavisimost-praznichna-programa-tova-e-balgariya-na-radio-fokus.html", "text": "Празничното осем часово издание на предаването  на Радио „Фокус”, посветено на 109-та годишнина от провъзгласяването на Независимостта, ще ви направи съпричастни към отбелязването на този голям за България ден. Тогава, през 1908-а година, в църквата „Свети Четиридесет мъченици” в старопрестолния Търновград княз Фердинанд с манифеста си обявява връщането на държавата ни на картата на Европа.\r\nВ този ден, 109 години по-късно, наши гости ще бъдат историци, офицери, политици, кметове, общественици и вие, които избрахте да бъдете с нас.\r\nВодещи: Цоня Събчева и Виктория Месробович", "date": "2017.09.22", "title": "Акценти от посветената на Деня на българската Независимост празнична програма „Това е България” на Радио „Фокус”"}
{"url": "http://www.focus-news.net/news/2017/09/22/2438582/yambol-s-ritual-po-izdigane-na-natsionalniya-flag-i-praznichno-slovo-na-kmeta-shte-zapochne-otbelyazvaneto-na-denya-na-nezavisimostta-na-balgariya.html", "text": "Община Ямбол организира тържествено честване на Деня на Независимостта на България. Празникът ще бъде отбелязан в Музея на бойната слава. Това съобщиха от пресцентъра на общината.    Отбелязването ще започне в 10.00 часа с изпълнения на Ямболския духов оркестър.\r\nВ 10.15 часа е началото на тържествената церемония с ритуал по издигане на националния флаг и празнично слово на кмета. Честването ще продължи в 10.30 часа с презентация на Регионален исторически музей на тема „109 години Независима България“.\r\nВ 10.45 часа започват демонстрационни игри - сглобяване и разглобяване на автомат „Калашников“ и хвърляне на ръчна граната в цел, както и стрелби по мишени с въздушна пушка. Демонстрационните игри са съвместна инициатива на Музея на бойната слава и Спортен клуб по спортна стрелба „Диана“.\r\nДенят на отворени врати в Музея на бойната слава по случай празника ще продължи до 17.00 часа", "date": "2017.09.22", "title": "Ямбол: С ритуал по издигане на националния флаг и празнично слово на кмета ще започне отбелязването на Деня на Независимостта на България"}
{"url": "http://www.focus-news.net/news/2017/09/22/2438583/romania-insider-edna-ot-nay-golemite-sondazhni-platformi-e-dostignala-do-pristanishte-konstantsa.html", "text": "„Скарабео 9“ – дълбоководна сондажна платформа, притежавана и управлявана от италианската петролно-газова компания „Сайпем“ е пристигнала на румънското пристанище Констанца. Сондата е 115 метра дълга и 87 метра широка и е екипирана с модул за постоянно настаняване на 200 души, пише  Romania-Insider.\r\n„Скарабео 9“ е предвидена да оперира на дълбочина до 3600 метра  с възможност за сондаж до 15 хил. метра. Общият ѝ тонаж е 36 863 метра. Сондата ще бъде сглобена и подготвена за добив в Черно море в близките два месеца. \r\nСондажната платформа ще извършва проучвания в района Вал Шатский в руската част на Черно море.  Виктор Турмаков", "date": "2017.09.22", "title": "Romania-Insider: Една от най-големите сондажни платформи е достигнала до пристанище Констанца"}
{"url": "http://www.focus-news.net/news/2017/09/22/2438584/kyustendil-tarzhestveno-otbelyazvane-na-109-godishninata-ot-obyavyavane-na-nezavisimostta-na-balgariya-shte-se-sastoi-v-grada.html", "text": "Тържествено отбелязване на 109-годишнина от обявяване на Независимостта на България ще се състои в Кюстендил. Това съобщи за Радио „Фокус”  – Кюстендил Дима Укалска, началник на отдел „Култура и духовно развитие” към Община Кюстендил. Началото на честването е в 11.00 часа на централния площад „Велбъжд”. Програмата ще започне с издигането на националния флаг и изпълнение на химна на Република България. Предвидено е кратко слово и припомняне на събитията, довели до обявяването на Независимостта на страната. По-късно ще бъдат поднесени венци и цветя пред паметника „Булаир”. В празничната програма ще се включи „Фолк-джаз формация” към Нов български университет с диригент доц. д-р Георги Петков.\r\nВенцеслав ИЛЧЕВ", "date": "2017.09.22", "title": "Кюстендил: Тържествено отбелязване на 109-годишнината от обявяване на Независимостта на България ще се състои в града"}
{"url": "http://www.focus-news.net/news/2017/09/22/2438585/burgas-profilaktika-na-kontaktnata-mrezha-nalaga-spirane-na-troleybusi-t1-i-t2-prez-trite-pochivni-dni.html", "text": "Тролейбусни линии Т1 и Т2 няма да бъдат обслужвани поради техническа профилактика на въздушно-контактната мрежа и токоизправителните станции на 22, 23 и 24 септември. Това съобщиха от пресцентъра на Община Бургас. Пътниците, които разполагат с валидни абонаментни карти за пътуване за тролейбусите, ще могат да ги ползват през трите дни в автобусите по линии №Б11 и №Б12, както следва:\r\n– от „Меден рудник“ в посока ЦГЧ – в участъка от Терминал „Меден рудник“ до спирка „Дунав“;\r\n– от ЦГЧ в посока „Меден рудник“ – в участъка от спирка „Дунав“ до Терминал „Меден рудник“.\r\nПрез трите почивни дни линиите в градския и междуселищен транспорт, обслужвани от Дружеството, ще пътуват с празнични разписания.", "date": "2017.09.22", "title": "Бургас: Профилактика на контактната мрежа налага спиране на тролейбуси Т1 и Т2 през трите почивни дни"}
{"url": "http://www.focus-news.net/news/2017/09/22/2438586/shumen-zhiva-kartina-po-povod-109-godini-ot-obyavyavaneto-na-nezavisimostta-organizira-rodolyubiv-komitet-krum-strashniy.html", "text": "Жива картина по повод 109 години от  обявяването на българската Независимост организира Родолюбив комитет „Крум Страшний“, съобщи Явор Якимов, член на клуба. От 10.30 часа, от Паметника на загиналите във войните на площад „Кристал“, ще тръгне шествие, което ще премине през пешеходната зона на бул. “Славянски“ и ще стигне до Военния клуб в Шумен. В него участие ще вземат членове на комитета, облечени с народни носии и старо градско облекло. От 11.00 пред стъпалата на Военния клуб, ще бъде представена жива картина. Мероприятието е подкрепено от Военен клуб –Шумен ,НЧ „Развитие“ -1897г. с. Дибич, НЧ „ Стилиян Чилигиров“ гр.Шумен. Специални гости ще бъдат учениците от  4 „г“ клас на НУ “Илия Р. Блъсков“ гр. Шумен с класен ръководител Росица Милева, както и учениците от  4 „а“ клас на СУ „П.Волов“ гр.Шумен с класен ръкодител Румяна Коджаманова. Традиционно организаторите от  Родолюбив комитет „Крум Срашний“ ще почерпят в двора на Военния клуб –Шумен своите гости с кафе на пясък по стара шуменска рецепта, локум жълта лимонада, а децата със захарен памук.", "date": "2017.09.22", "title": "Шумен: Жива картина по повод 109 години от обявяването на Независимостта организира Родолюбив комитет „Крум Страшний“"}
{"url": "http://www.focus-news.net/news/2017/09/22/2438587/plovdiv-s-vazstanovka-posreshtaneto-na-tsar-ferdinand-v-plovdiv-gradat-shte-otbelezhi-109-godini-ot-obyavyavaneto-na-nezavisimostta-na-balgariya.html", "text": "С възстановка „Посрещането на цар Фердинанд в Пловдив“ градът ще отбележи 109 години от обявяването на Независимостта на България. Това съобщиха за Радио „Фокус“ – Пловдив от дирекция „Култура и културно наследство“ в Общината. Тържествената програма ще започне в 10.00 часа с молебен в храм „Св. Неделя“ в града, организиран от Сдружение „Център Петко Каравелов“. От 10.30 часа ще бъдат поднесени венци и цветя пред паметната плоча на Александър Малинов, намираща се непосредствено до храма. По същото време на пл. „Централен“ в Пловдив ще се състои възстановка на събитията от 1908 г., когато Цар Фердинанд е посрещнат на площада и пред събралото се множество е прочетен манифестът, с който е обявена Независимостта на България. Възстановката се организира от комитет „Родолюбие“. След края на събитието, в 11.30 часа участниците и публиката заедно ще извървят пътя до „Колоната на Независимостта“ в градинката на площад „22 септември“, където ще се бъдат положени венци и цветя.\r\nВ Тържественото отбелязване на 109-ата годишнина от обявяването на Независимостта на България ще участват също Духов оркестър – Пловдив, почетна рота от комитет „Родолюбие” и венценосци. Слово по повод годишнината ще произнесе историкът доц. Симеон Кацаров, а водещ на церемонията ще бъде актьорът от Драматичен театър – Пловдив Ивайло Христов.\r\nТони МИХАЙЛОВ", "date": "2017.09.22", "title": "Пловдив: С възстановка „Посрещането на цар Фердинанд в Пловдив“ градът ще отбележи 109 години от обявяването на Независимостта на България"}
{"url": "http://www.focus-news.net/news/2017/09/22/2438588/tass-yuzhnokoreyskata-opozitsiya-razkritikuva-rechta-na-prezidenta-po-vreme-na-sesiyata-na-obshtoto-sabranie-na-oon.html", "text": "Основаната опозиционна консервативна Корейска партия на свободата разкритикува позицията на президента на страната Мун Джей-ин по отношение на КНДР, посочвайки, че тя е твърде мека. Според водача на парламентарната група на партията Чун У-тек недоволството на опозицията е предизвикано от речта на държавния глава пред Общото събрание на ООН, в което той посочи, че е необходимо санкциите да се комбинират с диалог, за да може Пхенян да се откаже от ядрената си програма, предаде  ТАСС.\r\n„Президентът явно върви по път, различаващ се от цялата световна общност, което говори за необходимостта санкциите и натискът да се засилят, а също така разглежда военни варианти за решаване на проблемите на КНДР“, подчерта Чун У-тек. „Всички ние сме разочаровани от разговорите на Мун Джей-ин за света и диалога със Севера“, добави той. \r\n Междувременно управляващата партия „Тобуро“ високо оцени речта на президента. Според водача на парламентарната ѝ фракция У Уон-сик , президентът със своето изказване „създаде възможност за придвижване към мира“, изключвайки вероятността за нова война на Корейския полуостров. Политикът подчерта, че международната общност, включително и САЩ, споделят същата позиция.  Виктор Турмаков", "date": "2017.09.22", "title": "ТАСС: Южнокорейската опозиция разкритикува речта на президента по време на сесията на Общото събрание на ООН"}
{"url": "http://www.focus-news.net/news/2017/09/22/2438589/veliko-tarnovo-desetki-zhiteli-i-gosti-na-grada-prisastvat-na-svetata-liturgiya-koyato-postavi-nachaloto-na-praznichniya-22-septemvri.html", "text": "Света литургия постави началото на празничния 22 септември във Велико Търново. Тя се отслужва от Негово Високопреосвещенство Великотърновския митрополит Григорий по повод 109-годишнина от обявяването на Независимостта на България, предаде репортер на Радио „Фокус“ – Велико Търново. Освен десетките жители и гости града в църквата „Св. 40 мъченици“ са и зам.-председателят на Народното събарние Цвета Караянчева, зам.-министри, депутати, общински съветници. \r\n„Фокус“ припомняме, че именно дворът на храма „Св. 40 мъченици“ е мястото, където Независимостта на България е обявена през 1908 година. След отслужването на Светата литургия ще бъдат извършени и водосвет и поръсването на бойното знаме на НВУ „Васил Левски”, както и на знамената на държавни и общински институции, учебни заведения и неправителствени организации. След това програмата ще се пренесе в архитектурно-музеен резерват Царевец, до където ще има празнично шествие, ръководено от учениците от неделното училище във Велико Търново.\r\nЛуиза ТРАНЧЕВА", "date": "2017.09.22", "title": "Велико Търново: Десетки жители и гости на града присъстват на Светата литургия, която постави началото на празничния 22 септември"}
{"url": "http://www.focus-news.net/news/2017/09/22/2438590/sofiya-do-1400-chasa-prez-vladaya-shte-ima-dve-lenti-za-izlizashtite-ot-stolitsata.html", "text": "За улеснение на трафика през Владая и повишаване на пътната безопасност днес от 08.00 до 14.00 часа ще има две ленти за излизащите от София на път I-1 (Е-79). Това съобщиха от пресцентъра на Агенция \"Пътна инфраструктура\". Временната организация е от км 278+910 до 282+038 и от пътен възел „Даскалово“ до кръстовище „Драгичево“ от км 285+660 (кръстовището за Рударци) до км 286+847 (бензиностанция „Петрол“).\r\nНа 24 септември (неделя) от 10 ч. до 20 ч. в същия участък ще има две ленти към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nНа 24 септември от 14 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни около Деня на Независимостта на България. Шофьорите трябва да карат внимателно и със съобразена скорост, да не предприемат резки маневри и да спазват ограниченията, пътната сигнализация и указанията на „Пътна полиция“, която следи и предприема необходимите действия за организацията на движението.\r\nОграничено ще е преминаването на камионите над 12 тона по следните участъци от републиканската мрежа:\r\n•автомагистралите;\r\n•път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n•път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n•път I-4 п. в. „Коритна“ - Велико Търново - Шумен;\r\n•път I-5 Русе - Велико Търново;\r\n•път I-8 ГКПП „Калотина“ – София;\r\n•път I-9 Варна - Бургас;\r\n•път II-18 Околовръстен път на град София;\r\n•път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nВъв връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2017 г. в приложения линк - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-republikanskata-ptna-mrezha-za-oficialni-praznici-i-pochivni-dni-za-2017-g/", "date": "2017.09.22", "title": "София: До 14.00 часа през Владая ще има две ленти за излизащите от столицата"}
{"url": "http://www.focus-news.net/news/2017/09/22/2438591/ria-novosti-broyat-na-zaginalite-pri-zemetresenieto-v-meksiko-e-dostignal-do-286-dushi.html", "text": "Началникът на националната аварийно-спасителна служба на Мексико Луис Фелипе Пуенте   съобщи, че броят на загиналите при земетресението в страната е достигнал до 286 души, предаде РИА Новости. По-рано се съобщаваше, че загиналите са 273.\r\n„В столицата Мексико загиналите са 148, в град Морелос – 73, в щата Мексико – 13, в Хереро- 6, в Оахака – 1. Общо 286 загинали“, написа Пуенте на профила си в социалната мрежа „Туитър“. \r\nЗеметресението с магнитуд 7,1 по скалата на Рихтер край столицата Мексико бе регистрирано по обяд във вторник местно време.  Виктор Турмаков", "date": "2017.09.22", "title": "РИА Новости: Броят на загиналите при земетресението в Мексико е достигнал до 286 души"}
{"url": "http://www.focus-news.net/news/2017/09/22/2438592/stara-zagora-s-obshtogradski-ritual-i-folkloren-kontsert-v-grada-shte-bade-otbelyazan-denyat-na-nezavisimostta-na-balgariya.html", "text": "С общоградски ритуал и фолклорен концерт в града ще бъде отбелязан Денят на Независимостта на България. Това съобщиха от пресцентъра на Община Стара Загора. Общоградският ритуал за преклонение и признателност към делото на българските държавници, извоювали Независимостта на България, ще започне в 10.30 часа в парк „Александър Стамболийски“. На същото място 30 мин по-късно ще започне концерт на Общинския фолклорен ансамбъл „Загоре“ и Общинския духов оркестър „С музиката на Дико Илиев“.", "date": "2017.09.22", "title": "Стара Загора: С общоградски ритуал и фолклорен концерт в града ще бъде отбелязан Денят на Независимостта на България"}
{"url": "http://www.focus-news.net/news/2017/09/22/2438593/veliko-tarnovo-tsvetan-tsvetanov-i-tsveta-karayancheva-ot-gerb-byaha-parvite-polititsi-uvazhili-chestvaniyata-v-grada-po-povod-nezavisimostta.html", "text": "Председателят на ПГ на ГЕРБ Цветан Цветанов е в старата столица Велико Търново, кoято отново е център на националните чествания по повод едно от най-великите събития в нашата история – обявяването на Независимостта на България. Това съобщиха от пресцентъра на партията. Заедно с Цветан Цветанов е и заместник-председателят на Народното събрание Цвета Караянчева, колегите им от Парламентарната група на ГЕРБ Клавдия Ганчева и Станислава Стоянова, областният управител проф. Любомира Попова, председателят на Великотърновския общински съвет Венцислав Спирдонов и представители на местната власт. Рано сутринта, заедно с кмета на града и домакин на честванията Даниел Панов, те пристигнаха в църквата „Свети 40 мъченици“, където в 07.30 часа започна традиционната празнична Света литургия.  \r\nЦветан Цветанов ще участва в тържествените прояви във Велико Търново днес и използва възможността да поздрави всички родолюбиви граждани от страната, които се стичат в старата ни столица, за да се преклонят пред паметта на радетелите на свободата, извоювали нашата Независимост. „Честит празник! Да пребъде България!“, обърна се към присъстващите Цветан Цветанов.", "date": "2017.09.22", "title": "Велико Търново: Цветан Цветанов и Цвета Караянчева от ГЕРБ бяха първите политици, уважили честванията в града по повод Независимостта"}
{"url": "http://www.focus-news.net/news/2017/09/22/2438594/radio-svobodna-evropa-makedoniya-ministar-predsedatelyat-na-makedoniya-shte-izleze-s-obrashtenie-pred-obshtoto-sabranie-na-oon.html", "text": "Министър-председателят на Македония Зоран Заев ще изнесе реч пред Общото събрание на ООН и ще проведе среща с генералния секретар на Световната организация Антонио Гутереш, предаде  “Радио Свободна Европа“ в македонската си редакция. \r\nДелегацията, водена от Заев и министъра на външните работи Никола Димитров, наброява 72 души. Заев вече е провел работни срещи в кулоарите на 72-та сесия на Общото събрание с европейския комисар по разширяването и политиката на добросъседство Йоханес Хан, както и с върховния представител на ЕС по външните работи и сигурността Федерика Могерини. След това той проведе среща с лидерите на страните от Западните Балкани.  Виктор Турмаков", "date": "2017.09.22", "title": "„Радио Свободна Европа“ (Македония) : Министър-председателят на Македония ще излезе с обръщение пред Общото събрание на ООН"}
{"url": "http://www.focus-news.net/news/2017/09/22/2438595/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Скарабео 9“ – дълбоководна сондажна платформа, притежавана и управлявана от италианската петролно-газова компания „Сайпем“ е пристигнала на румънското пристанище Констанца. Сондата е 115 метра дълга и 87 метра широка и е екипирана с модул за постоянно настаняване на 200 души, пише  Romania-Insider.\r\n„Скарабео 9“ е предвидена да оперира на дълбочина до 3600 метра  с възможност за сондаж до 15 хил. метра. Общият ѝ тонаж е 36 863 метра. Сондата ще бъде сглобена и подготвена за добив в Черно море в близките два месеца. \r\nСондажната платформа ще извършва проучвания в района Вал Шатский в руската част на Черно море. \r\n***\r\nБлизо 500 бежанци и мигранти са достигнали до гръцките острови в Егейско море от началото на седмицата. Така броят на пристигналите в страната от началото на септември е достигнал до почти 2800 души, предаде  Ekathimerini.\r\nКметът на о-в Лесбос Спирос Галинос е написал до Европейската комисия и до гръцкото правителство писмо, в което предупреждава за препълване на лагерите за бежанци на острова и призовава някои да бъдат прехвърлени на континенталната част. \r\nОбщо 1619 мигранти и бежанци са пристигнали на Лесбос от началото на седмицата.\r\n***\r\nПравителството на Косово съобщи, че се е отказало в четвъртък (21 септември) от молбата си за членство в Интерпол тази година. Министър-председателят Рамуш Харадинай съобщи, че е взел решението да отложи гласуването за членството на Косово в организацията, обяснявайки, че мнозина от членовете ѝ са в полза на присъединяването на страната, но Косово няма достатъчна подкрепа за присъединяване към международната полицейска организация, пише   Gazeta Express.\r\nИзпълнителният комитет на Интерпол е решил да включи членството на Косово в дневния ред на общото си събрание, което трябва да се проведе в Пекин в периода между 266 и 29 септември. Но външният министър на Косово Бехджет Пасоли съобщи пред медиите, че държавата  не е успяла да убеди две трети от страните членки на Интерпол да подкрепят членството ѝ.\r\nКосово обяви независимост от Сърбия през 2008 г. и се бори да бъде признато международно. Въпреки, че е признато от повече от 100 държави по света, страната не е член на ООН, което е предварително условие тя да се присъедини към редица други международни организации.\r\n***\r\nТурският президент Реджеп Тайип Ердоган обяви в четвъртък, че Анкара ще разположи войски в сирийската провинция Идлиб, пише вестник Daily Sabah. Вкарването на военни в областта е част от споразумението между Турция, Русия и Иран за създаване на обезопасени зони в Сирия, пише още изданието. Агенция \"Фокус\" припомня, че договорката бе направена в Астана, с участието на представители на Дамаск. \r\nТези зони ще бъдат обсъдени по-подробно на срещата на Ердоган с руския му колега Владимир Путин следващата седмица. Според държавният глава, „руснаците ще подсигурят зоната извън Идлиб, докато Турция ще подсигури зоната вътре в областта“. \r\n***", "date": "2017.09.22", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2017/09/22/2438596/kyustendil-obshtina-dupnitsa-e-podgotvila-programa-pod-nadslov-da-bade-balgariya-po-povod-denya-na-nezavisimostta.html", "text": "С тържествена програма в Дупница ще бъде отбелязана годишнината от обявяването Независимостта на България. Това съобщи за Радио „Фокус” – Кюстендил Таня Камбурова, експерт „Култура” към Община Дупница. Честването ще започне в 10.00 часа на площад „Свобода”, а програмата е под надслов „Да бъде България”. Предвидено е издигане на националното знаме на Република България, изпълнения на градския духов оркестър и поднасяне на венци и цветя на паметника на Христо Ботев в града. В концертната програма ще се включат изпълнители към местните музикални и танцови школи, както и читалищата от Община Дупница.\r\nВенцеслав ИЛЧЕВ", "date": "2017.09.22", "title": "Кюстендил: Община Дупница е подготвила програма под надслов „Да бъде България” по повод Деня на Независимостта"}
{"url": "http://www.focus-news.net/news/2017/09/22/2438597/blagoevgrad-23-to-izdanie-na-mezhdunarodniya-festival-zlaten-kesten-shte-se-provede-v-petrich.html", "text": "23-то издание на международния фестивал „Златен кестен“ ще се проведе в Петрич на 22 и 23 септември. Това съобщиха за Радио „Фокус“ – Пирин от Община Петрич. Фестивалът има конкурсен характер и оценява авторски песни в областта на популярния жанр – поп, рок и други. Организатори на форума са Община Петрич и Народно читалище „Братя Миладинови – 1914”. В конкурса за нова песен участват песни, създадени в годината преди издание 2017 или в същата година. Журито оценява музика, аранжимент, текст, изпълнение и сценично поведение. Всеки участник представя песента, с която се състезава на живо пред публика и жури. \r\nСпоред регламента на Международния музикален фестивал „Златен кестен” авторите на текст, музика и аранжимент могат да участват в конкурсната част с не повече от две свои творби. Изпълнител (соло, дует или група) може да участва с изпълнение на една конкурсна песен. В гала концерта на 23 септември, събота, ще вземат участие отличените песни. В тазгодишното издание на „Златен кестен“ ще гостуват популярните изпълнители 100 кила, Тита, Гери-Никол и Стивън Ачикор.\r\nЛивия НИНОВА", "date": "2017.09.22", "title": "Благоевград: 23-то издание на международния фестивал „Златен кестен“ ще се проведе в Петрич"}
{"url": "http://www.focus-news.net/news/2017/09/22/2438598/veliko-tarnovo-svishtov-otbelyazva-dvoen-praznik.html", "text": "Десетки културни, обществени и спортни прояви са част от програмата на празника Свищовски лозници. Тя започва официално в Деня на независимостта на България и ще продължи до края на седмицата. Това съобщи за Радио „Фокус“ – Велико Търново директорът на Дирекция „Култура и културно наследство“ в Община Свищов Росен Маринов. Началото ще бъде поставено в 09.30 часа с поднасяне на цветя и отслужване на празничен водосвет пред паметника на Свободата в центъра на града. В 10.30 часа в отдел „Изкуство“ на Градската библиотека ще се открие традиционната изложба – базар на чуждестранна художествена литература. В 12.00 часа пред църквата „Св. Троица“ Община Свищов осигурява топъл обяд за гражданите в неравностойно социално положение. \r\nВ 15.30 часа в двора на къщата музей на Алеко Константинов ще се проведе представяне на книгата „Далече от Дунава“ на Кристофър Бъгстоун. В 17.00 часа в Художествена галерия „Николай Павлович“ ще бъде открита традиционната 40-та изложба на свищовските художници“. Празничната програма в първия ден ще завърши с тържественото откриване на празника с водосвет и концерт на местни самодейци на пл. „Алеко“.\r\nЛуиза ТРАНЧЕВА", "date": "2017.09.22", "title": "Велико Търново: Свищов отбелязва двоен празник"}
{"url": "http://www.focus-news.net/news/2017/09/22/2438599/the-hill-v-nyu-york-e-zapochnalo-sbivane-po-vreme-na-rech-na-turskiya-prezident.html", "text": "Насилие е избухнало в Ню Йорк след реч на турския президент Реджеп Тайип Ердоган.  Полицията е трябвало за кратко време да задържи няколко протестиращи, пише  The Hill.\r\nСблъсъкът между протестиращите и присъстващите е започнал в балната зала на хотел в Ню Йорк, където Ердоган е изнасял реч. Мъж се е изправил и е започнал да крещи на английски език: „Ти си терорист! Разкарай ми се от държавата“. В публикувани видеоматериали се показва това, което полицията в Ню Йорк потвърждава, че са протестиращи и контрапротестиращи,, разменящи си удари из залата. \r\nСилите за сигурност насила са изгонили поне един човек, нападнал протестиращите. Полицията съобщава, че петима демонстранти са „били задържани за кратко“ по време на инцидента, макар и да не са извършвани арести. Няма ранени. \r\nГоворител на хотела съобщи, че „съвсем малко“ от близо 2000-те присъстващи са били ескортирани навън. Полицията сочи, че сбиването няма общо с личната охрана на президента, която в предишни случаи е нападала хора, протестиращи срещу Ердоган. \r\nДемонстрацията започва часове след срещата на Ердоган с неговия колега от САЩ Доналд Тръмп. По време на предишното посещение на Ердоган в САЩ, провело се през май, неговата лична охрана нападна мирни протестиращи пред резиденцията на турския посланик във Вашингтон, като девет души завършиха в болница.  Виктор Турмаков", "date": "2017.09.22", "title": "The Hill: В Ню Йорк е започнало сбиване по време на  реч на турския президент"}
{"url": "http://www.focus-news.net/news/2017/09/22/2438600/mvr-s-19-tezhki-katastrofi-i-edin-zaginal-priklyuchi-operatsiyata-na-gd-patna-politsiya-edward.html", "text": "Приключи операцията на ГД „Пътна полиция“ EDWARD – Европейски ден без загинали на пътя, инициирана от Европейската мрежа на службите на пътна полиция – ТИСПОЛ. Това съобщиха от пресцентъра на МВР. В рамките на операцията в страната са възникнали 19 тежки пътнотранспортни произшествия, с един загинал и 25 ранени участници в движението по пътищата. Независимо от фаталния изход на пътния инцидент, отнел живота на една жена, постигнатият резултат трябва да бъде оценен подобаващо. Малко са събитията, които могат да мотивират хората да се обединят около една идея така, както се случи в дните преди и на 21 септември – всички ние заедно се стрeмихме към една цел – да спасим животи. \"Пътна полиция\" благодари на всички партньори, които подкрепиха операция EDWARD, с което доказахме, че заедно стигаме по-далече.", "date": "2017.09.22", "title": "МВР: С 19 тежки катастрофи и един загинал приключи операцията на ГД „Пътна полиция“ EDWARD"}
{"url": "http://www.focus-news.net/news/2017/09/22/2438601/shumen-mezhdunaroden-istoricheski-festival-doblest-i-slava-shte-se-provede-v-grada.html", "text": "Международен исторически фестивал „Доблест и слава“ ще се проведе в града, съобщиха от пресцентъра на Общината. От 14.00 до 22.00 часа в района на Шуменската крепост Сдружението за възстановяване и съхранение на българските традиции „Авитохол“ - Варна ще представи демонстрации на езда, стрелба с лък, занаяти, сред които ковачество, грънчарство, изработка на плъсти, изработване на средновековно защитно въоръжение и др. \r\nВъзстановка за превземането на Шуменската крепост ще се състои на 23 септември с участието на представители на НД „Традиция“ от страната, както и клубове от Чехия, Румъния и Турция. От 10.30 часа в събота ще бъдат представени демонстрации на боеве, а възстановката ще започне около 11.30 часа. Битката ще бъде в две действия, като се очаква да продължи до 14.00 часа. \r\nВ рамките на фестивалните дни са предвидени изпълнения на ансамблите „Мадара“, „Веселяче“, „Шумен“, „Звънче“ и „Луди - млади“. Желаещите да посетят Историческия фестивал „Доблест и слава“ в района на Шуменската крепост с личните си автомобили трябва да заплатят входна такса от 3 лева за един ден или пет лева за двата дни. Плащането ще става при загражденията за еднопосочно движение до ресторант „Боровец“ и се удостоверява с касов бон при паркиране на платото. Служители от общинските предприятия ще посрещат шофьорите и ще ги насочват към определените за целта места. В района е осигурена 24-часова охрана. \r\nПразничният 22 септември, който се отбелязва и като Световен ден без автомобили, както и на 23 септември с цел да се ограничи движението на автомобили на Шуменското плато Община Шумен организира градски транспорт за посетителите на фестивала „Доблест и слава“. Автобусите ще се движат по маршрут със спирки на Кооперативния пазар на бул. „Симеон Велики“,  зала „Младост“, бензиностанция „Шел“, Професионална гимназия по икономика, хотел „Шумен“, „Томбул джамия“, Парк „Кьошкове“, „Шуменска крепост“. Те ще бъдат обозначени с табели, на които е изписано Исторически фестивал „Доблест и слава“. Днес първият автобус ще тръгне в 13.00 часа от спирката на Кооперативния пазар. Колите ще се движат през час, като последните автобуси от Шуменска крепост към града ще потеглят в 18.30 часа. На 23 септември, събота, първият рейс е в 10.00 часа също от спирката на пазара. Автобусите ще се движат отново на всеки кръгъл през целия ден и последният от Шуменска крепост към града ще бъде пак в 18.30 часа. Пътуването до Шуменска крепост ще е на цена 1 лев.", "date": "2017.09.22", "title": "Шумен: Международен исторически фестивал „Доблест и слава“ ще се проведе в града"}
{"url": "http://www.focus-news.net/news/2017/09/22/2438602/kyustendil-za-sedma-poredna-godina-v-selo-shishkovtsi-shte-se-provede-mezhdunaroden-festival-balkanska-cherga.html", "text": "За седма поредна година в село Шишковци ще се проведе Международен фестивал „Балканска черга”. Това съобщи за Радио „Фокус” – Кюстендил Борислав Крумов, председател на сдружение „Роден край”. Официалното откриване на събитието, който ще продължи три дни, ще бъде от 13.00 часа в центъра на село Шишковци. „Тази годината акцент в представянето на характерните занаяти за нашия регион ще е шевицата. Ще бъдат показани уникални български шевици от Кюстендилско. Ще разкажем за традицията по изработката и символите, които носи българската шевица”, каза Борислав Крумов. \r\nВ рамките на празника ще бъде открита демонстративна изложба на занаяти и занаятчийски произведения, ще бъдат подредени щандове на селскостопански производители, както и изложба със скулптури на студенти от Националната художествена академия. В първия ден на фестивала ще се проведе и демонстрация за варене на ракия, както и конкурс „Най-добра домашна ракия”. Предвидени са концерти на дует „Пирин”, Василия Петрова и младежка дискотека.\r\nВенцеслав ИЛЧЕВ", "date": "2017.09.22", "title": "Кюстендил: За седма поредна година в село Шишковци ще се проведе Международен фестивал „Балканска черга”"}
{"url": "http://www.focus-news.net/news/2017/09/22/2438603/magyar-hirlap-bezhantsite-nastaneni-v-balgarskata-stolitsa-nyama-da-mogat-da-napuskat-grada.html", "text": "Българското правителство съобщи, че докато не бъдат одобрени молбите им за убежище, бежанците, останали в страната, няма да могат да напускат районите, определени за тях, пише унгарският ежедневник  Magyar Hirlap.\r\nТърсещите убежище, които са били настанени в София, няма да могат да напускат столицата. България е държава-членка на Европейския съюз, но не е член на Шенгенската зона. След затварянето на балканския маршрут броят на бежанците, преминаващи през България, намаля драстично.\r\nПонастоящем в страната има 1268 лица, търсещи убежище, които живеят в различни бежански центрове. През първите седем месеца на тази година местните власти арестуваха 1930 нелегални мигранти, които се опитаха да достигнат до сръбската граница. Виктор Турмаков", "date": "2017.09.22", "title": "Magyar Hirlap: Бежанците, настанени в българската столица, няма да могат да напускат града"}
{"url": "http://www.focus-news.net/news/2017/09/22/2438604/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция \"Фокус\" от Планинската спасителна служба (ПСС) към БЧК. сутрешните температури са от -1 до 5-6 градуса. По високите части духа силен вятър. Днес ще работят кабинковият лифт на Боровец и Ситняковският. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.22", "title": "ПСС: Лоши са условията за туризъм в планините"}
{"url": "http://www.focus-news.net/news/2017/09/22/2438605/kmetat-na-sofiya-yordanka-fandakova-poseti-zavoda-za-regeneratsiya-na-gradski-otpadatsi-getlini-eko-v-riga.html", "text": "Кметът на София Йорданка Фандъкова посети завода за регенерация на градски отпадъци „Гетлини еко“ в Рига, съобщиха от пресцентъра на Столична община. Кметът Фандъкова прояви интерес към използваната от латвийската столица технология за оползотворяване и системата за събиране и преработка на отпадъците. Усилията на общината в Рига, както и във всички големи европейски градове, е оползотворяването на отпадъците, тяхното рециклиране и производство на електрическа и топлинна енергия.\r\nПреди две години София реализира проект за Интегрирана система от съоръжения за третиране на твърди битови отпадъци с 85% безвъзмездно европейско финансиране по ОП „Околна среда 2007-2013“. С изградените инсталации от отпадъци произвеждаме ресурси – ел. енергия и компост. От началото на тази година от зелени и био отпадъци са произведени 6478 тона компост и 1553 MW ел енергия. В завода са преработени над 249 700 тона смесени битови отпадъци. В процес на подготовка е третата фаза на проекта, която е Изграждане на инсталация за комбинирано производство на енергия в София с оползотворяване на RDF гориво на територията на „Топлофикация София“ с финансиране от ОП „Околна среда 2014-2020“.\r\nВ момента проектът за трета фаза на завода е на етап финализиране на предпроектно проучване и подготовка на апликационна форма, заедно с изискуемите, съгласно изискванията на ЕК документи. В работата върху подготовка им участват експерти от Европейската инвестиционна банка и „Джаспърс“.\r\nКапацитетът на инсталацията е за оползотворяване на 180 000 тона RDF на година и ще се произвеждат:\r\n- 135 000 MWh електроенергия, достатъчна за покриването на нуждите на 25 000-30 000 домакинства\r\n- 390 000 MWh топлоенергия, достатъчна за покриването на нуждите на 30 000-40 000 домакинства\r\n- Ще се намали консумацията на природен газ с 65 000 000 Nm3\r\nОбщата енергийна ефективност на инсталацията е над 90%. \r\nКметът на София Йорданка Фандъкова е в Рига във връзка с провеждането на Шести директен диалог между кметовете на столици на в Европейския съюз и ще участва днес във форум „Кметовете на столици на Европейския съюз, обединени за бъдещето в рамките на променящия се Европейски съюз“.", "date": "2017.09.22", "title": "Кметът на София Йорданка Фандъкова посети завода за регенерация на градски отпадъци „Гетлини еко“ в Рига"}
{"url": "http://www.focus-news.net/news/2017/09/22/2438606/brussels-times-tvard-brekzit-bi-struval-na-belgiya-42-hil-rabotni-mesta.html", "text": "„Твърд“ Брекзит може да струва на Белгия 42390 работни места, 526 хил. на Великобритания и 1,2 млн. за целия Европейски съюз, според прогнозите на белгийския Католически университет в град Лойвен, пише   Brussels Times.\r\nИкономистите Хилке Ванденбуш , Уилям Конъл и Валтер Симонс са сравнили последствията от „твърд“ и „мек“ Брекзит върху пазара на труда. При „мек“ сценарий, няма да има митнически тарифи между Великобритания и ЕС, но ще има нетарифни търговски бариери, подобни на тези между Норвегия и ЕС. При „твърд“ Брекзит отново ще бъдат наложени митнически ограничения според споразуменията на Световната търговска организация.\r\nИкономистите са изчислили загубите на работни места в зависимост дали Брекзит ще бъде „твърд“ или „мек“.  В зависимост от това в останалите 27 страни членки на ЕС загубите на работни места ще бъдат 1,2 млн.  и 284 хил. съответно, докато БВП на Съюза ще се свие съответно с 1,54% и 0,38%. \r\n В абсолютни стойности Германия ще пострада най-много от Брекзит, докато в относителни най-много от него ще пострадат Ирландия, Малта, Холандия и Белгия. В Белгия ще бъдат загубени между 10 и 42 хил. работни места, като най-силно ще бъде ударена хранително-вкусовата промишленост.  Виктор Турмаков", "date": "2017.09.22", "title": "Brussels Times: „Твърд“ Брекзит би струвал на Белгия 42 хил. работни места"}
{"url": "http://www.focus-news.net/news/2017/09/22/2438607/tass-kray-bregovete-na-meksiko-e-registrirano-zemetresenie-s-magnitud-55.html", "text": "Геологическата служба на САЩ съобщава, че земетресение с магнитуд 5,5 по скалата на Рихтер е регистрирано край тихоокеанското крайбрежие на Мексико, предаде  ТАСС.\r\nСпоред сеизмолозите епицентърът на труса се намира на 107 км. югозападно от мексиканския град Елдорадо на дълбочина от 10 км. \r\nНяма данни за жертви и разрушения. Не е обявявано предупреждение за възникване на вълни-цунами. Виктор Турмаков", "date": "2017.09.22", "title": "ТАСС: Край бреговете на Мексико е регистрирано земетресение с магнитуд 5,5"}
{"url": "http://www.focus-news.net/news/2017/09/22/2438608/sliven-okrazhniyat-sad-ostavi-v-aresta-dvete-litsa-darzhali-v-plen-i-izmachvali-mazh-ot-burgas.html", "text": "Състав на Окръжен съд – Сливен остави в ареста мъжа и жената, държали в плен и измъчвали мъж от Бургас. Това съобщиха от съда. Магистратите потвърдиха като правилно и законосъобразно определението на Районен съд – Сливен, с което е оставено без уважение искането на Дияна Куртева и Станислав Стоянов за изменение на наложената им мярка за неотклонение от „задържане под стража” в по-лека. На 10 септември мъж от Бургас е бил отвлечен от двама мъже и една жена от Сливен. Те са го измъчвали, насилвали и опитали да източат банковите му сметки. Определението на Окръжен съд Сливен е окончателно.", "date": "2017.09.22", "title": "Сливен: Окръжният съд остави в ареста двете лица, държали в плен и измъчвали мъж от Бургас"}
{"url": "http://www.focus-news.net/news/2017/09/22/2438609/ministar-ekaterina-zaharieva-razgovarya-s-kolegite-si-ot-kazahstan-libiya-i-tunis.html", "text": "Заместник министър-председателят по правосъдната реформа и министър на външните работи Екатерина Захариева разговаря с първите дипломати на Казахстан, Либия и Тунис. Срещите бяха в Ню Йорк по време на 72-ата сесия на Общото събрание на ООН. Това съобщиха от пресцентъра на Министерство на външните работи. „Българските компании могат да използват Казахстан като отправна точка за навлизане в Централна Азия - регион, който представлява пазар от 500 млн. души\", каза министърът на външните работи на Република Казахстан Кайрат Абдрахманов пред Захариева. Той изтъкна, че първата чужда държава, която е посетил в живота си, е именно България. През 1984 година той е бил на студентски обмен в град Вълчедръм.\r\nАбдрахманов изтъкна, че България може да използва имиджа си от съветско време на износител на качествени зеленчуци и на производител на машини. „Все още имаме добри зеленчуци, а всеки четвърти автомобилен компонент се произвежда у нас\", подкрепи думите му Захариева.\r\nТъй като Казахстан планира да използва изградения комплекс на ЕКСПО 2017 в Астана за център за развитие на високи технологии и стимулиране на start-up компании, министър Захариева предложи България да сподели своя опит в стимулирането на ИТ сектора. „Имаме най-много ИТ специалисти на глава от населението в Европа\", заяви българският вицепремиер.\r\nМинистър Абдрахманов благодари на България за безрезервната подкрепа в ЕС за стартиране на процеса по отпадане на европейските визи за граждани на Казахстан. \r\n„Българският премиер Бойко Борисов бе първият европейски лидер, който посети Тунис след Арабската пролет. Отношенията с непосредствените съседи на Европейския съюз продължават да са наш приоритет и по време на Българското председателство на Съвета на ЕС”, заяви Екатерина Захариева пред тунизийския си колега Кхмайес Джхинуаи. Тя изтъкна, че българските туристи харесват изключително много Тунис като ваканционна дестинация и заяви, че стабилизацията на страната ще възстанови посещенията от България. \r\n„Европейският съюз е приоритет на Тунис и 80% от търговията ни е именно с държави от тази организация”, изтъкна министър Джхинуаи и изрази желание да посети страната ни преди началото на Председателството, за да представи напредъкът в реформите на своето правителство.\r\n„Подкрепяме усилията на Гасан Саламе, специалния пратеник на генералния секретар на ООН за Либия, и на неговата пътна карта за политическа стабилизация и реформи”, заяви министър Захариева на срещата си с либийския първи дипломат Мохамед Таха Сиела. „Много българи са работили във вашата страна - сподели Захариева, - Време е да подновим връзките си и икономическите контакти”.\r\nМинистър Таха Сиела се възползва да покани българския строителен бизнес да участва във възстановяването на страната след революцията и изтъкна, че българските строители са известни в неговата родина с качественото изпълнение и конкурентните цени. Захариева заяви, че Либия може да се възползва от възможностите за обучение на млади специалисти в български университети и заяви, че страната ни би искала да отвори отново посолството в Триполи. Така ще се възстанови и издаването на визи на място за либийски граждани, желаещи да посетят страната ни.", "date": "2017.09.22", "title": "Министър Екатерина Захариева разговаря с колегите си от Казахстан, Либия и Тунис"}
{"url": "http://www.focus-news.net/news/2017/09/22/2438610/afp-prezidentat-na-iran-zayavi-che-shte-zasili-raketnite-vazmozhnosti-na-stranata-si-vapreki-kritikite-na-sasht.html", "text": "Президентът на Иран Хасан Роухани заяви, че страната му ще продължи да развива балистичните си ракети, въпреки критиките на САЩ и на Франция, предаде  AFP.\r\n„Харесва ли ви или не, ние ще засилим нашите военни възможности, които са необходими за възпиране“, заяви Роухани по време на реч по повод годишнината от началото на войната с Ирак в периода между 1980 и 1988 г. \r\n„Ще засилим не само ракетните си сили, но и нашите военновъздушни, сухопътни и военноморски сили. Когато се стигне до отбраната на страната ни, ние няма да питаме никой за разрешение“, добави президентът.  Виктор Турмаков", "date": "2017.09.22", "title": "AFP: Президентът на Иран заяви, че ще засили ракетните възможности на страната си, въпреки критиките на САЩ"}
{"url": "http://www.focus-news.net/news/2017/09/22/2438611/pazardzhik-tarzhestveni-chestvaniya-po-povod-109-godini-ot-obyavyavaneto-nezavisimostta-na-balgariya-shte-se-provedat-v-grada.html", "text": "В Пазарджик ще се проведат тържествени чествания по повод 109 години от обявяването  Независимостта на България, съобщиха за Радио „Фокус“ – Пазарджик от Общината. Празничната програма ще започне в 10.30 часа с изпълнения на духова формация към симфонично-оперетно дружество „М-ро Г. Атанасов”. В 11.00 часа тържествено ще бъде издигнато знамето на България на пл. „К. Величков“, а 10 минути по-късно програмата ще продължи с участието на Детско-юношески фолклорен ансамбъл „Елица”, Представителен танцов състав „Чавдар“, Представителен танцов състав „Детство“ и Представителен танцов състав „Чудесия“. \r\nВ 12.00 часа в градинката пред Гимназия „Иван Аксаков“ официално ще бъде открита паметната плоча на майор Никола Чунчев.", "date": "2017.09.22", "title": "Пазарджик: Тържествени чествания по повод 109 години от обявяването Независимостта на България ще се проведат в града"}
{"url": "http://www.focus-news.net/news/2017/09/22/2438612/veliko-tarnovo-obshtina-svishtov-osiguryava-topal-obyad-za-nuzhdaeshti-se-vazrastni-i-sotsialno-slabi-hora-po-povod-praznika-na-grada.html", "text": "Във връзка с празника на града по инициатива на кмета Генчо Генчев и с грижа към своите жители Община Свищов за втора поредна година осигурява празничен обяд на нуждаещите се възрастни и социално слаби хора. Това съобщиха от пресцентъра на Общината. От 12.00 часа пред църквата „Света Троица” в Свищов ще бъде раздаден обядът на всички граждани в неравностойно положение. Обядът ще включва топла свинска супа, ориз със зеленчуци, наденица и кюфте.\r\nВсички възрастни и социално слаби жители, които желаят да се възползват от празничния обяд, трябва да си носят съдове, в които да им бъде сервиран обядът, за да го занесат в домовете си.", "date": "2017.09.22", "title": "Велико Търново: Община Свищов осигурява топъл обяд за нуждаещи се възрастни и социално слаби хора по повод празника на града"}
{"url": "http://www.focus-news.net/news/2017/09/22/2438613/pazardzhik-velosipedist-e-blasnat-ot-lek-avtomobil-na-vhoda-na-grada.html", "text": "Катастрофа между лек автомобил и велосипедист е станала на входа на Пазарджик след разклона за село Мокрище, предаде репортер на Радио „Фокус“ – Пазарджик. В следствие на удара предното стъкло на колата е счупено. Пострадалият е откаран от Спешна помощ в Областната болница. На мястото на местопризшествието има патрул на КАТ, който извършва оглед. Едното пътно платно в посока Пазарджик е затворено, движението е натоварено.\r\nАлбена ЖИЛЕКОВА", "date": "2017.09.22", "title": "Пазарджик: Велосипедист е блъснат от лек автомобил на входа на града"}
{"url": "http://www.focus-news.net/news/2017/09/22/2438614/kyustendil-mezhdunaroden-sabor-kraishte-shte-se-provede-kray-selo-bobeshino.html", "text": "Международен събор „Краище” ще се проведе край село Бобешино. Това съобщи Радио „Фокус” – Кюстендил Дима Укалска, началник отдел „Култура и духовно развитие” към Община Кюстендил. Откриването на традиционния събор е от 12.00 часа. Съорганизатор на проявата е сръбската Община Босилеград. За поредна година в двора на църквата „Св. Йоан Кръстител”, разположена непосредствено до граничната бразда, ще бъдат издигнати националните знамена на България и Сърбия. В програмата участие ще вземат фолклорни състави от двете общини.\r\nВенцеслав ИЛЧЕВ", "date": "2017.09.22", "title": "Кюстендил: Международен събор „Краище” ще се проведе край село Бобешино"}
{"url": "http://www.focus-news.net/news/2017/09/22/2438615/the-local-ispaniya-parviyat-ministar-na-shotlandiya-izrazi-zagrizhenost-otnosno-katalonskata-kriza.html", "text": "Първият министър на Шотландия Никола Стърджън призова към диалог между Каталония и Испания. Тя изрази загриженост относно действията на испанското правителство в североизточната област, посочвайки, че правото на самоопределяне трябва да се уважава навсякъде, предаде  The Local испанската си редакция. \r\nСтърджън отправи своите думи докато хиляди души излязоха по улиците на Барселона, след като полицията задържа ключови членове на екипа, организиращи обявения за незаконен, референдум за независимостта на Каталония, който трябва да се проведе на 1 октомври.\r\n„Разбира се, напълно е легитимно за Испания да се противопоставя на независимостта на Каталония, но това, което смятам, че е предмет на загриженост навсякъде е това, че държава се опитва да откаже правото на хората да изразят волята си по демократичен начин“, заяви Стърджън. „Правото на самоопределение е важен международен принцип и се надявам, че той ще бъде уважен в Каталония и където и да е на друго място“, добави тя. \r\nЛидерът на Шотландската национална партия, която също иска независимост също призова за диалог между каталонското местно и испанското централно правителство, за да намерят решение на ситуацията.  „Това ще е за предпочитане пред гледката как полицията изземва бюлетини и нахълтва в вестникарски редакции“, убедена е Стърджън.  Виктор Турмаков\r\n.", "date": "2017.09.22", "title": "The Local (Испания): Първият министър на Шотландия изрази загриженост относно каталонската криза"}
{"url": "http://www.focus-news.net/news/2017/09/22/2438616/nikolay-melemov-kmet-na-smolyan-nashata-natsionalna-ideya-uspyava-vinagi-kogato-izdignem-balgariya-nad-vsichko.html", "text": "Нашата национална идея успява винаги, когато издигнем България над всичко. Това се казва в поздравителния адрес на кмета на Смолян Николай Мелемов до жителите на общината по повод навършването на 109 години от обявяването на Независимостта на България, съобщиха от пресцентъра на Община Смолян. „Провъзгласяването на независимостта е акт с изключително историческо значение за развитието на Родината. Увенчава се великото дело за независима българска държава и равнопоставеност в Европа. Тогавашните български държавници заслужават нашето уважение за патриотизма, политическата мъдрост и смелост, за единството в съдбовния за нацията ни момент. Като потомци сме задължени да изграждаме държавата си и да творим историята си със същата отдаденост. Поздравявам всички граждани на Община Смолян с Деня на независимостта на България и отправям най-добри благопожелания за развитие и просперитет на милото ни Отечество”, се казва още в поздравителния адрес на кмета на Смолян Николай Мелемов.", "date": "2017.09.22", "title": "Николай Мелемов, кмет на Смолян: Нашата национална идея успява винаги, когато издигнем България над всичко"}
{"url": "http://www.focus-news.net/news/2017/09/22/2438617/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Първият министър на Шотландия Никола Стърджън призова към диалог между Каталония и Испания. Тя изрази загриженост относно действията на испанското правителство в североизточната област, посочвайки, че правото на самоопределяне трябва да се уважава навсякъде, предаде  The Local испанската си редакция. \r\nСтърджън отправи своите думи докато хиляди души излязоха по улиците на Барселона, след като полицията задържа ключови членове на екипа, организиращи обявения за незаконен, референдум за независимостта на Каталония, който трябва да се проведе на 1 октомври.\r\n„Разбира се, напълно е легитимно за Испания да се противопоставя на независимостта на Каталония, но това, което смятам, че е предмет на загриженост навсякъде е това, че държава се опитва да откаже правото на хората да изразят волята си по демократичен начин“, заяви Стърджън. „Правото на самоопределение е важен международен принцип и се надявам, че той ще бъде уважен в Каталония и където и да е на друго място“, добави тя. \r\nЛидерът на Шотландската национална партия, която също иска независимост също призова за диалог между каталонското местно и испанското централно правителство, за да намерят решение на ситуацията.  „Това ще е за предпочитане пред гледката как полицията изземва бюлетини и нахълтва в вестникарски редакции“, убедена е Стърджън. \r\n***\r\nПовече от 40 хил. души са излезли на протест в Барселона, в подкрепа на референдума за независимост на Каталония, пише Daily Express. От Мадрид обявиха насрочения за първи октомври вот за противоконституционен и предприеха мерки за спиране на организирането му, включително ареста на официални лица от автономната област. \r\nИзданието пише, че за да се запази редът в града на място са изпратени военни части. \r\nСпоред предварителни проучвания, ок. 40% от каталонците подкрепят искането за независимост от Испания\r\n***\r\n„Твърд“ Брекзит може да струва на Белгия 42390 работни места, 526 хил. на Великобритания и 1,2 млн. за целия Европейски съюз, според прогнозите на белгийския Католически университет в град Лойвен, пише   Brussels Times.\r\nИкономистите Хилке Ванденбуш , Уилям Конъл и Валтер Симонс са сравнили последствията от „твърд“ и „мек“ Брекзит върху пазара на труда. При „мек“ сценарий, няма да има митнически тарифи между Великобритания и ЕС, но ще има нетарифни търговски бариери, подобни на тези между Норвегия и ЕС. При „твърд“ Брекзит отново ще бъдат наложени митнически ограничения според споразуменията на Световната търговска организация.\r\nИкономистите са изчислили загубите на работни места в зависимост дали Брекзит ще бъде „твърд“ или „мек“.  В зависимост от това в останалите 27 страни членки на ЕС загубите на работни места ще бъдат 1,2 млн.  и 284 хил. съответно, докато БВП на Съюза ще се свие съответно с 1,54% и 0,38%. \r\n В абсолютни стойности Германия ще пострада най-много от Брекзит, докато в относителни най-много от него ще пострадат Ирландия, Малта, Холандия и Белгия. В Белгия ще бъдат загубени между 10 и 42 хил. работни места, като най-силно ще бъде ударена хранително-вкусовата промишленост. \r\n***\r\nБългарското правителство съобщи, че докато не бъдат одобрени молбите им за убежище, бежанците, останали в страната, няма да могат да напускат районите, определени за тях, пише унгарският ежедневник  Magyar Hirlap.\r\nТърсещите убежище, които са били настанени в София, няма да могат да напускат столицата. България е държава-членка на Европейския съюз, но не е член на Шенгенската зона. След затварянето на балканския маршрут броят на бежанците, преминаващи през България, намаля драстично.\r\nПонастоящем в страната има 1268 лица, търсещи убежище, които живеят в различни бежански центрове. През първите седем месеца на тази година местните власти арестуваха 1930 нелегални мигранти, които се опитаха да достигнат до сръбската граница.\r\n***", "date": "2017.09.22", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/09/22/2438618/veliko-tarnovo-nosht-na-samovodskata-charshiya-i-festival-na-zanayatite-shte-se-provedat-v-grada.html", "text": "Нощ на Самоводската чаршия и Фестивал на занаятите ще се проведат във Велико Търново. Това каза за Радио „Фокус“ – Велико Търново Нелина Църова, директор Дирекция „Култура и туризъм“ в Общината. През септември се отбелязва Европейският месец на културното наследство. Това е основната причина за избор на дните, в които ще се проведат двете събития – от 22 до 24 септември. В този контекст и в контекста на празника днес от 08.00 до 16.00 часа с вход свободен за посетители ще бъдат Архитектурно-музеен резерват „Царевец“ и църквата-музей „Св. 40 мъченци“, а от 14.00 до 16.00 часа ще се проведе традиционният безплатен екскурзоводски тур „По стъпките на българската държавност“, организиран от Регионалния исторически музей във Велико Търново. Мястото на тръгване ще е църквата „Св. 40 мъченици“, след това ще бъде посетен храмът „Св. Св. Петър и Павел“ и на края Царевец.\r\nЛуиза ТРАНЧЕВА", "date": "2017.09.22", "title": "Велико Търново: Нощ на Самоводската чаршия и Фестивал на занаятите ще се проведат в града"}
{"url": "http://www.focus-news.net/news/2017/09/22/2438619/haskovo-katastrofa-mezhdu-lek-avtomobil-i-tir-s-chuzhdestranni-registratsii-e-stanala-na-am-maritsa-sled-svilengrad.html", "text": "Катастрофа между лек автомобил и ТИР с чуждестранни регистрации е станала на АМ „Марица“ след Свиленград. Това съобщиха за Агенция „Фокус“ от пресцентъра на МВР. Инцидентът е станал в 20.40 часа на 21 септември. Леко пострадал е водачът на лекия автомобил. Движението в по една лента в двете посоки е ограничено. \r\nБиляна ИВАНОВА", "date": "2017.09.22", "title": "Хасково: Катастрофа между лек автомобил и ТИР с чуждестранни регистрации е станала на АМ „Марица“ след Свиленград"}
{"url": "http://www.focus-news.net/news/2017/09/22/2438620/vidin-s-polagane-na-tsvetya-pred-pametnika-na-treti-pehoten-bdinski-polk-i-praznichen-kontsert-shte-bade-otbelyazan-denyat-na-nezavisimostta.html", "text": "С полагане на цветя пред паметника на Трети пехотен бдински  полк и празничен концерт ще бъде отбелязан Денят на независимостта във Видин, предаде репортер на Радио „Фокус“ – Видин. Тържествената церемония ще започне в  11.00 ч. на пл. „Бдинци“. Слово по повод празника ще произнесе кметът на общината Огнян Ценков, след което ще бъдат положени венци и цветя пред паметника на площад „Бдинци“, а ансамбъл „Дунав“ ще изнесе празничен концерт.\r\nАнна ЛОЗАНОВА", "date": "2017.09.22", "title": "Видин: С полагане на цветя пред паметника на Трети пехотен бдински полк и празничен концерт ще бъде отбелязан Денят на независимостта"}
{"url": "http://www.focus-news.net/news/2017/09/22/2438621/ria-novosti-broyat-na-zaginalite-zaradi-uragana-mariya-v-puerto-riko-e-dostignal-do-12-dushi.html", "text": "Броят на загиналите в резултат на урагана „Мария“ на територията на Пуерто Рико се е увеличил до 12 души, предаде РИА Новости, позовавайки се на местни медии.\r\nОсем души са се удавили в община Тоа Бая според областния управител Бернардо Маркес. Той също така съобщи, че близо 4000 души са спасени. Още трима души са загинали в община Утуадо заради свлачище. По-рано за още един загинал съобщи губернаторът на Пуерто Рико Родриго Росело.    Виктор Турмаков", "date": "2017.09.22", "title": "РИА Новости: Броят на загиналите заради урагана „Мария“ в Пуерто Рико е достигнал до 12 души"}
{"url": "http://www.focus-news.net/news/2017/09/22/2438622/blagoevgrad-parkiraneto-v-sinya-zona-v-grada-shte-bade-bezplatno-prez-trite-pochivni-dni.html", "text": "Паркирането в синята зона в Благоевград ще бъде безплатно през трите почивни дни- 22,23 и 24 септември. Това каза за Радио ‘‘Фокус’’ – Пирин  Васил Атанасов, управител на общинско дружество „Паркинги и гаражи“. Паркирането в зоната и извън зоната за кратковременно платено паркиране ще се извършва при спазване на Закона за движението по пътищата. Атанасов допълни, че на празници синята зона е безплатна, което дава възможност на гражданите да присъстват на събитията от културната програма на общината.\r\nЛора КАЛЧЕВА", "date": "2017.09.22", "title": "Благоевград: Паркирането в „Синя зона“ в града ще бъде безплатно през трите почивни дни"}
{"url": "http://www.focus-news.net/news/2017/09/22/2438623/afp-ispanskata-politsiya-e-izvarshila-arest-vav-vrazka-s-teroristichniya-akt-v-barselona.html", "text": "Испанската полиция е арестувала мароканец, заподозрян, че е подпомагал терористичната клетка, извършила нападенията в Барселона, при което загинаха 16 души, предаде  AFP.\r\n„Мъжът, жител на Испания, бе задържан в източния град Кастелон“, съобщи испанският вътрешен министър Хуан Игнасио Зойдо на профила си в социалната мрежа „Туитър“ без да предостави допълнителни детайли. \r\nПрез август група джихадисти, голяма част от които от марокански произход, избиха 16 души по време на две атаки в Барселона и в курортния град Камбрилс.  Виктор Турмаков", "date": "2017.09.22", "title": "AFP: Испанската полиция е извършила арест във връзка с терористичния акт в Барселона"}
{"url": "http://www.focus-news.net/news/2017/09/22/2438624/pregled-na-osnovnite-temi-vav-velikotarnovskiya-pechat.html", "text": "„43 макета на български светини в парка под Царевец ще посрещат посетители в края на септември“ е заглавие от първа страница на областния ежедневник „Борба“.  Намираме цялата украинска фамилия Меншикови в парка с миниатюрни копия на български национални светини под Царевец. 53-годишният крупен инвеститор Александър Меншиков е усмихнат и веднага разказва за това, което е направил по света, и защо го прави в България единствено във Велико Търново. До него е 48-годишната му съпруга Наталия, а на обекта се оказват и децата им, които работят усърдно. 22-годишният Георги е с годеницата си Лена, а с тях е и 27-годишната дъщеря Анастасия. Паркът все още е строителна площадка и Александър със съжаление казва, че за днешния празник няма да бъде готов. Едва тези дни бил пуснат токът, има и доста довършителни работи, за да се отвори паркът за посетители, което вероятно ще стане в края на септември.\r\n“Проф. Евгений Дайнов сам произвежда електричеството за къщата си в Миндя, колкото остане, продава на енергото“ е друга тема от ежедневника. Повече от година и половина проф. Евгений Дайнов произвежда сам тока за дома си в търновското село Миндя. С помощта на слънчеви панели политологът успява да захрани електоруредите в къщата си и изцяло да задоволи нуждите от еленергия. На практика професорът вече е независим от монополното дружество и не само че си произвежда ток, но и продава неизползваното количество на енергото.\r\n“Търновски лекари спасиха живота на шотландка“, “Новоселчани начело с кмета Христов купиха на търг част от центъра на селото, за да го спасят от застрояване“, “От 3 до 20 лв. за място в търновско заведение с гледка към 3D шоуто на 23 септември“ и “Търновският музей става стопанин на Шишмановата баня“ са други заглавия от страниците на всекидневника.\r\n“Виолетовите“ биха с продължения, Иван Петков с хеттрик“, “Даниел Костадинов ще продължи да управлява ОФК “Локомотив“ и  “Велико Търново отново се включва в Европейската седмица на спорта“ са заглавията от спортната страница на изданието.", "date": "2017.09.22", "title": "Преглед на основните теми във великотърновския печат"}
{"url": "http://www.focus-news.net/news/2017/09/22/2438625/radio-svobodna-evropa-makedoniya-donald-tusk-initsiira-zasilvane-na-rolyata-na-es-v-zapadnite-balkani.html", "text": "Председателят на Европейския съвет Доналд Туск посочи, че засилването на ролята на ЕС в региона на Западните Балкани е един от приоритетите на политиката на Съюза, предаде „Радио Свободна Европа“  в македонската си редакция.\r\n В писмо, изпратено до лидерите на страните членки на ЕС, Туск обяви, че българският министър-председател Бойко Борисов ще предложи следващата среща на високо равнище ЕС-Западни Балкани да се проведе в България през май следващата година. Туск посочи като \"непосредственит приоритет\" консолидацията на външната миграционната политика, укрепването на отбранителните възможности на Европа, бъдещето на икономическия и валутен съюз, укрепването на международната роля на ЕС, отношенията с Турция и Западните Балкани, както и  излизането на Великобритания от Съюза. Виктор Турмаков", "date": "2017.09.22", "title": "„Радио Свободна Европа“ (Македония): Доналд Туск инициира засилване на ролята на ЕС в Западните Балкани"}
{"url": "http://www.focus-news.net/news/2017/09/22/2438626/blagoevgrad-po-povod-109-godini-ot-obyavyavane-na-nezavisimostta-na-balgariya-shte-se-sastoi-ritual-po-polagane-na-ventsi-i-tsvetya-v-znak-na-priznatelnost.html", "text": "По повод 109 години от обявяване на Независимостта на България ще се състои ритуал по полагане на венци и цветя в знак на признателност. Това съобщиха от пресцентъра на Община Благоевград. Събитието ще се проведе от 11.00 часа на Паметната плоча на загиналите във Войните за Обединението и Независимостта на България  на пл. „Георги Измирлиев”, пред зала „22 септември“.", "date": "2017.09.22", "title": "Благоевград: По повод 109 години от обявяване на Независимостта на България ще се състои ритуал по полагане на венци и цветя в знак на признателност"}
{"url": "http://www.focus-news.net/news/2017/09/22/2438627/dha-indeksat-na-potrebitelskoto-doverie-v-turtsiya-prodalzhava-stremglavo-da-pada.html", "text": "През септември Индексът на потребителското доверие в Турция е спаднал с 3.4%,  в сравнение с предния месец и вече е на равнище от 68.7, предаде информационната агенция Догу хабер ажансъ (ДХА). Този индекс е особено показателен, понеже измерва оценките на потребителите за тяхното материално положение и мнението им за общото състояние на икономиката. Също така той е и своеобразен и незаобиколим показател за техните очаквания за бъдещото развитие на страната. На практика чрез него се измерва балансът между тенденциите за потребление и за спестявания на населението. \r\nСпоред анкетните резултати, Индексът на потребителското доверие може да се движи в диапазона от 0 до 200. Когато е над 100, това означава оптимистично мнение на потребителите; под 100 – преобладаващи песимистични очаквания.\r\nПроведените през август анкети в сътрудничество между Комитета за статистика на Турция и Централната банка, показват равнище на Индекса на потребителското доверие на ниво от 71.1. През септември нивото от 68.7 е близо до отрицателните показатели в началото на годината – в диапазона 66.9 – 67.8. \r\nПрез юли 2016-та,  месецът на пуча, индексът е 67.0, а в края на годината спадна до най-ниското равнище от 63.4, което е най-ниското равнище за последните две години, посочва още ДХА. Георги Димов", "date": "2017.09.22", "title": "ДХА: Индексът на потребителското доверие в Турция продължава стремглаво да пада"}
{"url": "http://www.focus-news.net/news/2017/09/22/2438628/maraton-pirin-ultra-2017-se-provezhda-v-bansko.html", "text": "Маратон Pirin Ultra 2017 се провежда в Банско. Това съобщиха от пресцентъра на общината. Стартът на ултрамаратона бе даден в 06.00 сутринта. От центъра на града състезателите се отправиха към върховете и долините на Пирин. Екипи на 8 подкрепителни пункта (х.Демяница, х.Пирин, х.Беговица, х.Синаница, х.Загаза, с.Сенекос, х.Яворов, х.Вихрен) подпомагат бегачите. Старт/Финалът на състезанието и тази година ще бъде позициониран на централния площад в Банско, където на голям екран ще може да се следи движението на участниците чрез GPS система за проследяване. Онлайн движението на бегачите ще може да се следи и на официалния сайта на състезанието.  \r\nМаксималното време, отредено за преминаване на Трасе Б (70км) е 30 часа, а за Трасе А (150 км) – 50 часа. Награждаването на победителите на двете трасета ще се проведе съответно на 23 септември, събота, от 14.00 часа и 24 септември, неделя, отново от 14.00 часа. Пирин Ултра 2017 се провежда с подкрепата на Министерството на околната среда и водите и под патронажа на Национален парк „Пирин“, чиято 55 годишнина честваме през 2017 г.\r\nПрез 2016 година ултрамаратонът Пирин Ултра спечели много бегачи, зрители и любители на планинското бягане. Една година по-късно отново ще бъде даден стартът на една от най-трудните ултри в България. Пирин отново ще постави високи препятствия пред всички желаещи да покорят неговите пътеки, низини и върхове. Тазгодишното издание ще се проведе от 21 до 24 септември и участие ще вземат 145 състезателя от България, Румъния, Чехия, Италия, Унгария, Ирландия, Гърция и Турция. Трасетата отново ще бъдат две: Трасе А – 150км и Трасе Б – 70км, като промяна в маршрутите няма.", "date": "2017.09.22", "title": "Маратон Pirin Ultra 2017 се провежда в Банско"}
{"url": "http://www.focus-news.net/news/2017/09/22/2438629/ria-novosti-yaponiya-smyata-zayavlenieto-na-kim-chen-un-za-nedopustima-provokatsiya.html", "text": "Генералният секретар на японското правителство Йошихиде Суга заяви, че правителството смята за недопустима провокация заявлението на севернокорейския лидер Ким Чен-ун, в което той обеща да предприеме строги мерки в отговор на речта на САЩ Доналд Тръмп на Общото събрание на ООН, предаде РИА Новости.\r\n„Това е откровена провокация и за осигуряването на сигурността на региона, и за световната общност. Тя е съвършено недопустима. Нашата страна при всяка ситуация в сътрудничество със САЩ и с Южна Корея ще направи всичко, за да осигури сигурността на народа си“, заяви Суга. \r\nВ петък сутринта бе обнародвано заявление на Ким Чен-ун, в което той определи речта на Тръмп „луда глупост“, а самия американски президент за „изкуфял“. Той обеща да „предприеме най-твърдите в историята контрамерки“. По-късно в Ню Йорк външният министър на Северна Корея Ли Йон-хо заяви, че възможна ответна мярка за речта на Тръмп може да стане ново изпитание на водородна бомба над Тихия океан.  Виктор Турмаков", "date": "2017.09.22", "title": "РИА Новости: Япония смята заявлението на Ким Чен-ун за недопустима провокация"}
{"url": "http://www.focus-news.net/news/2017/09/22/2438630/pazardzhik-manifestat-na-knyaz-ferdinand-obyavyavasht-nezavisimostta-na-balgariya-shte-bade-procheten-publichno-v-strelcha.html", "text": "Тържествата за честване на 109-та годишнина от обявяването на Независимостта на България в община Стрелча ще започнат традиционно с ритуал по издигане на националното знаме на Република България, след което ще бъде отслужен водосвет и осветени знамената на Общината и двете училища – СУ „Св. св. Кирил и Методий“ и НУ „Паисий Хилендарски“. Това съобщиха за Радио „Фокус“ – Пазарджик от общинската администрация в средногорския град. На тържественото честване, организирано от Община Стрелча и Историческия музей“ съвместно с училищата, ще бъде прочетен Манифеста, с който княз Фердинанд обявява Независимостта на България в търновската църква „Св. 40 мъченици“. С акта от 1908-а България отхвърля васалната си зависимост от Османската империя, резултат от решенията на конгреса в Берлин през 1878 г., и става суверенна държава. Тържествата в Стрелча ще се проведат на площад „Дружба“ от 10:00 часа.\r\nАлбена ЖИЛЕКОВА", "date": "2017.09.22", "title": "Пазарджик: Манифестът на княз Фердинанд, обявяващ Независимостта на България, ще бъде прочетен публично в Стрелча"}
{"url": "http://www.focus-news.net/news/2017/09/22/2438631/polk-misho-yordanov-voenen-istorik-na-22-septemvri-predi-109-godini-balgarite-sa-se-pochuvstvali-ravnopravni-s-drugite-evropeyski-narodi.html", "text": "На 22 септември преди 109 години българите са се почувствали равноправни с другите европейски народи. Това коментира в интервю за Радио „Фокус“ военният историк Мишо Йорданов. Той допълни, че ако трябва този ден да се сравнява с други празници, то това ще бъде истинският завършек на акта на Съединението. \r\n„През 1885 г. Захари Стоянов със сподвижниците му Данаил Николаев и всички онези българи, желаещи да осъществят Националния си идеал, дръзнаха и нарушиха Берлинския договор. На 22 септември, 23 години по-късно, те завършиха това дело, т.е. увенчаха с успех онези мечти на българите, борили се толкова време, за да видят страната си свободна и да видят заветите на Васил Левски. Това е достойнството и приноса, който тези хора от това време дадоха, за да я има България днес, каквато я виждаме и обичаме. 22 септември се нарежда сред най-големите български празници“, коментира Мишо Йорданов. \r\nСпоред военния историк авторите на Независимостта от 1908 година са ни дали свободата и онази сила, с която да управляваме съдбините си.", "date": "2017.09.22", "title": "Полк. Мишо Йорданов, военен историк: На 22 септември преди 109 години българите са се почувствали равноправни с другите европейски народи"}
{"url": "http://www.focus-news.net/news/2017/09/22/2438632/korneliya-ninova-bsp-nezavisimostta-e-izraz-na-nay-vissha-forma-na-spravedlivost-za-edin-narod-pravoto-mu-da-izgradi-silna-i-suverenna-darzhava.html", "text": "Независимостта е израз на най-висша форма на справедливост за един народ – правото му да изгради силна и суверенна държава. Това написа лидерът на БСП Корнелия Нинова в профила си в социалната мрежа \"Фейсбук\". \"109 години от датата, която събира силата на съзидателните усилия на една горда и обединена нация. Саможертвата на бойното поле, трудът, желанието за развитие, за прогрес на българите диктуват този държавнически и дипломатически подвиг. Той е израз на най-висша форма на справедливост за един народ – правото му да изгради силна и суверенна държава. Честит Ден на независимостта!\", пише Нинова", "date": "2017.09.22", "title": "Корнелия Нинова, БСП: Независимостта е израз на най-висша форма на справедливост за един народ – правото му да изгради силна и суверенна държава"}
{"url": "http://www.focus-news.net/news/2017/09/22/2438633/mvr-edin-e-zaginal-a-26-sa-raneni-pri-katastrofi-v-stranata-prez-izminaloto-denonoshtie.html", "text": "1 човек е загинал, а 26 са ранени при 19 катастрофи в страната през изминалото денонощие. Това съобщиха от пресцентъра на МВР. В София са станали 178 леки пътни произшествия, ранени са двама души. От началото на месеца са загинали 38 души, ранени са 520 при 429 катастрофи. От началото на годината в страната са станали 4857 пътни произшествия. Загиналите са 450, а ранените 6146.", "date": "2017.09.22", "title": "МВР: Един е загинал, а 26 са ранени при катастрофи в страната през изминалото денонощие"}
{"url": "http://www.focus-news.net/news/2017/09/22/2438634/petko-georgiev-komitet-rodolyubie-22-septemvri-obyavyavaneto-na-nezavisimostta-na-balgariya-e-datata-na-nasheto-vtoro-osvobozhdenie.html", "text": "22 септември – обявяването на Независимостта на България е датата на нашето второ Освобождение. Това каза за Радио „Фокус“ – Пловдив Петко Георгиев от комитет „Родолюбие“ в града, членовете на който организират ежегодно отбелязване на паметното събитие. По думите му дефинирането на понятието „независимост“ обикновено ни спомага да разберем неговата същност. „Независимостта на всяка една държава е най-основното и важно нещо. Може да кажем, че 22 септември е датата на нашето второ Освобождение. Дотогава Фердинанд се е водил княз на Княжество България и генерал-губернатор на Източна Румелия. Дори Съединението на България не е било в такава степен познато за света, нито за суверена Османската империя. Всъщност с акта за Независимост, подкрепен и съгласуван с Великите сили, на практика България става видима държава“, коментира Петко Георгиев.\r\nСпоред него независимостта е значима тогава, когато има разбиране и усещане у хората и у държавите, че са независими. „Когато властва дух на независимост, тогава те наистина са независими. Ако една държава няма такова самочувствие, ако постоянно следва чужди позиции и не се ръководи от благото на народа, то тогава означава, че просто не е независима“, смята Георгиев. По думите му в сега създалата се политическа ситуация много често политиките и решенията на предстоятелите на държавата, на правителствата, на нацията не отговарят на разбиранията за независимост на народа. „Това не означава непременно, че не сме независими, защото все пак става дума за различни компетенции. Това ни говори, че трябва да имаме повече доверие в независимостта на българската политика, в българските правителства, когато става дума за международни отношения. Силно се надявам, че в рамките на съвремието ние и държавата ни сме независими“, каза още Петко Георгиев.\r\nТони МИХАЙЛОВ", "date": "2017.09.22", "title": "Петко Георгиев, комитет „Родолюбие”: 22 септември – обявяването на Независимостта на България е датата на нашето второ Освобождение"}
{"url": "http://www.focus-news.net/news/2017/09/22/2438635/total-croatian-news-slovenskiyat-ministar-predsedatel-otmeni-poseshtenieto-si-v-harvatiya-zaradi-granichniya-spor.html", "text": "След речта на хърватския министър-председател Андрей Пленкович пред Общото събрание на ООН в четвъртък вечерта, неговият словенски колега Миро Церар реши да отмени посещението си в Загреб, насрочено за 27 септември, предаде  Total Croatian News. В речта си Пленкович защити решението на Хърватия да напусне процеса за граничен арбитраж със Словения. \r\n„Преди два дни ние се разбрахме да се срещнем в Загреб, където да обсъдим граничния въпрос, който, разбира се, включва още  и прилагането на решението на съда“, заяви Церар и добави, че неговият колега се е отметнал от споразумението пред целия свят. \r\nСловенският министър-председател смята, че позицията на Загреб да откаже решението е нещо изцяло неприемливо. „Затова и моето посещение следващата седмица няма да има смисъл“, добави Церар. Той добави, че Словения ще продължи с подготовката за прилагането на решението и „ще направи всичко необходимо“ за подготовката. „Ако Хърватия не сътрудничи, ще има проблеми. Никой не иска такива“, добави той.\r\nВ четвъртък вечерта Пленкович заяви, че Хърватия е трябвало да напусне компрометиращия арбитраж относно граничния спор със Словения и предупреди, че „подобно неспазване на международното право“, ще намали желанието на другите държави да решават споровете помежду си с помощта на трети страни.  Виктор Турмаков", "date": "2017.09.22", "title": "Total Croatian News: Словенският министър-председател отмени посещението си в Хърватия заради граничния спор"}
{"url": "http://www.focus-news.net/news/2017/09/22/2438636/plovdiv-obshtinata-shte-poluchi-okolo-16-mln-leva-po-op-regioni-v-rastezh-za-obnovyavane-na-uchebni-i-detski-zavedeniya.html", "text": "Безвъзмездно финансово подпомагане за близо 16 милиона лева предстои да получи Община Пловдив по проект „Образователна инфраструктура” – изграждане и обновяване на училища, детски градини и ясли в града по ос 1 „Устойчиво и интегрирано градско развитие“ на Оперативна програма „Региони в растеж” 2014-2020. Това съобщиха за Радио „Фокус“ – Пловдив от пресцентъра на Общината. Средствата са предназначени за изграждане на нова детска градина на ул. „Богомил”, основен ремонт и реконструкция, внедряване на мерки за енергийна ефективност, облагородяване на дворни пространства, изграждане на спортни площадки и съоръжения. Различните мерки засягат СУ „Любен Каравелов” , ДГ „Снежанка”, ДЯ „Детски смях” и ДГ „Перуника”. По приоритетна ос 3 „Регионална образователна инфраструктура“ Община Пловдив изпълнява проект „Модернизация на инфраструктурата и подобряване качеството на образователната среда в Професионалната гимназия по хранителна техника и технологии“ на стойност близо 1,4 млн. лева. По тази ос проекти имат Аграрният университет и Университетът по хранителни технологии в Пловдив. В цялата страна близо 624 млн. лева са предвидени в ОП „Региони в растеж“ 2014 – 2020 г. за рехабилитация на материално-техническата база на образователната инфраструктура. 160 млн. лева ще бъдат вложени в модернизирането на  професионални учебни заведения в страната, а над 45 млн. лева – в развитието на спортна база. В обхвата на програмата попадат 416 учебни заведения, включително 13 висши. От рехабилитираните детски градини, основни и средни училища и университети ще се възползват общо 255 269 деца и младежи.\r\nТони МИХАЙЛОВ", "date": "2017.09.22", "title": "Пловдив: Общината ще получи около 16 млн. лева по ОП „Региони в растеж” за обновяване на учебни и детски заведения"}
{"url": "http://www.focus-news.net/news/2017/09/22/2438637/afp-chetirima-sa-zaginali-20-sa-izcheznali-pri-potavane-na-korab-kray-turskoto-chernomorsko-kraybrezhie.html", "text": "Четирима души са се удавили , а други 20 са изчезнали след като рибарски кораб, превозващ мигранти е потънал край турските брегове на Черно море, предаде  AFP.\r\nСпоред местни медии 38 мигранти са спасени, но издирването продължава, за да открие още близо 20 души, изчезнали край община Кефкен в провинцията Коджаели, разположена източно от Истанбул.  Виктор Турмаков", "date": "2017.09.22", "title": "AFP: Четирима са загинали, 20 са изчезнали при потъване на кораб край турското черноморско крайбрежие"}
{"url": "http://www.focus-news.net/news/2017/09/22/2438638/d-r-emil-karaivanov-kmet-na-asenovgrad-pred-nas-stoi-zadachata-da-opazim-nay-golyamoto-natsionalno-zavoevanie-nezavisimostta-na-balgariya.html", "text": "Празничният ден 22 септември ни изпълва с увереност и гордост и едновременно с това е повод да си дадем сметка, че пред всички нас стои задачата да съхраним наследеното, да доразвием постигнатото, да опазим най-голямото национално завоевание – независимостта на България. И отговорно и далновидно да я развиваме като модерна държава – пълноправен член на Европейския съюз. Това се казва в приветствието на д-р Емил Караиванов, кмет на Асеновград, към жителите на града и отделните населени места по повод 109 години от обявяването на Независимостта на България, съобщиха от пресцентъра на Общината.\r\n„На 22 септември преди 109 години освободена и обединена България прокламира своята Независимост. С този смел държавнически акт нашите предшественици реализират вековната мечта на поколения българи страната ни да си възвърне свободата, независимостта и достойнството. Затова на тази дата си припомняме тези съдбовни исторически събития и се прекланяме пред всички, които защитиха интересите на страната ни, нейната независимост и право на всички да живеем в по-справедливо общество. За мен е чест да честитя на всички мои съграждани празника по случай обявяването на Независимостта на България! Желая ви здраве, повече оптимизъм, отговорност и вяра, че с всички сили и възможности можем да успеем“, се казва още в празничното приветствие.", "date": "2017.09.22", "title": "Д-р Емил Караиванов, кмет на Асеновград: Пред нас стои задачата да опазим най-голямото национално завоевание – независимостта на България"}
{"url": "http://www.focus-news.net/news/2017/09/22/2438639/apa-vanshnite-ministri-na-azerbaydzhan-i-armeniya-shte-provedat-sreshta-na-23-septemvri-v-nyu-york.html", "text": "Външният министър на Армения Едуард Налбандян съобщи, че ще се срещне с азербайджанския си колега Елмар Мамедяров на 23 септември в Ню Йорк в кулоарите на 72-та сесия на Общото събрание на ООН, предаде АПА.\r\n„Срещата е планирана на 23 септември. На дневен ред е въпросът за организирането на възможна среща между президентите на Армения и Азербайджан Серж Саркисян и Илхам Алиев и графика на посещението на съпредседателите на Минската група на ОССЕ в региона“, заяви министърът.  Виктор Турмаков", "date": "2017.09.22", "title": "АПА: Външните министри на Азербайджан и Армения ще проведат среща на 23 септември в Ню Йорк"}
{"url": "http://www.focus-news.net/news/2017/09/22/2438640/iliyana-popova-zam-kmet-na-petrich-izpalniteli-ot-shest-darzhavi-shte-se-sastezavat-za-nay-dobra-pesen-na-mezhdunarodniya-muzikalen-festival-zlaten-kesten.html", "text": "В Петрич започва Международнит музикален фестивал „Златен кестен”. За Радио „Фокус“ – Пирин заместник-кметът на общината Илияна Попова заяви, че събитието ще се проведе днес и утре на открита сцена на градския площад в Петрич. „Двете фестивални вечери започват в 20.00 часа. В конкурса за нова популярна песен ще се състезават изпълнители от шест държави: България, Гърция, Македония, Босна и Херцеговина, Сърбия, Черна гора. Конкурсната част е в първата фестивална вечер, награждаването на следващия ден – 23 септември“, обясни Попова.\r\nИзпълненията ще оценява жури в състав: Красимир Гюлмезов – композитор, Петко Петков – ръководител на група „Трамвай №5”, Григор Копов – композитор от Македония, Илияна Попова – зам.-кмет „Хуманитарни дейности” на Община Петрич и представител на национална електронна медия. Гостуващите изпълнители в тазгодишното издание на фестивала „Златен кестен” ще бъдат едни от най-популярните звезди на българската поп музика: Стивън Ачикор,  100 кила, Тита и Гери Никол. Организатори на Международния музикален фестивал „Златен кестен” са Община Петрич и читалище „Братя Миладинови – 1914”.\r\nЛора КАЛЧЕВА", "date": "2017.09.22", "title": "Илияна Попова, зам.-кмет на Петрич: Изпълнители от шест държави ще се състезават за най-добра песен на Международния музикален фестивал „Златен кестен”"}
{"url": "http://www.focus-news.net/news/2017/09/22/2438641/reuters-iran-razkri-nov-model-balistichna-raketa-s-obhvat-ot-2000-kilometra.html", "text": "Иранските медии съобщават, че страната е демонстрирала нова балистична ракета с обхват от 2000 км., която може да носи няколко бойни глави, предаде  Reuters.\r\nВ докладите, които са оскъдни откъм детайли, се цитира началникът на аерокосмическия отдел на Иранската революционна гвардия Амирали Хаджизаде, който изнесъл реч по време на военен парад в Техеран.  Виктор Турмаков", "date": "2017.09.22", "title": "Reuters: Иран разкри нов модел балистична ракета с обхват от 2000 километра"}
{"url": "http://www.focus-news.net/news/2017/09/22/2438642/sputnik-moldova-vav-vrancha-e-registrirano-zemetresenie-s-magnitud-31.html", "text": "В румънската област Вранча е регистрирано земетресение с магнитуд от 3,1 по скалата на Рихтер, предаде “Спутник“ в молдавската си редакция.\r\nЗеметресението е регистрирано в 7:47 часа сутринта местно време (съвпада с българското). \r\nОт началото на месеца в Румъния са регистрирани 14 труса, най-силният от които е от 8 септември с магнитуд 3,5.  Виктор Турмаков", "date": "2017.09.22", "title": "„Спутник“ (Молдова) : Във Вранча е регистрирано земетресение с магнитуд 3,1"}
{"url": "http://www.focus-news.net/news/2017/09/22/2438643/veliko-tarnovo-s-19-sm-se-e-povishilo-nivoto-na-reka-dunav-kray-svishtov.html", "text": "С 19 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 134 см. Температурата на водата e 20.6 градуса.", "date": "2017.09.22", "title": "Велико Търново: С 19 см се е повишило нивото на река Дунав край Свищов"}
{"url": "http://www.focus-news.net/news/2017/09/22/2438644/reuters-pri-predpolagaemo-izraelsko-napadenie-raketi-sa-udarili-rayona-na-letishteto-na-damask.html", "text": "Две ракети са ударили района около летището на Дамаск на разсъмване, предаде  Reuters.\r\nСпоред ливански медии нападението е извършено от израелски бойни самолети, летящи извън сирийското въздушно пространство. Все още няма допълнителни детайли.  Виктор Турмаков", "date": "2017.09.22", "title": "Reuters: При предполагаемо израелско нападение ракети са ударили района на летището на Дамаск"}
{"url": "http://www.focus-news.net/news/2017/09/22/2438645/plovdiv-v-nay-starata-tsarkva-v-grada-sv-nedelya-be-otsluzhen-moleben-po-povod-109-ta-godishnina-ot-obyavyavaneto-na-nezavisimostta-na-balgariya.html", "text": "В най-старата църква в Пловдив „Св. Неделя“ бе отслужен молебен по повод 109-та годишнина от обявяването на Независимостта на България, предаде репортер на Радио „Фокус“ – Пловдив. По идея на Сдружение „Център Петко Каравелов“ от 1990 година молебенът се организира именно в тази църква. Точно пред нея има издигната и плоча на Александър Малинов – български министър-председател от Демократическата партия, който играе изключителна роля за обявяване на Независимостта на България. Именно по негово време са подготвени измененията в Търновската конституция от 1911 година, които увеличават дипломатическите правомощия на царя. На молебена присъстваха представители на почти всички политически сили, също и граждани. След това бяха поднесени венци и цветя през паметната плоча на Александър Малинов.\r\nЦветана ТОНЧЕВА", "date": "2017.09.22", "title": "Пловдив: В най-старата църква в града „Св. Неделя“ бе отслужен молебен по повод 109-та годишнина от обявяването на Независимостта на България"}
{"url": "http://www.focus-news.net/news/2017/09/22/2438646/sofiya-zadrastvane-se-obrazuvalo-na-kragovoto-krastovishte-pri-pametnika-na-vasil-levski-vav-vsichko-posoki.html", "text": "Огромно задръстване се образувало на кръговото кръстовище при Паметника на Васил Левски във всички посоки, предаде репортер на Агенция „Фокус“. Опашки от автомобили са образували на булевардите „Васил Левски“ и „Янко Сакъзов“. Вероятната причина за натовареното движение е затвореният за движение площад „Св. Александър Невски“.", "date": "2017.09.22", "title": "София: Задръстване се образувало на кръговото кръстовище при Паметника на Васил Левски във всичко посоки"}
{"url": "http://www.focus-news.net/news/2017/09/22/2438647/plyus-info-makedoniya-osse-prizova-za-provezhdaneto-na-pluralistichna-i-chestna-predizborna-kampaniya-v-kosovo.html", "text": "Мисията на ОССЕ призова всички участници в местните избори в Косово да проведат положителна кампания без заплахи и припомни  ключовите стандарти за свободни и честни избори, предаде македонската медия “Плюс Инфо“.\r\nРъководителят на мисията на ОССЕ в Косово Ян Брута пожела на всички партии, граждански инициативи и кандидати, участващи в предизборната надпревара, успешен изборен процес.\r\n„ В Косово е създадена култура на истински, конкурентни и честни избори. Това е значимо демократично постижение, което трябва да достигне до тази кампания и избирателен процес на 22 октомври“ отбеляза Брута. Виктор Турмаков", "date": "2017.09.22", "title": "„Плюс Инфо“ (Македония) : ОССЕ призова за провеждането на плуралистична и честна предизборна кампания в Косово"}
{"url": "http://www.focus-news.net/news/2017/09/22/2438648/veliko-tarnovo-voenen-ritual-po-izdigane-na-natsionalnoto-zname-na-republika-balgariya-se-sastoya-na-halma-tsarevets.html", "text": "Военен ритуал по издигане на националното знаме на Република България се състоя на хълма Царевец. Поводът е 109-ата годишнина от обявяването на Независимостта на България, предаде репортер на Радио „Фокус” – Велико Търново. Стотици граждани заедно с официалните гости се събраха на историческата крепост. Отново бе прочетен и документът, с който е обявена Независимостта на България. Деца от училищата във Велико Търново пуснаха във въздуха балони в цветовете на българското знаме: бяло, зелено и червено. Кметът на Велико Търново Даниел Панов припомни, че именно тук в крепостта Царевец е прокламирана българската Независимост. Той подчерта, че с това дело завършва един акт, който превръща България от провинция на Османската империя в държава, която по-късно става велика сила. \r\nСлово произнесе и вицепрезидентът Илияна Йотова, която заяви, че е огромна чест за всеки български държавник да има възможност да говори на този ден. Тя допълни, че с думите „Да живее свободна и независима България! Да живее българският народ!“ завършва манифестът за обявяване на Независимостта, но с тях започва новата българска история. Поздрав отправи и зам.-председателят на Народното събрание Цвета Караянчева. В момента официалните лица поднасят венци и цветя на Пирамидата на Независимостта на крепостта Царевец. След минути празничното шествие ще тръгне към паметник Майка България. То ще бъде водено от военните оркестри, участници в Х Международни фестивал на военните оркестри.\r\nЗа честванията във Велико Търново пристигнаха министърът на регионалното развитие Николай Нанков, както и Теменужка Петрова, министър на енергетика, зам.-министърът на социалната политика Росица Димитрова, председателят на ПГ на ПП ГЕРБ Цветан Цветанов, областният управител на Велико Търново проф. Любомира Попова, народни представители, местни парламентаристи и служители на Община Велико Търново.\r\nЛуиза ТРАНЧЕВА", "date": "2017.09.22", "title": "Велико Търново: Военен ритуал по издигане на националното знаме на Република България се състоя на хълма Царевец"}
{"url": "http://www.focus-news.net/news/2017/09/22/2438649/dimitar-nikolov-kmet-na-burgas-provazglasyavaneto-na-nezavisimostta-izdiga-avtoriteta-na-balgariya-koyato-otnovo-stava-ravnopraven-partnyor-vav-vanshno-politicheskite-otnosheniya.html", "text": "Провъзгласяването на Независимостта издига авторитета на България, която отново става равноправен партньор във външно-политическите отношения. Това се посочва в поздравителния адрес на кмета на Община Бургас Димитър Николов по повод Деня на Независимостта на България, съобщиха от пресцентъра на Общината. „Честит Ден на Независимостта! На днешния ден – 22 септември, преди 109 години в старопрестолната столица Велико Търново княз Фердинанд с манифест обявява Независимостта на България. Това слага точка на дългогодишните борби на българския народ за отхвърляне на зависимостта от Османската империя, наложена след несправедливия Берлински договор.\r\nТози държавнически акт се счита за един от най-големите успехи на българската дипломация в съвременната ни история. Възползвайки се умело от промените в международната обстановка в Европа, българският владетел и правителство изпълняват волята на народа си и демонстрирайки смелост и национално самочувствие изпълняват на практика националния идеал и нареждат страната ни сред независимите държави в голямото европейско семейство.\r\nПровъзгласяването на Независимостта издига международния авторитет на България, която след повече от 500 години отново става равноправен и желан партньор във външно-политическите и икономически отношения и спогодби. Това дава забележителен напредък в развитието на държавата ни във всяка сфера от обществения и културен живот в началото на XX век.\r\nДенят на Независимостта ни дава повод да се гордеем, че сме наследници на достойни и смели българи. Той е урок, че можем да успяваме, само когато сме сплотени и единни, когато мислим отговорно за утрешния ден и бъдещето на нашите деца.\r\nНека винаги помним и се вдъхновяваме от онзи възторжен възглас, с който завършва княжеският Манифест от 22 септември 1908 година: „Да живее свободна и независима България! Да живее българският народ!“. Честит празник, бургазлии”, се посочва още в поздравителния адрес на Димитър Николов.", "date": "2017.09.22", "title": "Димитър Николов, кмет на Бургас: Провъзгласяването на Независимостта издига авторитета на България, която отново става равноправен партньор във външно-политическите отношения"}
{"url": "http://www.focus-news.net/news/2017/09/22/2438650/ria-novosti-kitayskoto-mvnr-zayavi-che-vaznameryava-da-uchastva-aktivno-v-sledvoennoto-vazstanovyavane-na-siriya.html", "text": "Прессекретарят на китайското МВнР Лу Кан заяви, че страната е готова заедно с международната общност да играе активна роля в следвоенното възстановяване на Сирия и се надява, че и други страни ще се възползват от подобряващата се обстановка в страната, предаде РИА Новости.\r\n„По повод възстановяването на Сирия ще отбележа, че Китай възнамерява да работи съвместно с международната общност, за да се изиграе активна роля в този процес“, заяви Лу Кан. „В момента ситуацията в Сирия се е подобрила значително. Всички съответни страни са достигнали до консенсус за създаването на четири зони на деескалация, предприемат се усилия в борбата срещу тероризма“, добави той.\r\n„Китай се надява, че международната общност ще се възползва от тази удобна възможност, за да продължи да подкрепя ООН като основен канал за посредничество и да се задействат механизмите за преговори в Женева и Астана, за да се съдейства така за нови успехи“, резюмира прессекретарят.  Виктор Турмаков", "date": "2017.09.22", "title": "РИА Новости: Китайското МВнР заяви, че възнамерява да участва активно в следвоенното възстановяване на Сирия"}
{"url": "http://www.focus-news.net/news/2017/09/22/2438651/premierat-boyko-borisov-pradedite-ni-sa-se-preborili-za-nezavisimostta-na-balgariya-nasledyavayki-delata-im-tryabva-da-badem-po-otgovorni-za-sadbata-na-sledvashtite-pokoleniya.html", "text": "С дълбоко уважение към българската държавност честитя на всички празника на Независимостта. България е минала през много трудни моменти в историята си, но силният дух и волята на народа винаги са побеждавали неблагоприятните събития и са давали тласък за развитието ни. Това се посочва в поздравителния адрес на премиера Бойко Борисов по повод 109-годишнината от обявяването на Независимостта на България, съобщиха от правителствената информационна служба. „С тази енергия и желанието да просперираме нашите прадеди са се преборили за провъзгласяването на независимостта на България и за превръщането й в равноправна на другите държави. Благодарение на техните усилия се издига международният авторитет на страната ни. В този ден, чертаещ от 109 години развитието на страната ни, нека изразим своята почит и признателност към всички, които са отстоявали правото на българския народ и държава на самостоятелен избор и са работели за техния културен и икономически напредък, за преуспяването им. Днес ние продължаваме да градим историята като наследяваме великите дела на тези българи и именно затова трябва да бъдем още по-отговорни за съдбата на следващите поколения. Като независима държава, част от голямото европейско семейство, България е на прага да стане за първи път в нашата история председател на най-силния икономически съюз в света. Всичко това е плод на усилията и работата на много българи през годините. Нека не ги забравяме и да продължим достойно делото им. Честит ден на Независимостта!“, пише още в поздравителния адрес.", "date": "2017.09.22", "title": "Премиерът Бойко Борисов: Прадедите ни са се преборили за независимостта на България, наследявайки делата им трябва да бъдем по-отговорни за съдбата на следващите поколения"}
{"url": "http://www.focus-news.net/news/2017/09/22/2438652/gen-leytenant-andrey-botsev-denyat-na-balgarskata-nezavisimost-e-rezultat-ot-silata-edinstvoto-i-smelostta-na-naroda-ni-zashtitil-kauzata-na-natsionalnata-darzhavnost.html", "text": "Денят на Българската независимост е резултат от силата, единството и смелостта на народа ни, дръзнал да се опълчи на Великите сили, за да защити каузата на националната ни държавност. Това каза в празничната програма „За честта и славата на България“ на Радио „Фокус“ началникът на отбраната ген.-лейтенант Андрей Боцев. „Датата 22 септември е символ на смелостта да се изправиш срещу силните и да поискаш самостоятелност. Събитието напомня как всеки от нас трябва да съхрани стремежа си към независимост на духа, идеите и моралните ценности. Независимостта е онзи устрем всеки ден да отстояваме суверенитета в личен план, в полза на хората и в името на родината. Ние всички трябва да се гордеем с делата на нашите деди и трябва да ги отстояваме смело и упорито, независимо какво ще ни коства това. Не бива да се забравя, че нашите предци са дали живота си за Свободата и Независимостта на родината ни“, обясни той. Ген.-лейтенант Боцев отбеляза, че държавността се крепи на националната сигурност и отбраната. Според него към днешна дата тези два стълба биват пренебрегнати и затова е нужно единодушно да отстояваме идеалите на предците ни, за да просъществува Българската държава.", "date": "2017.09.22", "title": "Ген.-лейтенант Андрей Боцев: Денят на Българската независимост е резултат от силата, единството и смелостта на народа ни, защитил каузата на националната държавност"}
{"url": "http://www.focus-news.net/news/2017/09/22/2438653/tsvetan-tsvetanov-gerb-nezavisimostta-ni-e-fakt-blagodarenie-na-vatreshnopoliticheskoto-saglasie-i-obshtestveno-edinenie-da-badem-primer-za-mladite-i-da-gi-uchim-na-rodolyubie.html", "text": "В Деня на българската Независимост, с военен ритуал на историческия Царевец във Велико Търново бе издигнат националният трибагреник. Отслужен бе и празничен богослов. Това съобщиха от пресцентъра на ГЕРБ. От името на ГЕРБ председателят на ПГ на партията Цветан Цветанов поднесе венец пред Пирамидата на Независимостта. Заедно със заместник-председателя на парламента Цвета Караянчева, евродепутата Ева Майдел, министъра на регионалното развитие и благоустройство Николай Нанков, министъра на енергетиката Теменужка Петкова, социалния министър Бисер Петков, кмета на Велико Търново и стотици граждани, Цветанов сведе глава пред делото на нашите доблестни предци, посветили живота си на каузата за защита на българския интерес и осъществили националния блян за независима държава.\r\n„В ден като днешния трябва да си дадем сметка, че освен свобода и привилегия, Независимостта е отговорност и задължение! Преди 109 години Независимостта ни става факт, благодарение на вътрешнополитическото съгласие и обществено единение. Нека днес бъдем пример за младите българи, да ги учим на родолюбие, отговорност и национално самочувствие, защото нашата задача е, на свой ред да гарантираме, че идните поколения ще градят живота си в среда на сигурност и благоденствие“, коментира Цветан Цветанов. Малко преди това председателят на ПГ на ГЕРБ, заедно със своите колеги, почете паметта на Цар Калоян. Те се поклониха пред гроба на великия български владетел, който се намира в двора на храма „Св. 40 мъченици“. По-късно те присъстваха и на освещаването на бойното знаме на Националния военен университет „Васил Левски“ и знамената на държавни и общински институции, учебни заведения и неправителствени организации.", "date": "2017.09.22", "title": "Цветан Цветанов, ГЕРБ: Независимостта ни е факт благодарение на вътрешнополитическото съгласие и обществено единение, да бъдем пример за младите и да ги учим на родолюбие"}
{"url": "http://www.focus-news.net/news/2017/09/22/2438654/varna-s-tarzhestveno-izdigane-na-natsionalnoto-zname-moleben-za-balgariya-i-praznichno-horo-v-grada-be-otbelyazan-denyat-na-nezavisimostta.html", "text": "С тържествено издигане на националното знаме, молебен за България и празнично хоро Варна отбеляза Деня на Независимостта, предаде репортер на Радио „Фокус“ – Варна. Събитията в града, посветени на 109-ата годишнина от провъзгласяването на българската Независимост, започнаха на площад „Независимост“. Присъстваха представителни части на Военноморските сили, като строят им бе приет от контраадмирал Митко Петев, командир на Военноморските сили, представители на местната власт, политически партии, инициативни комитети. Пред събралите се жители и гости на Варна бе припомнено, че на тази дата през 1908 година в църквата „Св. Четиридесет мъченици“ във Велико Търново с манифест на княз Фердинанд І се обявява независимостта на България, с което страната ни отхвърля васалната си зависимост от Османската империя, наложена й от Берлинския договор от 1878 година. Иконом Димитър Стоев, протосингел на Варненска и Великопреславска св. митрополия, отслужи молебен за България. Под звуците на националния химн пред сградата на съда тържествено бе издигнато националното знаме, след което Представителната рота на Военноморските сили премина в тържествен марш. Празникът продължи с традиционното хоро, в което се включиха всички желаещи. \r\nСъбитията за Деня на Независимостта във Варна ще завършат в 18.30 часа на входа на Морската градина, където ще се състои концерт за Ансамбъла на Българската армия. \r\nПрез днешния ден музеите във Варна, филиали на Националния военноисторически музей – Военноморският музей и Парк музей „Владислав Варненчик“, посрещат посетители с празнични входни такси. Жителите и гостите на града могат да разгледат както постоянните, така и временните експозиции на двата музея и да се качат на кораба „Дръзки“ също на намалена цена. В изложбената зала на Военноморския музей е експонирана временната изложба „Филателно море“ - исторически поглед чрез филателните материали към българската морска история. Музеят пази и княжеския щандарт на Фердинанд. По думите на директора на музея д-р Мариана Кръстева в навечерието на събитието именно на една от яхтите на българската флотилия Фердинанд събрал министрите си и там, вече окончателно, обявява решението си на следващия ден във Велико Търново да бъде направена тази стъпка, както е записал и в манифеста към българския народ – да бъде прогласена съединената на 6 септември 1885 година България за независимо Българско царство. \r\nМарияна ВАЛЕНТИНОВА", "date": "2017.09.22", "title": "Варна: С тържествено издигане на националното знаме, молебен за България и празнично хоро в града бе отбелязан Денят на Независимостта"}
{"url": "http://www.focus-news.net/news/2017/09/22/2438655/klaus-yohanis-otmenih-poseshtenieto-si-v-ukrayna-zaradi-prietiya-v-neya-zakon-za-obrazovanieto.html", "text": "Румънският президент Клаус Йоханис отмени посещението си, планирано за октомври, в Украйна заради приетия в страната закон за образованието, който според него ограничава достъпа на малцинствата до образование на роден език, предаде Agerpres.\r\n„Отмених посещението си в Украйна, както и това на председателя на парламента, отправяйки по този начин извънредно силни дипломатически сигнали. Отменянето на президентство посещение и наистина силен сигнал“, заяви Йоханис. \r\n„Темата за образователния закон на Украйна е наистина неприятна. Трябваше да я посетя през октомври, но бях наистина, наистина неприятно изненадан от развитието на събитията във Върховната Рада, която, без да се свърже с партньорите си, а ние сме партньори на Украйна, прие закон, който според нашето мнение, върви против общите добри намерения. Ако бъде приет, законът ще намали драстично достъпа на малцинствата за образование на роден език. Ние сме дълбоко наранени от това. Има много румънци в Украйна“, посочи президентът.  Виктор Турмаков", "date": "2017.09.22", "title": "Клаус Йоханис: Отмених посещението си в Украйна заради приетия в нея закон за образованието"}
{"url": "http://www.focus-news.net/news/2017/09/22/2438656/vidin-narodniyat-predstavitel-ot-gerb-vladimir-toshev-uvazhi-praznika-na-dimovo.html", "text": "Народният представител от ГЕРБ - Видин Владимир Тошев бе гост на празничното отбелязване на Деня на Димово по покана на кмета на общината Лозан Лозанов, съобщават от пресцентъра на ПП ГЕРБ. Владимир Тошев изрази увереност, че държавната и местна власт заедно - отговорно и достойно ще служат на хората от Димово. „Ще работим активно за напредъка и развитието на общината, за да останат тук, в този красив край на България, нашите деца“, каза Тошев. Той изрази своята убеденост, че през 2018 година ще бъде открит изцяло новият обход на Димово. Тошев поздрави жителите на Димово и с нова придобивка – център за информация и услуги на гражданите, в който ще се извършват 118 административни услуги. Народният представител от ГЕРБ пожела на жителите и гостите на Димово празникът им още дълги години да събира приятели и гости от близо и далеч. \r\nЗа своя празник димовчани бяха поздравени  от министър - председателя Бойко Борисов. „Благодаря на всички, които полагат грижи за развитието на Димово и се радвам, че с вашите усилия и с подкрепата на държавата, постигаме повече за модернизирането на инфраструктурата на града и създаваме нови възможности за предприемчивите и инициативните хора. Убеден съм, че просперитетът на българските общини е обща задача и като наблягаме на съвместната работа и използваме потенциала на регионите в страната, българските градове ще стават все по-добро място за живеене“, се казва в поздравителния адрес. \r\nГости на празника бяха и евродепутатът Владимир Уручев, народният представител от ГЕРБ Десислава Костадинова и областният управител Албена Георгиева. Последната пожела на димовчани да съхраняват традициите си и да работят за авторитета както на Димово, така и на цялата област. По повод официалното откриване на центъра за услуги и информация, Георгиева посочи: “Подобряване на административното обслужване е една от основните цели в правителствената програма. Пожелавам на общинските служители да бъдат винаги любезни и отзивчиви към гражданите“.", "date": "2017.09.22", "title": "Видин: Народният представител от ГЕРБ Владимир Тошев уважи празника на Димово"}
{"url": "http://www.focus-news.net/news/2017/09/22/2438657/dha-kritichnoto-zasedanie-na-saveta-za-natsionalna-sigurnost-zapochva-v-1500-chasa.html", "text": "Днешното спешно заседание на Съвета за национална сигурност (СНС) на Турция е насрочено за 15.00 часа и ще бъде председателствано от президента Реджеп Тайип Ердоган, предаде информационната агенция Догу хабер ажансъ (ДХА). \r\nПо-късно от 18.00 часа ще има и извънредно заседание на Министерския съвет. На двете важни заседания ще бъдат обсъдени и приети конкретни мерки в отговор на насрочения за 25 септември референдум за независимост на кюрдите в Северен Ирак, включително политически, дипломатически, търговски и военни, посочва още ДХА. Георги Димов", "date": "2017.09.22", "title": "ДХА: Критичното заседание на Съвета за национална сигурност започва в 15.00 часа"}
{"url": "http://www.focus-news.net/news/2017/09/22/2438658/prezidentat-rumen-radev-za-da-privleche-balgariya-poveche-investitori-ot-sasht-tryabva-bezkompromisna-borba-s-koruptsiyata.html", "text": "България може да привлече много повече инвеститори от САЩ, но за да стане това е необходимо да си свършим домашното – борбата с корупцията трябва да се води наистина безкомпромисно. Това заяви президентът Румен Радев пред журналисти, след като проведе среща в Ню Йорк с президента на САЩ (1993-2001 г.) Бил Клинтън, съобщиха от прессекретариата на държавния глава. „Имаме подкрепата на президента Клинтън за по-голямо присъствие на темата България сред американския бизнес и общество“, посочи още Румен Радев. Държавният глава отново подчерта, че съществува разлика между изключително доброто ниво на двустранното политическо сътрудничество и недостатъчното присъствие на американския бизнес в България. \r\nРумен Радев е поканил Бил Клинтън отново да посети страната ни и да изнесе лекция пред български студенти.", "date": "2017.09.22", "title": "Президентът Румен Радев: За да привлече България повече инвеститори от САЩ трябва безкомпромисна борба с корупцията"}
{"url": "http://www.focus-news.net/news/2017/09/22/2438659/plovdiv-istoricheska-vazstanovka-pripomni-sabitiyata-ot-1908-godina-i-pristiganeto-na-tsar-ferdinand-v-grada.html", "text": "С възстановка в Пловдив припомниха събитията от 1908 година и пристигането на цар Фердинанд в града, за да прочете манифеста, предаде репортер на Радио „Фокус” – Пловдив. За първа година в града бяха възпроизведени живи картини от посрещането на цар Фердинанд на 23 септември – ден, след като в Търново е обявена Независимостта на България. Знаменателен е фактът, че още на следващия ден цар Фердинанд, премиерът Александър Малинов и министрите от кабинета му пристигат в Пловдив, за да могат да обявят на всички, да обявят и пред Великите сили, че независимостта е отхвърляне и на статута на Източна Румелия като автономна провинция на Османската империя. Това е първото посещение на българския цар Фердинанд в български град след Велико Търново. \r\nСпоред архивите в Пловдив цар Фердинанд е посрещнат наистина с царски почести. При входа на града откъм гарата е издигната разкошна арка. Там хиляди пловдивчани посрещат царя, а кметът д-р Иван Кесяков го приветства с кратка реч. В жегата цялото шествие се отправя пеша към църквата „Св. Богородица“, където е отслужен моле­бен. По прашните пловдивски улици ботушите и обувките на знатните гости затъват в кал и прах. Елитът на Пловдив в дрехи алафранга изпълва Военния клуб на тържествения банкет. Въпреки че е посрещнат с „ура“ и ръкопляскания, Фердинанд е недоволен от вида на града. „На село се е обърнал вашият Пловдив! Цяло мъчение е да ходи човек из пловдивските калдъръми”, отправил укори Фердинанд към кмета. Прашните ботуши на Величеството карат местната управа да се замисли за павиране на местните улици, което е осъществено в следващите години. Финалът на вечерята, гарниран с прочутото садовско сире­не и грозде чауш, връщат доброто настроение на монарха. Той произнася приветствие към пловдивското гражданство, последвано от благодарствена реч на Кесяков. „Какъв интелигентен кмет с европейска диплома имат пловдивчани“, похвалил го царят преди да потегли на обиколка из градската градина, засадена с декоративни храсти от Холандия. В паметта на пловдивчани са били ярки спомените от това посещение на цар Фердинанд. Но днес малко от тях си спомнят за това.\r\nЗа първа година комитет „Родолюбие“ в Пловдив се опита да възпроизведе част от тези моменти пред не дотам пълния площад.\r\nСлед възстановката участниците и публиката заедно извървяха пътя до „Колоната на Независимостта“ на площад  „22 септември“. Там също ще бъдат положени венци и цветя. \r\nЦветана ТОНЧЕВА", "date": "2017.09.22", "title": "Пловдив: Историческа възстановка припомни събитията от 1908 година и пристигането на цар Фердинанд в града"}
{"url": "http://www.focus-news.net/news/2017/09/22/2438660/kris-greyling-britanski-ministar-na-transporta-velikobritaniya-shte-izpalni-finansovite-si-zadalzheniya-po-brekzit.html", "text": "Британският министър на транспорта Крис Грейлинг съобщи, че страната ще изпълни финансовите си задължения при излизането си от ЕС. Той заяви това часове преди министър-председателя Тереза Мей да изнесе своята ключова реч във Флоренция, с която ще поднови преговорите за Брекзит, предаде Reuters. Грейлинг подчерта, че с речта си тя ще покаже принципите на бъдещите отношения между Лондон и Брюксел. \r\n„Речта няма за цел да покаже къде ще приключат преговорите. Това, което ще видим днес са принципите на бъдещите отношения. Тя ще говори как ще задвижим напред преговорите“, заяви Грейлинг. \r\nНа въпрос дали страната ще предложи уреждане на финансовите въпроси с ЕС министърът посочи, че „Великобритания е нация, която изпълнява задълженията си“. „Разбира се, че приемаме, че Великобритания има задължения, но това, което искаме днес не е просто да започнем разговора за гайките и болтовете на преговорите“, добави министърът.  Виктор Турмаков", "date": "2017.09.22", "title": "Крис Грейлинг, британски министър на транспорта: Великобритания ще изпълни финансовите си задължения по Брекзит"}
{"url": "http://www.focus-news.net/news/2017/09/22/2438661/ivanka-sotirova-zam-kmet-na-stara-zagora-dnes-nezavisimostta-e-oshte-po-znachima-ako-zapazvame-suvereniteta-na-nashata-svoboda-na-duha.html", "text": "В парк „Ал. Стамболийски” в Стара Загора се проведе тържествена церемония по отбелязването на 109-та годишнина от обявяването на Независимостта на България, съобщиха от пресцентъра на Община Стара Загора. Пред „Паметника на загиналите във войните старозагорци” бяха поднесени венци на почит от името на Община Стара Загора и Старозагорския военен гарнизон, Общински съвет - Стара Загора и областния управител.\r\nВ празничното си слово зам.-кметът Иванка Сотирова припомни делото на великите държавници на България, дългия път до крайната победа - извоюването на Независимостта на България и емоцията на този ден преди 109 години в Стара Загора. Тогава всички празнуват начело с митрополит Методий, който отслужва благодарствен молебен със специално написана молитва. Градът е украсен със знамена, а гражданите ликуват. На 22 септември старозагорци посрещат цар Фердинанд в храма „Св. Димитър”. „Днес този ден е още по-велик! Днес Независимостта е още по-значима, ако ние осъзнаваме този акт не само като запазване на териториален суверенитет. Този ден е значим, ако запазваме суверенитета на нашата свобода на духа, на независимостта на духа. Затова всички ние сме длъжни да се борим, единно да защитаваме правото си да бъдем равнопоставени в обединена Европа. Ние тук, гражданите на Стара Загора, сме длъжни да управляваме града ни, така че той да бъде най-доброто място за живеене, не само в България, но и в Европа. Да бъде най-доброто място за инвестиции, най-доброто място за образование, за да може да задържим тук младите хора на България и градът да просперира. Бъдете благословени и нека знаем какъв е нашият дълг. Честит да бъде този празник”, каза още Сотирова.\r\nНа церемонията присъстваха областният управител Гергана Микова, народните представители Емил Христов, Маноил Манев, Георги Гьоков и Радостин Танев, зам.-командирът по логистично осигуряване на Втора механизирана бригада полк. Тодоров, зам. областният управител Петя Чакърова, общински съветници, представители на обществени и политически организации, много граждани. В ритуала участваха почетен караул, знаменна група и Военен духов оркестър на Старозагорския военен гарнизон.\r\nВ парк „Александър Стамболийски” (Алана) започна концерт „С музиката на Дико Илиев”, посветен на 80-та годишнина от създаването на Дунавското хоро. Участват Общинският фолклорен ансамбъл „Загоре” и Общинският духов оркестър.", "date": "2017.09.22", "title": "Иванка Сотирова, зам.-кмет на Стара Загора: Днес Независимостта е още по-значима, ако запазваме суверенитета на нашата свобода на духа"}
{"url": "http://www.focus-news.net/news/2017/09/22/2438662/zam-kmetat-todor-chobanov-s-obyavyavaneto-na-nezavisimostta-beshe-izpalnen-zavetat-na-vasil-levski-da-se-naredim-do-drugite-evropeyski-narodi.html", "text": "С обявяването на Независимостта беше изпълнен заветът на Васил Левски да се наредим до другите европейски народи. Това каза заместник-кметът на Столична община доц. д-р Тодор Чобанов в празничната си реч по време на тържественото честване на 109-та годишнина от обявяването на Независимостта на България, което се проведе на столичния площад „Княз Александър I”, предаде репортер на Агенция „Фокус“. \r\n„Днес отбелязваме една забележителна дата - една от най-важните в българската история. На този ден преди 109 години България отново стана суверенна държава. Трудно ни е днес да си представим Европа преди век – разтърсвана от противоречия, изправена пред две световни войни, континент на насилие, анекси, локални спорове и преврати. Европа, в която всеки гледаше да налага своя интерес и в която липсваше чувството на общност. Именно в тази сложна обстановка нашите деди успяха да извършат не един, а два забележителни международни акта с огромни последици – Съединението и обявяването на Независимостта. Делят ги само две десетилетия и те са неразривно свързани и водещи до окончателното и ново утвърждаване на онази наша любима държава, която загубихме през XIV век. Едва ли има друг европейски народ, който да може да се гордее с такива забележителни успехи в онази епоха на напрежение между два века на конфликти. Обявяването на Независимостта е постигнато не със силата на оръжието, а със средствата на дипломацията, с внимателното обмисляне на всяка стъпка и с много неуморна работа на международната сцена. Този забележителен успех е успех, който позволи на България да ускори своето стопанско развитие, да взема напълно самостоятелни решение и да възвърне своя престиж. Възвърнахме си и древната титла цар, заради която Симеон Велики разтърсваше цяла една империя. С обявяването на Независимостта беше изпълнен заветът на Васил Левски да се наредим заедно с другите европейски народи. Днес свеждаме глава пред всички тези, които направиха това събитие  възможно – българското правителство, политици, дипломати и приятели на България зад граница. Трябва специално да откроим имената на българския княз Фердинанд и министър-председателя Малинов, които успяха без войни и конфликти да достигнат до голямата цел. Обединени около националната си кауза, българите доказахме на Европа и на света волята на нашия народ и защитихме националното си достойнство. Нека си припомняме по-често тези събития, за да ги имаме за пример и през XXI век“, каза Чобанов.\r\nВ празничната програма пред Паметника на Независимостта взеха участие Софийският духов оркестър, хоровата асоциация „Света София – България“ и фолклорният танцов ансамбъл „София 6“ при читалище „Витоша“. \r\nЦветилена СИМЕОНОВА", "date": "2017.09.22", "title": "Зам.-кметът Тодор Чобанов: С обявяването на Независимостта беше изпълнен заветът на Васил Левски да се наредим до другите европейски народи"}
{"url": "http://www.focus-news.net/news/2017/09/22/2438663/afp-izraelskite-udari-sa-naneseni-sreshtu-orazheen-sklad-na-letishteto-v-damask.html", "text": "Според базираната в Лондон Сирийска обсерватория за правата на човека днешните израелски въздушни удари са били нанесени върху оръжеен склад на ливанската групировка „Хизбулла“ на летището в Дамаск, предаде  AFP.\r\n„Израелските изтребители са насочили ракетите си по оръжеен склад на „Хизбулла“ край летището“, заяви Рами Абдел Рахман, дирекор на организацията.  Виктор Турмаков", "date": "2017.09.22", "title": "AFP: Израелските удари са нанесени срещу оръжеен склад на летището в Дамаск"}
{"url": "http://www.focus-news.net/news/2017/09/22/2438664/dha-na-kampaniya-za-referenduma-v-severen-irak-se-poyavi-i-izraelsko-zname.html", "text": "Десетки хиляди жители на град Ербил се събраха снощи в парка „Шанедар” на грандиозна демонстрация в подкрепа на насрочения за 25 септември референдум за независимост на кюрдите в Северен Ирак, предаде информационната агенция Догу хабер ажансъ) (ДХА. \r\nНастроението беше приповдигнато под звуците на местна кюрдска музика, фойерверки и прелитащи три хеликоптера, разпръскващи цветя и конфети.\r\nНай-голям интерес обаче предизвика лице, носещо израелско знаме. Много от присъстващите побързаха да си направят снимки за спомен на фона на знамената на Израел и на Автономната кюрдска власт в Северен Ирак.\r\nНа демонстрацията присъстваха и пешмерги от Командването на специалните сили, които изиграха важна роля в операцията за освобождаването на Мосул. Те призоваха целия народ да се яви пред избирателните урни. „Всеки кюрд е длъжен да отиде на 25 септември в избирателните секции и да гласува с „Да”. Това е  дългът ни към загиналите в борбата  наши братя. Всички ние искаме да живеем в нашата страна в мир и спокойствие. Не сме заплаха за никого и няма да бъдем такава. Както всички други хора ние искаме да живеем в нашата родина именно под нашето знаме. Точно затова подкрепяме референдума.”, обясните пешмергите, цитирани от ДХА. Георги Димов", "date": "2017.09.22", "title": "ДХА: На кампания за референдума в Северен Ирак се появи и израелско знаме"}
{"url": "http://www.focus-news.net/news/2017/09/22/2438665/desislava-kostadinova-gerb-pazardzhik-109-godini-sled-manifesta-balgariya-e-svobodna-i-nezavisima-darzhava-chast-ot-golyamoto-evropeysko-semeystvo.html", "text": "Днес празнуваме отхвърлянето на последните васални отношения на България с Османската империя, каза в празничното си слово народният представител от ГЕРБ – Пазарджик Десислава Костадинова, предаде репортер на Радио „Фокус“ – Пазарджик. „Независимостта на нашата родина е провъзгласена с Манифест към българския народ, подписан от цар Фердинанд. В него българският цар пише: „Винаги миролюбив, моят народ днес копнее за културен и икономически напредък; в това отношение нищо не бива да спъва България; нищо не трябва да пречи за преуспяването й. Такова е желанието на народа ни, такава е неговата воля. Да бъде според както той иска. Българският народ и държавният му глава не могат освен еднакво да мислят и еднакво да желаят“. И днес тези думи звучат актуално и не трябва да ги забравяме“, подчерта Костадинова. Тя допълни, че 109 години след този манифест България е свободна и независима държава, част от голямото европейско семейство. Държава с дълга история, прекрасна природа и трудови хора.\r\nАлбена ЖИЛЕКОВА", "date": "2017.09.22", "title": "Десислава Костадинова, ГЕРБ – Пазарджик: 109 години след манифеста България е свободна и независима държава, част от голямото европейско семейство"}
{"url": "http://www.focus-news.net/news/2017/09/22/2438666/shumen-kriminalisti-otkriha-moderna-oranzheriya-za-otglezhdane-na-kanabis-v-pokrayninite-na-novi-pazar.html", "text": "Около 9.30 часа на 21 септември е извършено претърсване в стопанска постройка в землището на Нови пазар, собственост на местния жител В.Ч./39г./. Това съобщиха от ОДМВР-Шумен. Kриминалистите са открили две помещения, пригодени за отглеждане на канабис. В едното имало 77 саксии с канабисови растения, всяко от които било достигнало различен стадий на развитие. Наркооранжерията от закрит тип била оборудвана с вентилационна, отоплителна, осветителна и поливна инсталации в работен режим.  По този начин за растежа на растенията били създадени много добри условия. Всяко от тях било с височина между 50 и 80 см. При извършения полеви наркотест  са реагирали на „канабис“. В съседно помещение са открити препарати, съоръжения и материали, подпомагащи оптималния им растеж. По време на извършените процесуално-следствени действия са открити и иззети два плика зелена тревиста маса с общо тегло около 340 г. В.Ч. бил установен на място. По време на задържането му оказал съпротива. Мъжът е криминално проявен. Известен е на полицията с кражба на стоки от хранителен магазин, кражба на метален стълб край язовир, кражба на значително количество машинно масло от предприятие в Нови пазар, кражба на метали. Осъждан е за унищожаване на електрически стълб и за кражба на метали. Задържан е за срок до 24 часа в полицейското управление в Нови пазар. Образувано е досъдебно производство. След доклад на материалите в Окръжна прокуратура- Шумен мъжът е привлечен като обвиняем за извършено престъпление по чл. 354 А и  354 В от НК, и мярката му за задържане е удължена до 72 часа. Работата по образуваното досъдебно производство продължава под ръководството на ОП- Шумен.", "date": "2017.09.22", "title": "Шумен: Криминалисти откриха модерна оранжерия за отглеждане на канабис в покрайнините на Нови пазар"}
{"url": "http://www.focus-news.net/news/2017/09/22/2438667/dmitriy-peskov-reshavaneto-na-problema-s-kndr-po-nediplomaticheski-pat-mozhe-da-dovede-do-katastrofa.html", "text": "Прессекретарят на Кремъл Дмитрий Песков посочи, че не се виждат алтернативи на решението на проблемите на корейския полуостров по политически-дипломатически път. Според него в противен случай може да се достигне до катастрофа, предаде ТАСС.\r\n„Както и преди в Москва сме убедени в безалтернативността на политически-дипломатическото решаването на севернокорейския проблем – друго решение не може да има“, заяви Песков. „Каквото и да е друго разплитане на този възел потенциално може да има много нежелани и дори катастрофални последствия“, добави той.  Виктор Турмаков", "date": "2017.09.22", "title": "Дмитрий Песков: Решаването на проблема с КНДР по недипломатически път може да доведе до катастрофа"}
{"url": "http://www.focus-news.net/news/2017/09/22/2438668/petar-paunov-kmet-na-obshtina-kyustendil-blagodarim-na-nashite-predtsi-za-nezavisimiya-duh-s-koyto-sa-ni-darili.html", "text": "Благодарим на нашите предци за независимия дух, с който са ни дарили. Това каза пред журналисти кметът на Община Кюстендил Петър Паунов, предаде репортер на Радио „Фокус” – Кюстендил. „Сега остава вече да се измъкнем от робството на злобата и на завистта, съвременният мрак за да успее любовта и добротолюбието”, каза Петър Паунов. Кметът на Община Кюстендил присъства на тържественото отбелязване на 109-годишнина от обявяване на Независимостта на България. На Арката на площад „Велбъжд” присъстваха областният управител Виктор Янев, председателят на Общински съвет Михаела Крумова, представители на политически партии, членове на военно-патриотични организации, жители и гости на Кюстендил. Тържественото честване на празника започна с издигането на националното знаме, под звуците на химна на Република България. В празничното слово беше припомнено значението на провъзгласената с Манифест в църквата „Св. Четиридесет мъченици” в старопрестолния град Търново българска независимост. Беше посочено, че 22 септември е знакова дата в националната памет, която вгражда българите в нишката на вековното съществуване на един народ с независима държава. В знак на признателност бяха поднесени венци и цветя на паметника „Булаир”, редом до който бяха поставени българският трикольор и знамето на Съюза на офицерите и сержантите от запаса и резерва. Празникът продължава с концерт на „Фолк-джаз формация” към Нов български университет с диригент доцент доктор Георги Петков.\r\nВенцеслав ИЛЧЕВ", "date": "2017.09.22", "title": "Петър Паунов, кмет на Община Кюстендил: Благодарим на нашите предци за независимия дух, с който са ни дарили"}
{"url": "http://www.focus-news.net/news/2017/09/22/2438669/blagoevgrad-s-ritual-po-polagane-na-ventsi-i-tsvetya-pred-pametnata-plocha-na-pl-georgi-izmirliev-be-otbelyazan-denyat-na-nezavisimostta-na-balgariya.html", "text": "С ритуал по полагане на венци и цветя пред паметната плоча на площад „Георги Измирлиев“ бе отбелязана 109-ата годишнина от обявяването на Независимостта на България, предаде репортер на Радио „Фокус” – Пирин. Церемонията, с която беше почетена паметта на загиналите войни, дали живота си за независимостта и обединението на страната, започна с химна на Република България. След това ученици рецитираха част от манифеста, с който е провъзгласена Независимостта на 22 септември 1908 година. \r\nНа тържествената церемония в Благоевград присъстваха народният представител от ПП ГЕРБ - Благоевград и областен координатор на партията Даниела Савеклиева, заместник-кметът Иво Николов, зам.-ректорът на Югозападния университет проф. д-р Антони Стоилов, политици, общински съветници, общественици, учители и десетки граждани. \r\nЛора КАЛЧЕВА", "date": "2017.09.22", "title": "Благоевград: С ритуал по полагане на венци и цветя пред паметната плоча на пл. „Георги Измирлиев“ бе отбелязан Денят на Независимостта на България"}
{"url": "http://www.focus-news.net/news/2017/09/22/2438670/reuters-tuniziyskiyat-flot-e-spasil-78-migranti-kray-bregovete-na-stranata.html", "text": "Тунизийският флот е спасил 78 мигранти, след като съдът им, поел към Европа, се е бил блокиран край бреговете на град Чеба в течение на три дни, предаде  Reuters.\r\nТрафикантите на хора са започнали все по-често да използват Тунис за начална дестинация за мигрантите, запътили се към Европа, след като бреговата охрана на Либия започна да засилва контрола над бреговете си. \r\n„Военноморските сили са спасили 78 нелегални тунизийски мигранти на 70 км. източно от град Чеба на борда на повреден кораб“, съобщава министерството на отбраната. Сочи се, че няма загинали по време на инцидента.  Виктор Турмаков", "date": "2017.09.22", "title": "Reuters: Тунизийският флот е спасил 78 мигранти край бреговете на страната"}
{"url": "http://www.focus-news.net/news/2017/09/22/2438671/blagoevgrad-ogromno-zadrastvane-se-e-obrazuvalo-na-gkpp-kulata-na-izhod-ot-stranata.html", "text": "Огромно задръстване се е образувало на ГКПП „Кулата” на изход от страната, съобщи читател на Агенция „Фокус”. Според получения сигнал пътуващите вече изчакват повече от един час, а опашката от чакащите автомобили да преминат граничния пункт са стотици..", "date": "2017.09.22", "title": "Благоевград: Огромно задръстване се е образувало на ГКПП „Кулата” на изход от страната"}
{"url": "http://www.focus-news.net/news/2017/09/22/2438672/zigmar-gabriel-germaniya-shte-se-bori-za-spasyavaneto-na-iranskata-yadrena-programa.html", "text": "Германският външен министър Зигмар Габриел заяви, че страната му ще убеждава САЩ да не изоставя иранското ядрено споразумение. Той посочи, че подобно решение, както и налагането на нови санкции спрямо Техеран ще намали желанието на страни като Северна Корея да преговарят за слагане на край на собствените им ядрени програми, предаде NewEurope.\r\nВъншният министър посочи, че Германия ще работи редом с ЕС, Великобритания, Франция и възможно с Русия и Китай, за да накара Вашингтон да запази споразумението, според което Иран спря ядрената си дейност в замяна на повдигане на санкциите. Габриел заяви, че Германия ще запази позицията си по иранското споразумение, независимо от това коя партия формира новото правителство на страната след парламентарните избори на 24 септември.\r\n„Сега, в оставащите седмици, ще се опитаме да убедим американците, че поставянето на споразумението под въпрос няма да увеличи сигурността“, уверен е Габриел.  Виктор Турмаков", "date": "2017.09.22", "title": "Зигмар Габриел: Германия ще се бори за спасяването на иранската ядрена програма"}
{"url": "http://www.focus-news.net/news/2017/09/22/2438673/vitseadmiral-plamen-manushev-savremennata-ni-kauza-e-da-varnem-pametta-samochuvstvieto-i-duha-na-nashiya-narod.html", "text": "Съвременната ни кауза е да върнем паметта, самочувствието и духа на нашия народ. Това каза в празничното предаване „За честта и славата на България“ на Радио „Фокус“ вицеадмирал Пламен Манушев, член на Комисията по отбрана в 44-тото Народно събрание. Той допълни, че народът ни трябва да съхрани свободния и непоклатим дух, защото има за какво да бъде горд. „За мен значението на днешния празник е поне колкото този на 3-ти март, ако не и повече, защото на 3-ти март ни подаряват една полу-свобода, докато на 22-ри септември 1908 г. се възражда Третото Българско царство. Ние ставаме наистина независима държава. Празникът е много значим, за съжаление непознат. Длъжници сме на българите, че не сме ги запознали със значение за празника. Сегашната кауза е да върнем паметта, самочувствието и духа на нашия народ. Трябва да се върне тази родова памет и гордост от принадлежността към гордо племе, към един народ и силна държава. Това е голяма кауза и ако я постигнем, ще постигнем много“, обясни той. Вицеадмирал Пламен Манушев отбеляза, че към днешна дата България е независима, защото гласът ѝ е равнопоставен в двете международни организации – ЕС и НАТО.", "date": "2017.09.22", "title": "Вицеадмирал Пламен Манушев: Съвременната ни кауза е да върнем паметта, самочувствието и духа на нашия народ"}
{"url": "http://www.focus-news.net/news/2017/09/22/2438674/veliko-tarnovo-obshtestvenostta-v-svishtov-otbelyazva-denya-na-nezavisimostta-na-balgariya.html", "text": "В Деня на българската Независимост ръководството на община Свищов, граждани и представители на различни организации в града отбелязаха тържествено 22 септември, съобщиха от пресцентъра на Общината. Националният празник започна с химна на Независимостта и едноминутно мълчание в знак преклонение пред загиналите за независимостта и свободата на България. \r\nСлово произнесе кметът на общината Генчо Генчев, в което припомни значението на този важен за историята ни ден. Той приветства присъстващите и с началото на празниците „Свищовски лозници“, които започват днес, като пожела много здраве и празнично настроение. Тържествената част продължи с химна на Република България и поднасяне на венци, и цветя пред паметника на „Свободата“ в града.", "date": "2017.09.22", "title": "Велико Търново: Обществеността в Свищов отбелязва Деня на Независимостта на България"}
{"url": "http://www.focus-news.net/news/2017/09/22/2438675/tsveta-karayancheva-gerb-rodinata-se-obicha-ne-zashtoto-e-velika-a-zashtoto-e-svoya.html", "text": "Родината се обича не защото е велика, а защото е своя. Това заяви в празничното си слово във Велико Търново по случай 109-годишнината от обявяването на Независимостта на България Цвета Караянчева, зам.-председател на Народното събрание, предаде репортер на Радио „Фокус“ – Велико Търново.  Тя припомни, че българската независимост не е нечие благоволение. „Тя не е дар от чужди сили. Тя не е извоювана със султански ферман. Тя е извоювана благодарение на симбиозата между народа, като суверен и неговите управници. И в такива дни, като днешния, си спомняме думите на Ботев, че трябва да помним това, което са ни завещали нашите предци, че трябва да сме първи сред равни. И сега, когато говорим за световни кризи, трябва да бъдем повече отговорни и ние като политици, и като граждани да мислим за единение, да имаме светли примери пред себе си“, посочи Караянчева. По думите й управниците днес трябва да мислят за народа, защото единството е силата, която ще води България напред.  \r\n„Скъпи сънародници, бъдете здрави, разумни, обединени и съзидателни. Родината се обича не защото е велика, а защото е своя. Нека да я обичаме истински и да й служим вярно. Честит празник! Да пребъде България!“, каза още Цвета Караянчева.\r\nЛуиза ТРАНЧЕВА", "date": "2017.09.22", "title": "Цвета Караянчева, ГЕРБ: Родината се обича не защото е велика, а защото е своя"}
{"url": "http://www.focus-news.net/news/2017/09/22/2438676/ria-novosti-v-kremal-situatsiyata-s-referenduma-v-kataloniya-e-opredelyana-kato-vatreshen-vapros-za-ispaniya.html", "text": "Прессекретарят на Кремъл Дмитрий Песков заяви, че ситуацията в Каталония, където се планира провеждането на референдум за независимостта, е вътрешен въпрос за Испания, предаде РИА Новости.\r\nКаталонските власти възнамеряват на 1 октомври да проведат референдум за независимостта, който не е признат от испанското правителство. Конституционният съд в Мадрид преустанови действието на всички документи по повод гласуването, приети от местните власти. \r\n„Това е вътрешна работа на Испания и не смятаме за възможни каквито и да е намеси“, заяви Песков, отговаряйки на въпрос как в Москва се отнасят към възможната независимост на Каталония.  Виктор Турмаков", "date": "2017.09.22", "title": "РИА Новости: В Кремъл ситуацията с референдума в Каталония е определяна като „вътрешен въпрос“ за Испания"}
{"url": "http://www.focus-news.net/news/2017/09/22/2438677/dots-simeon-katsarov-istorik-ot-22-septemvri-1908-godina-zapochva-golyamata-epopeya-za-obedinenieto-na-balgariya.html", "text": "Пловдив почете обявяването на Независимостта на България пред Колоната на независимостта на пл. „22 септември“, предаде репортер на Радио „Фокус“ – Пловдив. В тържествената церемония участваха Духов оркестър – Пловдив, почетна рота от комитет „Родолюбие“ и венценосци.\r\n„На този ден да си пожелаем дръзновението и мечтите на онези българи от 1908 година, които са мечтаели за достойна държава“, каза в словото си историкът доц. Симеон Кацаров. Той припомни, че датата на обявяване на Независимостта на България е „коронация“ на всички усилия, които българите са полагали дотогава за обединяването на държавата. „От тази дата започва голямата епопея за обединението й“, каза Кацаров. По думите му пловдивчани заслужават да празнуват на тази дата, тъй като на 22 септември официално приключва Съединението на България. „Тогава те посрещат Царя на българите“, добави историкът.\r\nВ момента на пл. „22 септември“ в Пловдив звучи духова музика, а множество граждани полагат цветя пред Колоната на независимостта.\r\nЦветана ТОНЧЕВА", "date": "2017.09.22", "title": "Доц. Симеон Кацаров, историк: От 22 септември 1908 година започва голямата епопея за обединението на България"}
{"url": "http://www.focus-news.net/news/2017/09/22/2438678/vitseprezidentat-iliyana-yotova-nezavisimostta-postavya-darzhavnitsite-pred-izpitanie-da-osvobodyat-grazhdanite-ot-bednostta-grizhata-za-kachestveno-obrazovanie-i-zdraveopazvane.html", "text": "Независимостта е един от редките символи на самочувствие и национален оптимизъм за поколения българи. Това заяви в обръщението си по повод 109-годишнината от обявяването на паметния акт във Велико Търново вицепрезидентът на Република България Илияна Йотова, предаде репортер на Радио „Фокус“ – Велико Търново. Йотова подчерта, че е огромна чест за всеки един български държавник да говори пред българските граждани на този ден. „Политически акт на съединените българи, Независимостта е първата стъпка на утвърждаване на страната като самостоятелна държава. „Да живее свободна и независима България! Да живее българският народ!“. Така завършва Манифеста, с който е обявена Независимостта на България на 22 септември 1908 година. С тези думи започва съвременната история на българската независима държава. История трудна, изпълнена с поврати и оставила дълбоки белези в националната памет от преживените страдания и братоубийствени конфликти. История на гордост от националните възходи и на горчивина от допуснати грешки. История, която днес често ни разединява, която мислим и пишем противоречиво“, каза още вицепрезидентът. \r\nПо думите й, 22 септември е предизвикателство пред съвременните български политици. Днес българската държава е изправена пред важни решения, които ще начертаят съдбините на страната ни. „Българските граждани искат държавата ни да е силна, а институциите да работят за тях. Европа има нужда от решимостта на независими държави, партньори в изграждането на по-справедливо и по-сигурно бъдеще за децата. Денят на българската Независимост е празник, но Независимостта поставя съвременните български държавници пред истинско изпитание – да освободим всеки български гражданин от зависимостта на бедността, от грижата за качествено образование и здравеопазване, от мъката по напускащите родината наши деца. Защото само истински независими граждани могат да отстояват и творят за бъдещето на независимата история на нашата красива държава“, подчерта Илияна Йотова. Тя завърши с думите, че днес всички държавници трябва достойно да си спомнят, че Независимостта е дело за и на българския народ.\r\nЛуиза ТРАНЧЕВА", "date": "2017.09.22", "title": "Вицепрезидентът Илияна Йотова: Независимостта поставя държавниците пред изпитание – да освободят гражданите от бедността, грижата за качествено образование и здравеопазване"}
{"url": "http://www.focus-news.net/news/2017/09/22/2438679/pregled-na-mezhdunarodnite-novini-do-13-chasa-agentsiya-fokus.html", "text": "Германският външен министър Зигмар Габриел заяви, че страната му ще убеждава САЩ да не изоставя иранското ядрено споразумение. Той посочи, че подобно решение, както и налагането на нови санкции спрямо Техеран ще намали желанието на страни като Северна Корея да преговарят за слагане на край на собствените им ядрени програми.\r\nВъншният министър посочи, че Германия ще работи редом с ЕС, Великобритания, Франция и възможно с Русия и Китай, за да накара Вашингтон да запази споразумението, според което Иран спря ядрената си дейност в замяна на повдигане на санкциите. Габриел заяви, че Германия ще запази позицията си по иранското споразумение, независимо от това коя партия формира новото правителство на страната след парламентарните избори на 24 септември.\r\n„Сега, в оставащите седмици, ще се опитаме да убедим американците, че поставянето на споразумението под въпрос няма да увеличи сигурността“, уверен е Габриел. \r\n***  Председателят на Европейския съвет Доналд Туск посочи, че засилването на ролята на ЕС в региона на Западните Балкани е един от приоритетите на политиката на Съюза.\r\n В писмо, изпратено до лидерите на страните членки на ЕС, Туск обяви, че българският министър-председател Бойко Борисов ще предложи следващата среща на високо равнище ЕС-Западни Балкани да се проведе в България през май следващата година. Туск посочи като \"непосредственит приоритет\" консолидацията на външната миграционната политика, укрепването на отбранителните възможности на Европа, бъдещето на икономическия и валутен съюз, укрепването на международната роля на ЕС, отношенията с Турция и Западните Балкани, както и  излизането на Великобритания от Съюза.\r\n*** След речта на хърватския министър-председател Андрей Пленкович пред Общото събрание на ООН в четвъртък вечерта, неговият словенски колега Миро Церар реши да отмени посещението си в Загреб, насрочено за 27 септември. В речта си Пленкович защити решението на Хърватия да напусне процеса за граничен арбитраж със Словения. \r\n„Преди два дни ние се разбрахме да се срещнем в Загреб, където да обсъдим граничния въпрос, който, разбира се, включва още  и прилагането на решението на съда“, заяви Церар и добави, че неговият колега се е отметнал от споразумението пред целия свят. \r\nСловенският министър-председател смята, че позицията на Загреб да откаже решението е нещо изцяло неприемливо. „Затова и моето посещение следващата седмица няма да има смисъл“, добави Церар. Той добави, че Словения ще продължи с подготовката за прилагането на решението и „ще направи всичко необходимо“ за подготовката. „Ако Хърватия не сътрудничи, ще има проблеми. Никой не иска такива“, добави той.\r\nВ четвъртък вечерта Пленкович заяви, че Хърватия е трябвало да напусне компрометиращия арбитраж относно граничния спор със Словения и предупреди, че „подобно неспазване на международното право“, ще намали желанието на другите държави да решават споровете помежду си с помощта на трети страни. \r\n***   Близо 500 бежанци и мигранти са достигнали до гръцките острови в Егейско море от началото на седмицата. Така броят на пристигналите в страната от началото на септември е достигнал до почти 2800 души.\r\nКметът на о-в Лесбос Спирос Галинос е написал до Европейската комисия и до гръцкото правителство писмо, в което предупреждава за препълване на лагерите за бежанци на острова и призовава някои да бъдат прехвърлени на континенталната част. \r\nОбщо 1619 мигранти и бежанци са пристигнали на Лесбос от началото на седмицата.\r\n*** Според базираната в Лондон Сирийска обсерватория за правата на човека днешните израелски въздушни удари са били нанесени върху оръжеен склад на ливанската групировка „Хизбулла“ на летището в Дамаск.\r\n„Израелските изтребители са насочили ракетите си по оръжеен склад на „Хизбулла“ край летището“, заяви Рами Абдел Рахман, дирекор на организацията. \r\n*** Повечето от жителите на богатата на петрол иракска провинция Киркук подкрепят кюрдския референдум за независимост, насрочен за 25 септември, но голяма част от хората, живеещи там и в съседните райони обявиха, че са готови да се борят срещу насроченото допитване. \r\nМного от жителите на едноименната столица на провинцията, които са араби или туркмени, също не са доволни от обявения референдум, след като Наджим Еддим Карим, губернатор на провинцията, която не е част от автономния кюрдски район, заяви, че Киркук също ще се включи във вота. \r\nВластите от съседната южна провинция, заявиха, че няма да позволят техни жители да участват в референдума. В същото време, Карим обяви, че тамошните военни са готови да действат, ако се наложи\r\n„Нашите сили са готови по всяко време“, каза Карим.   \r\n*** Насилие е избухнало в Ню Йорк след реч на турския президент Реджеп Тайип Ердоган.  Полицията е трябвало за кратко време да задържи няколко протестиращи.\r\nСблъсъкът между протестиращите и присъстващите е започнал в балната зала на хотел в Ню Йорк, където Ердоган е изнасял реч. Мъж се е изправил и е започнал да крещи на английски език: „Ти си терорист! Разкарай ми се от държавата“. В публикувани видеоматериали се показва това, което полицията в Ню Йорк потвърждава, че са протестиращи и контрапротестиращи,, разменящи си удари из залата. \r\nСилите за сигурност насила са изгонили поне един човек, нападнал протестиращите. Полицията съобщава, че петима демонстранти са „били задържани за кратко“ по време на инцидента, макар и да не са извършвани арести. Няма ранени. \r\nГоворител на хотела съобщи, че „съвсем малко“ от близо 2000-те присъстващи са били ескортирани навън. Полицията сочи, че сбиването няма общо с личната охрана на президента, която в предишни случаи е нападала хора, протестиращи срещу Ердоган. \r\nДемонстрацията започва часове след срещата на Ердоган с неговия колега от САЩ Доналд Тръмп. По време на предишното посещение на Ердоган в САЩ, провело се през май, неговата лична охрана нападна мирни протестиращи пред резиденцията на турския посланик във Вашингтон, като девет души завършиха в болница. \r\n*** Броят на загиналите в резултат на урагана „Мария“ на територията на Пуерто Рико се е увеличил до 12 души.\r\nОсем души са се удавили в община Тоа Бая според областния управител Бернардо Маркес. Той също така съобщи, че близо 4000 души са спасени. Още трима души са загинали в община Утуадо заради свлачище. По-рано за още един загинал съобщи губернаторът на Пуерто Рико Родриго Росело.   \r\n*** Началникът на националната аварийно-спасителна служба на Мексико Луис Фелипе Пуенте   съобщи, че броят на загиналите при земетресението в страната е достигнал до 286 души. По-рано се съобщаваше, че загиналите са 273.\r\n„В столицата Мексико загиналите са 148, в град Морелос – 73, в щата Мексико – 13, в Хереро- 6, в Оахака – 1. Общо 286 загинали“, написа Пуенте на профила си в социалната мрежа „Туитър“. \r\nЗеметресението с магнитуд 7,1 по скалата на Рихтер край столицата Мексико бе регистрирано по обяд във вторник местно време. \r\n***", "date": "2017.09.22", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/09/22/2438680/vidin-s-tarzhestvena-tseremoniya-be-otbelyazana-109-ata-godishnina-ot-obyavyavaneto-na-nezavisimostta-na-balgariya.html", "text": "С тържествена церемония във Видин бе отбелязана 109-ата годишнина от обявяването на Независимостта на България, предаде репортер на Радио „Фокус“ – Видин. Тържеството се проведе на площад Бдинци пред паметника на Трети пехотен Бдински полк и започна с националния химн на страната. Независимостта на България, отхвърлянето на нейното васално положение бе кауза на българския народ и правителство, за която работиха заедно всички, каза в словото си пред събралото се множество кметът на Видин Огнян Ценков. \r\nВ тържественото честване се включиха ученици от видински училища, които носеха знамената на своите училища. Тук бяха и четиримата народни представители от Видински регион, областният управител, представител на Видинска митрополия, представители на държавни учреждения, патриотични организации. Всички те поднесоха венци и цветя пред паметника на славния Трети пехотен бдински полк. Мястото под гранитния постамента на бронзова група войници в атака със знамето на полка бе отрупано с венци и цветята в знак на признателност. Празникът продължи с концерт на ансамбъл „Дунав“.\r\nАнна ЛОЗАНОВА", "date": "2017.09.22", "title": "Видин: С тържествена церемония бе отбелязана 109-ата годишнина от обявяването на Независимостта на България"}
{"url": "http://www.focus-news.net/news/2017/09/22/2438681/haskovo-grazhdanite-na-topolovgrad-otbelyazaha-denya-na-nezavisimostta-s-ednominutno-malchanie-i-podnasyane-na-tsvetya-i-ventsi.html", "text": "Трицветни знаменца, подарени от кмета Божин Божинов за празника, раздадоха на всички граждани по главната улица, деца от танцовия състав и служители от общината, преди да започне тържествената церемония по повод 109-та годишнина от обявяване на Независимостта на България. Това съобщиха от пресцентъра на Община Тополовград. За да почетат паметната дата, пред паметника на загиналите дойдоха десетки жители и гости на града. Сред тях бяха председателят на Общинския съвет Васил Сяров, заместник-кметовете на общината Маргарита Георгиева и Наско Стоянов, общински съветници. Тържеството започна с националния химн. Прозвуча Манифестът от 22 септември 1908 година. Рецитаторите от Формацията за художествено “Сладкодумци” – Мария Краева, Иван Янчев и най-малките Силвия Атанасова и Александра Янчева, изнесоха вълнуващата поетична композиция  “С България в сърцата”. Празнично слово произнесе секретарят на местното читалище Райна Атанасова. С едноминутно мълчание, с венци и цветя  присъстващите родолюбиви тополовградчани отбелязаха достойно Деня на независимостта.", "date": "2017.09.22", "title": "Хасково: Гражданите на Тополовград отбелязаха Деня на Независимостта с едноминутно мълчание и поднасяне на цветя и венци"}
{"url": "http://www.focus-news.net/news/2017/09/22/2438682/daniel-panov-kmet-na-veliko-tarnovo-obyavyavaneto-na-nezavisimostta-prevrashta-balgariya-ot-provintsiya-na-osmanskata-imperiya-v-edna-ot-nay-prosperirashtite-evropeyski-darzhavi.html", "text": "Обявяването на Независимостта превръща България от провинция на Османската империя в една от най-проспериращите европейски държави в зората на ХХ в. Това подчерта в празничното си слово по случай 109-годишнината от извършването на важния държавнически акт кметът на Велико Търново инж. Даниел Панов, предаде репортер на Радио „Фокус“ – Велико Търново. На историческата крепост Царевец той припомни, че именно Велико Търново е основният домакин на всички събития, случили се на 22 септември 1908 година. „От двореца на българските царе, на династията Асеневци, в продължение на 208 години е управлявана Втората българска държава и е обявен един от най-важните държавнически актове в зората на ХХ век. Цар Фердинанд I, министър-председателят Александър Малинов, подкрепяни от целия български народ обявяват пред света, че освободена и съединена България ще е и независима“, каза още инж. Панов. Той допълни, че Независимостта демонстрира смелостта и достойнството на българските държавници и политици, подкрепяни от цялата българска общественост. Според него този акт ни показва как националното обединение около важни каузи прави възможни успехите на българската държава, народ и общество. „Показва, колко временни, незначителни и дребни са политически и партийните спорове пред върховенството на националните интереси. С акта на обявяването на Независимостта на България се възвръща не само пълноправният статут на суверенна държава със самостоятелна външна политика. Нашето Отечество си възвръща мечтаните, изстрадани и извоювани национална чест и достойнство. България се превръща в равноправен и равностоен участник в балканските, европейските и световните политически процеси. На този ден дължим благодарност и признателност на всички будни и активни наши съграждани, на всички политици, които преди 109 години възстановиха този ден в българския празничен календар“, каза още инж. Даниел Панов.\r\nЛуиза ТРАНЧЕВА", "date": "2017.09.22", "title": "Даниел Панов, кмет на Велико Търново: Обявяването на Независимостта превръща България от провинция на Османската империя в една от най-проспериращите европейски държави"}
{"url": "http://www.focus-news.net/news/2017/09/22/2438683/blagoevgrad-vse-po-intenziven-e-trafikat-prez-gkpp-kulata-promahon.html", "text": "Все по-интензивен е трафикът през ГКПП „Кулата – Промахон“. Това съобщиха за Радио „Фокус“ – Пирин от пресцентъра на МВР. На този етап все още не се образуват струпвания от автомобили или ако ги има, те са за кратко. Пътуващите трябва да запазят спокойствие, тъй като опашките се дължат на големия брой пътуващи през трите почивни дни.\r\nЛора КАЛЧЕВА", "date": "2017.09.22", "title": "Благоевград: Все по-интензивен е трафикът през ГКПП „Кулата – Промахон“"}
{"url": "http://www.focus-news.net/news/2017/09/22/2438684/mario-dragi-mladezhkata-bezrabotitsa-v-evropa-predstavlyava-risk-za-demokratsiyata.html", "text": "Председателят на Европейската централна банка Марио Драги заяви, че Европа трябва да се справи с младежката безработица, за да опази демокрацията, предаде  Reuters.\r\n„С почти една пета от младите хора извън работната сила, възможността на Европа да бъде иновативна мое да пострада. Кохезията ѝ е поставена под риск и доверието към обществените институции може да бъде подкопана“, заяви Драги по време на лекция пред студенти в Дъблин.  „Ес трябва да изгради конкурентоспособност и да се фокусира върху защитата на хората, а не на работите, ако те станат излишни. Тя трябва да заеме по-голяма роля в образованието, което подготвя работниците за икономическите изменения, които могат да заличат цели индустрии“, добави той.\r\n„В момента имаме няколко държави, в които тежестта на кризата падна непропорционално върху младите хора, оставяйки наследство на провалени надежди, гняв и недоверие в ценностите на нашето общество и в идентичността на нашата демокрация“, добави Драги. „Голяма част от младите хора нямат определена роля в обществото и има риск пред социалната кохезия и доверието към институциите. Това може да доведе до вреда за средносрочния ръст“, добави той.  Виктор Турмаков", "date": "2017.09.22", "title": "Марио Драги: Младежката безработица в Европа представлява риск за демокрацията"}
{"url": "http://www.focus-news.net/news/2017/09/22/2438685/nikolay-zaychev-kmet-na-obshtina-peshtera-109-godini-ni-delyat-ot-nezavisimostta-no-nashata-borba-da-utvarzhdavame-balgariya-i-da-ya-razvivame-prodalzhava-i-dnes.html", "text": "Днес е 22 септември, денят, в който България чества своята Независимост. Само за 30 години – от Освобождението през 1878 г., през своето Съединение 1885 г. до Независимостта през 1908 г., България възстановява онова, което губи 500 години по-рано, попадайки под турско робство. С тези думи започна празничното си слово по повод 109 години от Независимостта на България кметът на община Пещера Николай Зайчев, съобщиха за Радио „Фокус“ – Пазарджик от Пресцентъра на родопската община. „109 години ни делят от знаменития Манифест на цар Фердинанд, с който нашата Независимост бива изказана на висок глас, провъзгласена на целия свят. Но нашата борба да утвърждаваме България и да я развиваме продължава и днес! Ако на 22 септември 1908 г. нашата страна се върна на картата на Европа, то днес тя е равностоен партньор в Европейския съюз. И в тези условия ние трябва да пазим нашата независимост със самочувствие на държава с хилядолетна история! Ще завърша с цитат на Манифеста: „Въодушевен от това светло дело и да отговоря на държавните нужди и народно желание, с благословението на Всевишния прогласявам съединената на 6 септемврий 1885 година България за независимо Българско царство и заедно с народа си дълбоко вярвам, че този ни акт ще намери одобрението на великите сили и съчувствието на целия просветен свят“, каза още в обръщението си Зайчев. В края на речта си той пожела: „ Да живее свободна и независима България. Да живее българският народ!“\r\nАлбена ЖИЛЕКОВА", "date": "2017.09.22", "title": "Николай Зайчев, кмет на община Пещера: 109 години ни делят от nезависимостта, но нашата борба да утвърждаваме България и да я развиваме продължава и днес"}
{"url": "http://www.focus-news.net/news/2017/09/22/2438686/tozi-uikend-sofiya-se-prevrashta-v-arena-za-ekstremni-izzhivyavaniya.html", "text": "Утре и в други ден центърът на София ще се превърне в арена за спортни и шоу изживявания. Extreme Fest 2017 отново е част от инициатива София – Европейска столица на спорта. Той е единственият фестивал за екстремни спортове, който се провежда в самия център на столицата – на територията на Княжеската градина (Паметникът на Съветската армия“) и ул. „Ген. Гурко“. Този уикенд, в рамките на два дни - 23 и 24 септември най-добрите атлети в над 20 дисциплини ще ни демонстрират пределите на човешките способности. Това съобщиха от пресцентъра на Столична община. Extreme Fest е кулминацията в програмата на София 108 за Европейската седмица спорта: след Деня на танците, Деня на бойните  спортове, Деня на гимнастиката, акробатиката и фехтовката и Деня на баскетбола седмицата ще завърши с Екстрийм фест, чиято „черешка на тортата е Моторспорт шоуто в неделя привечер. \r\nExtreme Fest 2017 ще даде възможност на посетителите не просто да наблюдават, а да участват в специализирани демонстрации и уроци по различни екстремни спортове. За първи път ще има „зип лайн“ - алпийски тролей ще бъде опънат по диагонал през градинката.  Всеки би могъл да се включи в организираните уъркшопи и ще има възможност да скочи с бънджи, да катери стена, да се спусне по въже, да скочи върху въздушна възглавница, да пробва фрийрън, лонгборд и кънки. Всеки може да се включи и в забавните бъбъл футбол и сумо битки, в картинг и мото уъркшопите, както и да усети страстта на автомобилните състезания с възможно най-реалистичните симулатори. Любителите на умалените модели могат да покарат RC колички с дистанционно управление. Очакват ни и още много интересни активности - Скейт, блейд и BMX , Break Dance и баскетбол. За доброто настроение ще се погрижи DJ Akasha, а водещ на събитието ще бъде Наско Михайлов. \r\nЗа любителите на моторспорта в неделната вечер ще има изключително шоу с най-атрактивните мото-стънт и дрифт пилоти. MIRAFIORI TEAM начело с двукратния европейски шампион по дрифт – Александър Язов – Матрицата, ще запалят гуми и ще демонстрират невероятно прецизните си умения зад волана. Организаторите са ни подготвили още една изненада – най-големите шампиони на моторспорта в България ще се изправят един срещу друг в шампионска битка.  Това ще се случи на специално обезопасено трасе на ул. „Ген. Гурко“, точно пред стадион „Васил Левски“. Зрителите ще могат да видят изявите на доказани майстори в моторните спортове.Extreme Fest Sofia 2017\r\n23 Септември (събота)\r\n…….... Паметник на Съветската армия ……..\r\n10:00 – 20:00: Баскетбол 3 х 3\r\n10:00 – 20:00: Extreme Fest Bazaar\r\n12:00 - 18:00: Зип лайн и бънджи скокове от кран\r\n12:00 - 18:00: Въздушна Възглавница (свободно скачане)\r\n12:00 – 18:00: Грозен арт зона\r\n12:00 - 18:00: Дрифт надпревара с RC колички\r\n12:00 – 18:00: Тест райд на бълграрски електрически велосипеди Emotion Bike\r\n12:00 – 18:00: Велосервиз Jester Bike Shop\r\n12:00 – 18:00: Стена за катерене\r\n12:00 – 18:00: Рейсинг симулатори Mirafiori\r\n12:00 – 18:00: Сумо битки\r\n15:00 – 16:00: Училище по кънки – Disaster\r\n16:00 – 18:00: Училище по лонборд – Wild-Berries\r\n15:00 – 18:00: Артчъри таг и Бъбъл футбол\r\n15:00 – 18:00: Breake Dance Battle\r\n16:00 – 18:00: Фрийрън уъркшоп\r\n16:00 - 18:00: Графити импровизация от Sofia Graffiti Tour\r\n18:00 – 20:00: Състезание по BMX, Ролери и SK8\r\n20:00 – 20:30: Награждаване по BMX, Ролери и SK8 и Break Dance\r\n20:30 – 21:30: Музикално изпълнение – „Жлъч“, „Секта“ и DJ Akasha на грамофоните\r\n......... Mirafiori Club - Бул. Асен Йорданов 3........\r\n22:00: Extreme Party & Stunt Show24 Септември (неделя): \r\n...... Паметник на Съветската армия ........\r\n10:00 – 20:00: Extreme Fest Bazaar \r\n10:00 – 17:00: Баскетбол 3 х 3\r\n12:00 - 17:00: Зип лайн и Бънджи скокове от кран\r\n12:00 – 17:00: Въздушна Възглавница (свободно скачане)\r\n12:00 – 17:00: Грозен арт зона\r\n12:00 – 17:00: Стена за катерене\r\n12:00 – 17:00: Велосервиз Jester Bike Shop\r\n12:00 – 17:00: Рейсинг симулатори Mirafiori\r\n12:00 – 17:00: Сумо битки\r\n15:00 – 17:00: Училище по лонборд – Wild-Berries\r\n......... ул. Ген. Й. Гурко ........\r\n10:00 – 12:00: Графити импровизация от Sofia Graffiti Tour\r\n12:00 – 17:30: Отворен автомобилен бокс - всеки, ще има възможност да се запознае със състезателните автомобили и да се докосне до тях.\r\n12:00 – 16:00: Картинг училище – Sofia Karting Ring\r\nУчилището ще води първия българин в сериите Формула БМВ - Николай Върбицалиев\r\n12:00 – 16:00: Ducati Мото училище с Ангел Караньотов \r\nАнгел Караньотов - единствения шампион с титли в 3 различни мото дисциплини\r\n16:00 – 17:00: Дрифт надпревара с RC колички\r\n16:30 – 17:30: Шампионска надпревара с Hyundai\r\nНиколай Върбицалиев \r\nАнгел Караньотов\r\nПетър Гьошев и др\r\n17:30 – 18:00: Награждаване шампионска ндпревара\r\n18:00 – 19:30: Моторспорт шоу – Mirafiori team – дрифт, стънт и други.\r\nАлександър Язов – Матрицата – двукратен европейски шампион по дрифт\r\nСтефан Цанков – Арчи\r\nСтефан Зашев\r\nИвайло Алексов\r\nАнгел Харизанов\r\nМирафиори тийм \r\nЕкстрийм атак стънт\r\nЯнко Ташев\r\nТази година „екстремистите“ са ни подготвили и Art Bazaar, където може да разгледаме и закупим автентични ръчно-правени произведения от различни автори и ателиета. Събитието се организира от Столична община, MIRAFIORI TEAM и LEVEL 7.", "date": "2017.09.22", "title": "Този уикенд София се превръща в арена за екстремни изживявания"}
{"url": "http://www.focus-news.net/news/2017/09/22/2438687/plovdiv-direktorat-na-kashta-muzey-ivan-vazov-v-sopot-stefan-filchev-e-otstranen-sled-promyana-na-dlazhnostnata-harakteristika-za-zaemane-na-posta.html", "text": "Директорът на къща музей „Иван Вазов“ в Сопот Стефан Филчев е отстранен след промяна на длъжностната характеристика за заемане на поста. Това заяви той пред Радио „Фокус“ – Пловдив в коментар на получената от него на 21 септември заповед за освобождаване от длъжността. Стефан Филчев коментира, че началната точка на отстраняването му е поставена със смяната на общинското управление на последните местни избори. „Освобождаването ми има две страни, като първата е юридическата. Вчера ми бе връчена заповед за освобождаване от длъжността „директор на къща музей „Иван Вазов“ поради промяна в длъжностната характеристика. Тъй като аз не отговарям на новите изисквания, съответно съм освободен. В новата длъжностна характеристика е премахната специалността „Българска филология“ и на нейно място са поставени като изисквания за заемане на длъжността специалностите „Музеология“, „История“ и „Археология“.\r\nДържа да подчертая, че моят договор е петгодишен, тъй като всички директори на музеи сме с петгодишни мандати, като след изтичането му може отново да кандидатства. Моят договор изтича на 19 ноември, тоест длъжностната характеристика се променя два месеца преди да изтече мандатът ми. Това е формалната страна на нещата“, обясни Филчев. По думите му зад този „нетърпелив и прибързан акт“ на кмета и на заместник-кмета на Община Сопот прозират съвсем други желания и намерения.\r\n„На първо място ще кажа, че откакто има промяна в общинското управление след последните местни избори, тенденциите по отношение на мен, като директор на тази културна институция, бяха показани на няколко пъти по различни начини и чрез различни похвати. Аз съм човек, който много яростно брани интересите на музея и винаги прави така, че през последните пет години този музей да бъде издигнат в национален престиж. Това е нещо, което успях да постигна. Тъй като финансите и приходите на музея се увеличават с всяка изминала година, защото вдъхнах живот не само на Вазовата къща, а и на много други обекти от културно-историческото наследство на Сопот, върху мен започва финансов натиск. Трябваше да ми се покаже кой е силният, за да бъда вкаран в рамките на „послушния“, на „нашия“ човек. Но аз не влизам в такива рамки и затова субсидията на музея, която с решение на Общинския съвет трябва да се възстановява на 100 %, поетапно започна да не се възстановява. Ако се възстановяваше, то бе с много молби и компромиси да поемаме с наши финанси различни общински мероприятия“, коментира Стефан Филчев. По думите му основната причина да бъде освободен е активната му гражданска позиция и непримиримостта му към методите на управление и пошлото отношение към културата от страна на общинското ръководство.\r\nТони МИХАЙЛОВ", "date": "2017.09.22", "title": "Пловдив: Директорът на къща музей „Иван Вазов“ в Сопот Стефан Филчев е отстранен след промяна на длъжностната характеристика за заемане на поста"}
{"url": "http://www.focus-news.net/news/2017/09/22/2438688/veliko-tarnovo-predsedatelyat-na-pg-na-gerb-tsvetan-tsvetanov-se-vklyuchi-v-praznichnoto-shestvie-v-grada-za-denya-na-nezavisimostta.html", "text": "Председателят на Парламентарната група на ГЕРБ Цветан Цветанов се включи в общоградското празнично шествие, което тръгна от Царевец и преминавайки през централната част на града приключи пред паметника „Майка България”. Това съобщиха от пресцентъра на ГЕРБ. Парадът бе част тържествата по повод 109 години от обявяването на Независимостта на България, на които по традиция домакин е старопрестолно Търново. В шествието се включиха още зам.-председателят на Народното събрание Цвета Караянчева, депутатите от ГЕРБ Клавдия Ганчева и Станислава Стоянова, евродепутатът от ГЕРБ/ЕНП Ева Майдел, министърът на регионалното развитие и благоустройство Николай Нанков, министърът на енергетиката Теменужка Петкова, социалният министър Бисер Петков, както и кметът на града и областен лидер на ГЕРБ Даниел Панов. Шествието предвождаха военни духови оркестри. Днес старата българска столица отново е домакин и на Международния фecтивaл нa вoeннитe opкecтpи, чието 11-то издание се провежда тази година. В момента текат демонстрации на участващите състави. Цветан Цветанов имаше възможността да се срещне и разговаря със стотици хора от великотърновския регион, от който той бе избран за депутат в Народното събрание. „Щастлив съм, че имах възможността да разговарям с толкова много жители и гости на Велико Търново, където днес са националните чествания за Деня на Независимостта. Силно впечатлен съм от духовите оркестри. Да наблюдаваш уменията им е истинско удоволствие!“, възторжено заяви председателят на ПГ на ГЕРБ.", "date": "2017.09.22", "title": "Велико Търново: Председателят на ПГ на ГЕРБ Цветан Цветанов се включи в празничното шествие в града за Деня на Независимостта"}
{"url": "http://www.focus-news.net/news/2017/09/22/2438689/gen-konstantin-popov-ako-nyamahme-silna-i-vdahnovena-armiya-nyamashe-da-imame-nezavisimost.html", "text": "Ако нямахме силна и вдъхновена армия, нямаше да имаме Независимост. Това коментира в интервю за Радио „Фокус“ ген. Константин Попов, председател на Комисията по отбрана в 44-то Народно събрание. Той допълни, че Независимостта е българско дело, с което можем само да се гордеем. „Желанието на Османската империя е било да използва оръжие, за да може да се запази статуквото. Благодарение на това, че имаме армия, че българската дипломация и правителството начело с Александър Малинов полагат огромни усилия, благодарение на волята на княз Фердинанд, но най-вече благодарение на подкрепата на българския народ ние отвоюваме своята независимост. Днес вече се намираме в малко по-друга среда, условия и като цяло в един глобален свят, но и затова празнуваме на 22 септември, за да си спомняме, какви сме били и да знаем, какви трябва да бъдем, за да имаме бъдеще“, коментира ген. Константин Попов. \r\nТой каза още, че когато хората се чувстват независими и когато имат желание да бъдат такива и държавата ни ще бъде независима.", "date": "2017.09.22", "title": "Ген. Константин Попов: Ако нямахме силна и вдъхновена армия, нямаше да имаме Независимост"}
{"url": "http://www.focus-news.net/news/2017/09/22/2438690/romania-insider-vishegradskata-chetvorka-balgariya-rumaniya-sloveniya-i-harvatiya-shte-iskat-regulatsii-na-es-sreshtu-dvoynite-standarti-v-hranite.html", "text": "Според представители на Вишеградската четворка (Чехия, Словакия, Полша и Унгария), както и на България, Румъния, Хърватия и Словения регулациите на ЕС трябва да премахнат двойните стандарти в храните по пазарите на ЕС, предаде Romania Insider.\r\n„Потребителите в Унгария или в другите страни от Централна и Източна Европа не заслужават по-малко месо в своята храна в сравнение с потребителите от Западна Европа“, заяви министърът на земеделието на Унгария Шандор Фазекаш. След провеждане на изследвания България, Чехия, Хърватия, Естония и Словакия съобщиха на Европейската комисия, че мултинационалните кампании спазват по-ниски стандарти за храните, продавани в региона. \r\nРумъния също така проведе проучване за потенциални двойни стандарти. Резултатите показаха, че девет хранителни продукта, продавани в Румъния имат различни съставки и хранителни показатели в сравнение със същите продукти, продавани в Западна Европа. Виктор Турмаков", "date": "2017.09.22", "title": "Romania Insider: Вишеградската четворка, България, Румъния, Словения и Хърватия ще искат регулации на ЕС срещу двойните стандарти в храните"}
{"url": "http://www.focus-news.net/news/2017/09/22/2438691/intenziven-e-trafikat-v-posoka-gkpp-kulata-nad-3-km-e-opashkata-na-izhoda-na-blagoevgrad.html", "text": "Интензивен е трафикът в посока ГКПП \"Кулата\", предаде репортер на Агенция \"Фокус\". Над 3 км е опашката от изхода на Благоевград в посока граничния пункт, като автомобилите се движат в две колони. \"Фокус\" призовава шофьорите да карат внимателно и им препоръчва да използват алтернативни маршрути за пътуване.", "date": "2017.09.22", "title": "Интензивен е трафикът в посока ГКПП \"Кулата\", над 3 км е опашката на изхода на Благоевград"}
{"url": "http://www.focus-news.net/news/2017/09/22/2438692/yambol-gradat-otbelyaza-denya-na-nezavisimostta-s-tarzhestvena-tseremoniya-v-dvora-na-muzeya-na-boynata-slava.html", "text": "„Обявяването на Независимостта на България преди 109 години е едно от най-ярките събития, с което нацията ни демонстрира своя свободолюбив дух и силата на своето единство. Нека в днешния ден се заредим с частица от ентусиазма на поколенията патриоти, сътворили славни дела в процеса на утвърждаване на държавата ни“. С тези думи зам.-кметът на Ямбол Илияна Бицова поздрави всички с днешния 22 септември, съобщиха от пресцентъра на Община Ямбол. Градът отбеляза честването на годишнината от обявяването на Независимостта на България с тържествена церемония в двора на Музея на бойната слава.\r\nПразничните прояви продължиха с презентацията „109 години Независима България“, представена от Регионалния исторически музей. Много от посетителите се включиха и в демонстрационните игри по сглобяване и разглобяване на автомат „Калашников“, стрелба по мишена с въздушна пушка, организирани от Музея на бойната слава и Клуба по спортна стрелба „Диана“. Стотици граждани и гости на града преминаха през експозиционните зали в днешния ден на отворени врати в Музея на бойната слава.", "date": "2017.09.22", "title": "Ямбол: Градът отбеляза Деня на Независимостта с тържествена церемония в двора на Музея на бойната слава"}
{"url": "http://www.focus-news.net/news/2017/09/22/2438693/blagoevgrad-politseyski-patrul-sas-sofiyska-registratsiya-4377-e-razpolozhen-na-izhoda-ot-grada-v-posoka-kulata.html", "text": "Полицейски патрул със софийска регистрация 4377 е разположен на главен път Е-79, на изход от Благоевград, в посока Кулата, предаде репортер на Агенция „Фокус“. Трафикът в района е интензивен, над 20 минути отнема да се излезе от Благоевград в посока Кулата.", "date": "2017.09.22", "title": "Благоевград: Полицейски патрул със софийска регистрация 4377 е разположен на изхода от града в посока Кулата"}
{"url": "http://www.focus-news.net/news/2017/09/22/2438694/pazardzhik-desetki-grazhdani-se-sabraha-na-ploshtada-v-grada-za-tarzhestvenoto-otbelyazvane-na-denya-na-nezavisimostta.html", "text": "Десетки граждани се събраха на площада в Пазарджик за тържественото отбелязване на Деня на Независимостта, предаде репортер на Радио „Фокус” – Пазарджик. Празничната програма започна с изпълнения на духов оркестър и издигането на националния флаг. „Преди 109 години на този ден хората са ликували. Облекли празнични дрехи, с възгласи „Да живей България” изпълвали улиците на градове и села и с камбанен звън известявали Независимостта на България! 109 години по-късно на тази паметна дата се прекланяме пред подвига на онези, отдали живота си за свободата и независимостта на Отечеството. Защото Независимостта на България не е даденост, тя е изстрадана, тя е отстоявана, тя задължава. Сърцето на всеки от нас отново тупти, развълнувано от този велик държавен акт, запленил душата на целия народ, дал му за сетен път самочувствието на достойна нация! Да живее свободна и независима България! Да живее българският народ!“, каза кметът на Община Пазарджик Тодор Попов пред присъстващите на пл. „К. Величков“. На площада се събраха и общински съветници, народни представители, директори на държавни структури, кметове на населени места. \r\nПрограмата за отбелязване на годишнината от обявяването на Независимостта на България в Пазарджик продължава с празничен концерт с участието на участието на Ансамбъл за народни песни и танци „Пазарджик” и Детско-юношески фолклорен ансамбъл „Елица“.\r\nАлбена ЖИЛЕКОВА", "date": "2017.09.22", "title": "Пазарджик: Десетки граждани се събраха на площада в града за тържественото отбелязване на Деня на Независимостта"}
{"url": "http://www.focus-news.net/news/2017/09/22/2438695/blagoevgrad-3-kilometrovi-koloni-ot-leki-avtomobili-sa-se-obrazuvali-na-gkpp-kulata-promahon-na-vhod-i-izhod.html", "text": "3-километрови колони от леки автомобили са се образували на ГКПП „Кулата – Промахон“ на вход и изход, съобщи слушател на Радио „Фокус“. Движението от Благоевград през Симитли и Сандански в посока Петричко е много натоварено.", "date": "2017.09.22", "title": "Благоевград: 3-километрови колони от леки автомобили са се образували на ГКПП „Кулата – Промахон“ на вход и изход"}
{"url": "http://www.focus-news.net/news/2017/09/22/2438696/binali-yaldaram-kyurdskiyat-referendum-e-ot-znachenie-za-natsionalnata-sigurnost-na-turtsiya.html", "text": "Турският министър-председател Бинали Йълдъръм заяви, че планираният референдума за независимостта на Иракски Кюрдистан е въпрос на национална сигурност за Турция и че Анкара никога няма да приеме промени в статута на Ирак или Сирия, предаде  Reuters.\r\n„Действия, които могат да променят статута на Сирия и Ирак са неприемлив резултат за Турция и ние ще направим това, което е необходимо“, заяви Йълдъръм. По-рано президентът на Турция Реджеп Тайип Ердоган заплаши да наложи санкции спрямо Ираска Кюрдистан, посочвайки, че правителството ще приеме контрамерки срещу гласуването. \r\nВ следобеда на 22 септември Ердоган ще бъде председател на заседание на съвета за национална сигурност на страната. В събота и парламентът ще проведе извънредно  заседание, за да обсъди политиката по Ирак.  Виктор Турмаков", "date": "2017.09.22", "title": "Бинали Йълдъръм: Кюрдският референдум е от значение за националната сигурност на Турция"}
{"url": "http://www.focus-news.net/news/2017/09/22/2438697/uspeshnoto-partnyorstvo-s-kitay-v-sferata-na-kulturnoto-satrudnichestvo-prodalzhava.html", "text": "Добрите традиции и работа с Китай в сферата на културното сътрудничество продължават. Около това се обединиха министърът на културата на Китай Луо Шуганг и зам.-министърът на културата на България Амелия Гешева по време на работна среща, проведена малко преди да бъде даден официален старт на Третия форум за културно сътрудничество на Китай и страните от Централна и Източна Европа в град Ханджоу, Китай. Това съобщиха от пресцентъра на Министерство на културата.\r\n„Виждам голям потенциал в сътрудничеството между България и Китай в сферата на културата“, заяви по време на срещата министърът на културата на Китай Луо Шуганг. „Убеден съм, че контактите между нашите две културни министерства трябва да се засилят, а съвместната ни работа в областта на изкуствата - театър, изобразителни изкуства, нематериалното културно наследство, както и културния туризъм, трябва да бъде изведена на едно по-високо ниво”, добави той. По думите му добрите връзки между двете държави ще дадат възможност на гражданите на нашите две стани да пътуват спокойно и да се наслаждават на културата и изкуството. \r\n„В лицето на г-н Шуганг виждам един истински приятел на България. Вярвам, че министрите на културата са душата на всяка държава и успяват да разговарят на езика на културата, който е универсален”, посочи зам.-министър Гешева и отправи покана към китайския министър на културата да посети България по време на Културната програма, свързана с честването на Китайската Нова година в София през февруари 2018 г.\r\nВ срещата взе участие и посланикът на България в Китай Григор Порожанов. „Тази година имахме богат афиш от посещения на български състави и творци в Китай“, посочи той. Представленията бяха посрещнати с голям интерес от китайската публика. Надявам се да успеем да представим в България новото поколение китайски творци”, каза посланик Порожанов.\r\nТема на разговорите бяха и културното сътрудничество между двете страни, изграждането на китайски културен център в България и на български културен център в Китай, предстоящото ни Председателство на Съвета на ЕС, проектът „Пловдив – Европейска столица на културата 2019“, както и бъдещи съвместни проекти в сферата на изкуството и културата, идеята за създаване на международен театрален съюз.", "date": "2017.09.22", "title": "Успешното партньорство с Китай в сферата на културното сътрудничество продължава"}
{"url": "http://www.focus-news.net/news/2017/09/22/2438698/ria-novosti-ruski-raketi-kalibar-izstrelyani-ot-podvodnitsi-sa-porazili-obekti-na-dzhebhat-an-nusra-v-siriya.html", "text": "Руското министерство на отбраната съобщи, че цели на поражение на крилатите ракети „Калибър“, изстреляни от подводницата „Велики Новгород“, намираща се в Средиземно море, са станали обекти на терористичната организация „Джебхат ан Нусра“ в сирийската провинция Идлиб. Разстоянието между подводниците и целите е била около 300 км, предаде  РИА Новости.\r\n„Цели за поразяване станаха разкрити през последните дни опорни точки, струпвания на жива сила и бронетехника, а също така складове с боеприпаси на терористите от „Джебхат ан Нусра“ в провинцията Идлиб. Разстоянието до целите бе около 300 км.“, сочи министерството в свое официално заявление. \r\nИзстрелването е произведено от подводницата в 10 часа и 11 минути.  Виктор Турмаков", "date": "2017.09.22", "title": "РИА Новости: Руски ракети „Калибър“, изстреляни от подводници, са поразили обекти на „Джебхат ан Нусра“ в Сирия"}
{"url": "http://www.focus-news.net/news/2017/09/22/2438699/pazardzhik-otkriha-tarzhestveno-pametnata-plocha-na-mayor-nikola-chunchev-v-grada.html", "text": "С тържествена церемония бе открита паметната плоча на майор Никола Чунчев, чийто принос става повод за обявяването на Независимостта на България, предаде репортер на Радио „Фокус“ – Пазарджик. Кметът на Община Пазарджик Тодор Попов произнесе слово, посветено на делото на майор Чунчев. „Избрахме Деня на Независимостта на България, за да отдадем необходимата почит на този достоен човек – майор Никола Чунчев, дал живота си за Родината. Важно е да помним историята, за да я предаваме на бъдещите поколения. Чест прави на Стоян Тачев, че се ангажира с изработката на тази паметна плоча, като се има предвид, че той няма пряка роднинска връзка с този велик българин“, каза Попов. \r\nОт своя страна самият Стоян Танков сподели, че днешният ден е изключително специален за него, защото един непризнат в родния си град български майор получава заслуженото му признание. „Аз нямам роднинска връзка с този велик българин. Моят прадядо е бил в същия полк с него и това е един мой малък знак на уважение към героите на България. Те са ни оставили един завет на подполковник Дрангов, изразен с думите, написани в неговата книга „Помни войната“: „Бъди възторжен идеалист, смел до безумство, честен до самопожертване и влюбен до фанатизъм в България!“. Церемонията премина при изключително слаб обществен интерес, но в присъствието на областния управител Стефан Мирев, кмета на Община Пазарджик Тодор Попов и видни общественици и деятели на културата.\r\nАлбена ЖИЛЕКОВА", "date": "2017.09.22", "title": "Пазарджик: Откриха тържествено паметната плоча на майор Никола Чунчев в града"}
{"url": "http://www.focus-news.net/news/2017/09/22/2438700/blagoevgrad-po-narezhdane-na-kmeta-d-r-atanas-kambitov-zapochna-remont-na-mosta-pri-pazara-v-grada.html", "text": "По нареждане на кмета на община Благоевград д-р Атанас Камбитов започна подмяна на настилката на моста над река Благоевградска Бистрица, който се намира над Кооперативния пазар. Това съобщиха от пресцентъра на Община Благоевград. Дейностите се налагат заради износване на плочките, поставени върху съоръжението.  Новите материали, които се използват са съгласно нормативните уредби. Целта е те да имат дълготраен експлоатационен живот. Наскоро парапетът на моста също беше укрепен.\r\nЧаст от улица „Прилеп“ бе реконструирана, а днес е изцяло завършена. Продължава изкърпването на дупки, както и обновяването на тротоарите, където е необходимо. Всяка следваща година в Инвестиционната програма на Общината се залагат улици в града и в селата, които биват ремонтирани.", "date": "2017.09.22", "title": "Благоевград: По нареждане на кмета д-р Атанас Камбитов започна ремонт на моста при пазара в града"}
{"url": "http://www.focus-news.net/news/2017/09/22/2438701/turski-ministar-nie-sme-tsentarat-na-sveta.html", "text": "Министърът на горите и на водното стопанство Вейсел Ероглу участва в церемонии за полагане на първа копка в черноморската провинция Гиресун и обясни на присъстващите, че „на гърба на Турция се играят много мръсни игри”, предаде информационната агенция Догу хабер ажансъ (ДХА).\r\n „Тази земя действително е много важна, Турция е центърът на света. Точно по тази причина някои държави заформят игра след игра, за да стопират възхода ни; те искат да „спънат” устрема на народа ни. … Турция обаче ще стане глобална сила. Именно затова ние си поставихме грандиозни цели и неотклонно ги преследваме. Лично президентът Реджеп Тайип Ердоган ги формулира. През 2023-та, когато е 100-годишнината от създаването на Република Турция,\t да се наредим сред първите 10 най-развити икономики в света. През 2053-та, когато ще честване 600-годишнината от завладяването на Истанбул, да се изкачим твърдо на върха. През 2071-ва, когато е 1000-годишнината от победата при Малазгирт и завладяването на Анадола, да станем една от четирите бъдещи световни сили.”, обяснява още турският министър, цитиран от ДХА. Георги Димов", "date": "2017.09.22", "title": "Турски министър: Ние сме центърът на света"}
{"url": "http://www.focus-news.net/news/2017/09/22/2438702/blagoevgrad-neprekasnata-kolona-ot-avtomobili-se-e-obrazuvala-na-glaven-pat-e-79-ot-blagoevgrad-do-simitli.html", "text": "Непрекъсната колона от автомобили се е образувала на главен път Е-79 от Благоевград до Симитли, в посока Кулата, предаде репортер на Агенция „Фокус“. Трафикът в района е изключително интензивен.", "date": "2017.09.22", "title": "Благоевград: Непрекъсната колона от автомобили се е образувала на главен път Е-79 от Благоевград до Симитли"}
{"url": "http://www.focus-news.net/news/2017/09/22/2438703/kmetat-na-svishtov-gencho-genchev-svishtov-e-grad-na-prosvetiteli-dariteli-i-targovtsi-na-hora-sas-svoboden-i-nezavisim-duh.html", "text": "Свищов е град на просветители, дарители и търговци, на хора със свободен и независим дух. Това казва кметът на Свищов Генчо Генчев в поздравителен адрес по повод Деня на Независимостта и започналите празници „Свищовски лозници“, съобщиха от пресцентъра на Общината. В обръщението си към гражданите Генчев заяви, че тази година Националният празник на България съвпада с началото на традиционните тридневни тържества в Свищов, посветени на лозята и виното. В поздравителния адрес на кмета се посочва още: „Свищов е град на просветители, дарители и търговци, на хора със свободен и независим дух, но още в далечното минало той се е славел и с плодородни лозя и прочуто вино. Лозарството е било поминък на местното население, а в трудни моменти са го спасявали от глад. Същите прочути лозя подтикват Любен Каравелов да остави вълнуващото завещание, когато умре да не го погребват при мъртвите, а да го закопаят край Дунава в лозята свищовски. Всяка година в края на септември в Свищов е празник. Улиците на града се изпълват с оживление, обагрени от пъстротата на търговски дюкянчета, детски глъч се носи от лунапарка, а във въздуха ухае на есенно младо вино. Сред празничната еуфория на градския пейзаж своето място намират и поредица обществени, културни, забавни и спортни прояви. Програмата, която Община Свищов е подготвила, предлага цялото това многообразие на забавления от различен жанр и вкус. В навечерието на тези празници искам всички да отправим добри пожелания към идните дни, а поглеждайки назад да открием единствено достойни дела, които да ни изпълват с чувство на гордост. Но за равносметка на изминалата година е още рано. Много неща се направиха и още много предстоят. Усилията на Общинското ръководство са насочени към подобряване на жизнената градска среда, както в града, така и в малките населени места. Инвестициите в тази посока са големи, но благодарение на разработените и спечелени евро проекти, което ни поставя на едно от челните места в страната, успяваме да се справим с част от наболелите с години проблеми. Социалната политика и сферата на образованието са приоритетни в нашата дейност. В тези две направления се направи много и предстоят още подобрения. Усилията и действията на Общинското ръководство в полза на всички жители от община Свищов ще продължат до тогава, докато имаме вашето доверие. Колкото и трудни да са дните, в които живеем, българите умеем да се веселим. Каня всички, които искат да превърнат в празник тези три почивни дни, да заповядат на „Свищовски лозници 2017“. Честит празник Свищов! Честит Ден на Независимостта!“.", "date": "2017.09.22", "title": "Кметът на Свищов Генчо Генчев: Свищов е град на просветители, дарители и търговци, на хора със свободен и независим дух"}
{"url": "http://www.focus-news.net/news/2017/09/22/2438704/haskovo-109-godini-ot-obyavyavaneto-na-nezavisimostta-na-balgariya-byaha-tarzhestveno-otbelyazani-v-grada.html", "text": "109 години от обявяването на Независимостта на България бяха чествани в Хасково, съобщиха от пресцентъра на Общината. Венценосци от поделение 52740 под съпровод на Духовия оркестър на общината поднесоха венци пред паметника на Незнайния воин на площад „Свобода“. В церемонията участваха областния управител Станислав Дечев, заместникът му Стефка Здравкова, заместник-кмета Милена Трендафилова, народните представители Евгения Ангелова и Георги Станков, представители на политически партии, патриотични организации и граждани.\r\nВ словото си заместник-кметът Милена Трендафилова заяви: „На днешния ден преди 109 години в църквата „Свети четиридесет мъченици “ в Търново с Манифест е провъзгласена Независимостта на България. С този акт на практика се отхвърлят последните васални връзки с Османската империя. Княжество България става независима държава. Това е денят, който увенчава националните усилия от 19 век за свободна и независима България. Това е денят в който са отхвърлени несправедливите ограничения, наложени от Берлинския конгрес. Дръзко, решително, непоколебимо, но мъдро и дълбоко премерено, с акта на независимостта е защитено достойнството ни като нация. Изстраданата българска независимост е извор и основание за национално самочувствие. В този тържествен ден нека изразим уважението и преклонението си към делото на тогавашните български държавници . Народ който помни своето минало има бъдеще“.\r\nПрограмата, организирана от Община Хасково, продължи с изпълнения на Народен оркестър Хасково с диригент Димчо Йорданов и солист Тонка Колева. Със свои изпълнения се представи и ТА „Южняче“ към Младежки център.", "date": "2017.09.22", "title": "Хасково: 109 години от обявяването на Независимостта на България бяха тържествено отбелязани в града"}
{"url": "http://www.focus-news.net/news/2017/09/22/2438705/gd-granichna-politsiya-natovaren-e-trafikat-na-granichnite-punktove.html", "text": "Към 13.00 часа трафикът на граничните пунктове на страната е натоварен. Това съобщиха от пресцентъра на ГД \"Гранична полиция\". На българо-гръцката граница на ГКПП \"Кулата\" на изход има 1,5 км колона от леки автомобили. На българо-турската граница на ГКПП \"Лесово\" има колона от 2 км от товарни автомобили на изход. На ГКПП \"Малко Търново\" колоната от леки автомобили на изход е 1,5 км.\r\nНа българо-румънската граница на ГКПП \"Дунав мост-Видин\" има 4 км колона от изчакващи товарни автомобили на изход на ГКПП \"Дунав мост-Русе\" има 3 км колона от товарни автомобили на изход.\r\nНа българо-сръбската граница на ГКПП Калотина трафикът е интензивен на изход.\r\nНа българо-македонската граница трафикът е нормален на всички гранични контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.22", "title": "ГД \"Гранична полиция\": Натоварен е трафикът на граничните пунктове"}
{"url": "http://www.focus-news.net/news/2017/09/22/2438707/pazardzhik-v-selo-radilovo-se-provezhda-sedmoto-izdanie-na-festivala-na-keshkeka-i-narodnite-umeniya.html", "text": "В село Радилово се провежда Фестивал на кешкека и народните умения, каза за Радио „Фокус“ – Пазарджик секретарят на читалище „Зора” в селото Марена Вачкова. Тя обясни, че фестивалът ще се проведе за седми пореден път. „Програмата започна с пресъздаване легендата за възникването на митичното ястие „кешкек“, като почти всички присъстващи имаха възможност да опитат традиционното ястие. Има гостуващи групи, организирана е и изложба на занаяти, а също и работилници, където има състезателен елемент при изработването на различни изделия“, обясни Вачкова. На площада в селото и пред откритата сцена се предлагат на изложба-базар храни, земеделски продукти, сувенири и други. Празникът продължава и утра.\r\nАлбена ЖИЛЕКОВА", "date": "2017.09.22", "title": "Пазарджик: В село Радилово се провежда седмото издание на Фестивала на кешкека и народните умения"}
{"url": "http://www.focus-news.net/news/2017/09/22/2438708/blagoevgrad-15-km-e-kolonata-ot-leki-avtomobili-e-na-gkpp-kulata.html", "text": "На българо-гръцката граница на ГКПП „Кулата“ на изход има 1,5 км колона от леки автомобили. Това съобщиха за Радио „Фокус“ - Пирин от пресцентъра на МВР.", "date": "2017.09.22", "title": "Благоевград: 1,5 км е колоната от леки автомобили е на ГКПП „Кулата“"}
{"url": "http://www.focus-news.net/news/2017/09/22/2438709/blagoevgrad-kolona-ot-avtomobili-se-e-obrazuvala-na-glaven-pat-e-79-ot-otbivkata-za-s-oshtava-do-kresna.html", "text": "Колона от автомобили се е образувала на главен път Е-79 от отбивката за с. Ощава до Кресна, предаде репортер на Агенция „Фокус“. Трафикът в района е изключително интензивен, а автомобилите се придвижват бавно.", "date": "2017.09.22", "title": "Благоевград: Колона от автомобили се е образувала на главен път Е-79 от отбивката за с. Ощава до Кресна"}
{"url": "http://www.focus-news.net/news/2017/09/22/2438710/reuters-yuber-e-lishen-ot-litsenza-si-v-london.html", "text": "Транспортният регулатор в британската столица лиши „Юбер“ от лиценз да оперира в града след края на този месец. Това ще бъде удар върху 40-те хиляди оператори на мобилното приложение, предаде  Reuters.\r\n„Методът на действие и поведение на „Юбер“ демонстрира липса на корпоративна отговорност по отношение на редица проблеми, които могат да имат влияние върху обществената сигурност и безопасност“, сочи „Лондонски транспорт“.\r\nПоследният ден от лиценза на „Юбер“ е 30 септември.  Виктор Турмаков", "date": "2017.09.22", "title": "Reuters: „Юбер“ е лишен от лиценза си в Лондон"}
{"url": "http://www.focus-news.net/news/2017/09/22/2438711/dzhumhuriet-turskiyat-medzhlis-se-svikva-izvanredno-utre-za-da-dade-mandat-na-armiyata-za-transgranichni-operatsii-v-siriya-i-v-irak-opozitsiyata-nay-veroyatno-shte-go-podkrepi.html", "text": "Турският Меджлис се свиква на извънредно заседание на 23 септември, за да удължи срока на мандата за трансгранични операции на армията в Сирия и в Ирак, информира електронното издание на вестник „Джумхуриет” . \r\nТова съобщи зам.-генералният председател на основата опозиционна Народнорепубликанска партия (НРП) Мустафа Елиташ. В момента Меджлисът е във ваканция, а новата парламентарна година започва на 1 октомври. Друг зам.-генерален председател на НРП – Енгин Алтай, посочи, че „опозицията ще подкрепи удължаването на мандата, ако с това се засилят позициите на турската армия в борбата с тероризма”. Самият лидер на НРП Кемал Кълъчдароглу се въздържа от коментар, понеже все още не знае какво точно има в предложението на управляващите за удължаване на мандата за трансгранични операции. Според него трябва да се изчакат решенията от днешните заседания на Съвета за национална сигурност (СНС) и на Министерския съвет по темата, посочва още „Джумхуриет”.", "date": "2017.09.22", "title": "„Джумхуриет”: Турският Меджлис се свиква извънредно утре, за да даде мандат на армията за трансгранични операции  в Сирия и в Ирак; опозицията най-вероятно ще го подкрепи"}
{"url": "http://www.focus-news.net/news/2017/09/22/2438712/chavdar-angelov-direktor-na-npm-shipka-buzludzha-tryabva-da-se-zamislim-dokolko-dnes-vseki-edin-ot-nas-e-nezavisim-i-se-chuvstva-svoboden-chovek.html", "text": "109 години от обявяване на Независимостта на България бяха отбелязани в Казанлък, предаде кореспондент на Радио „Фокус“. Слово за бележитата дата произнесе директорът на Национален парк – музей „Шипка – Бузлуджа“ Чавдар Ангелов. В словото си той обърна внимание на историческото значение на акта на обявяване на Независимостта и неговия отзвук в днешния ден: „Това е денят, в който трябва всички да резвеем българския флаг, да заведем децата си на църква, да си спомним имената на хората, които са направили възможно обявяването на Независимостта на България и да се замислим доколко днес всеки един от нас е независим и се чувства свободен човек, който живее един нормален и достоен живот. При всички случаи трябва да помним, че свободата има своята цена. Тя е плащана преди нас, затова нас ни има днес и ние трябва да я плащаме също, за да има свободна и независима България за нашите деца“. \r\nПо традиция на 22 септември бяха осветени знамената на казанлъшките училища. В художествената програма по отбелязване на 109-та годишнина от обявяване на Независимостта на България взеха участие самодейци от читалищата „Възродена Искра“ и „Жар“ в Казанлък. \r\nСред официалните гости на събитието бяха народните представители Донка Симеонова и Борис Кърчев, зам.-кметовете на Община Казанлък Цветолина Цветкова и Даниела Коева, представители на Общинския съвет, на граждански и патриотични организации,ученици, казанлъчани.\r\nСлавяна ГАЙДАРОВА", "date": "2017.09.22", "title": "Чавдар Ангелов, директор на НПМ „Шипка – Бузлуджа“: Трябва да се замислим доколко днес всеки един от нас е независим и се чувства свободен човек"}
{"url": "http://www.focus-news.net/news/2017/09/22/2438713/stefan-filchev-shte-prodalzha-da-izpalnyavam-misiyata-si-kam-kulturno-istoricheskoto-nasledstvo-na-sopot-dori-i-da-ne-sam-na-direktorskiya-stol.html", "text": "Ще продължа да изпълнявам мисията си към културно-историческото наследство на Сопот, дори и да не съм на директорския стол. Това каза за Радио „Фокус“ – Пловдив Стефан Филчев, който със заповед е освободен от длъжността си на директор на къща музей „Иван Вазов“ в Сопот. Той посочи, че през последните пет години винаги е гледал на своята работа като на мисия и кауза. „Ако говорим за край, каузата „Сопот“ завинаги ще си остане в сърцето ми. Аз ще се боря с всички средства, първо юридически, а след това морални, в Сопот да се установи справедливост. Говоря предимно за музея, но и като цяло за Сопот. Ще търся своите права заради всичко, което се получи. Набързо скалъпената заповед за освобождаването ми, в която има и грешки, ще изиграе доста лоша шега на сценаристите. Има всички основания тя да падне в който и да е било съд. Второ, явно е, че при съчиняването на заповедта не е взето предвид, че този музей винаги е бил с литературен профил. Сега чрез изявления в медиите управляващите започнаха да изместват фокуса и твърдят не че е нужен музеолог, археолог или историк, а че в музея има някакви нарушения и кражби“, посочи Стефан Филчев. Той заяви, че заради тези обвинения и заради уронването на престижа на неговото име и това на институцията ще потърси правата си в съда. Филчев заяви, че очаква Министерството на културата да бъде сезирано и добави, че лично също ще го направи, за да излезе истината наяве.\r\nНа въпрос дали би се върнал на заемания до 21 септември пост, Стефан Филчев отговори, че е пред дилема. „Това е най-добрата работа, която съм вършил през целия си живот. Тук съм оставил много енергия, много хъс и сили. Имам много нови идеи и искам да продължа да работя. От друга страна, знаейки почти две години как се работи под натиск, наистина се замислям дали си струва. Но пък тъкмо ще се провери доколко в Сопот, родния град на Иван Вазов, има гражданско общество и как мисли – дали като мен, или като управляващите“, коментира той.\r\nМеждувременно стана ясно, че жители на Сопот ще протестират на 28 септември, за да изразят подкрепата си към Стефан Филчев и към свършеното от него, както и да изразят непримиримостта си към политически ходове като отстраняването на директора от неговия пост.\r\n„Надявам се този протест да не бъде „яхнат“ политически. Ако това условие бъде спазено, наистина ще призова всички хора, които смятат, че подобен модел на груби действия спрямо ръководителя на една културна институция са неправилни, да подкрепят този протест. Дали ще участвам зависи от това дали протестът ще бъде „яхнат“ политически. Не трябва да се бърка културата и чисто музейната работа с политическите амбиции. Не трябва да се наруши невинността на тази култура“, каза още Стефан Филчев. Той обобщи, че през последните почти две години е упражняват опит за натиск върху една културна институция, която е светиня за жителите на Сопот и за цяла България.\r\nТони МИХАЙЛОВ", "date": "2017.09.22", "title": "Стефан Филчев: Ще продължа да изпълнявам мисията си към културно-историческото наследство на Сопот, дори и да не съм на директорския стол"}
{"url": "http://www.focus-news.net/news/2017/09/22/2438714/predsedatelyat-na-parlamentarnata-komisiya-po-kultura-i-medii-vezhdi-rashidov-se-sreshtna-v-moskva-sas-spetsialniya-prezidentski-savetnik-mihail-shvidkoy.html", "text": "Председателят на парламентарната Комисия по култура и медии Вежди Рашидов се срещна днес в Москва с Михаил Швидкой, специален съветник на президента на Руската федерация по въпросите на международното културно сътрудничество. Това съобщиха от пресцентъра на ПП ГЕРБ. Двамата събеседници обсъдиха перспективите на културния обмен между двете страни и се обединиха около идеята, че културата е най-добрият посланик на държавите. През пролетта на следващата година в Москва предстои голям гастрол на Софийската опера и балет, основата на който беше положена миналата година от Вежди Рашидов като министър на културата. Тогава беше постигнато споразумение с Болшой театър да предостави и трите си сцени за гостуване на българската опера. Гастролът е планиран за април 2018г. През същия период Третяковската галерия ще отвори залите си за представителна експозиция от образци на българската иконописна школа.                        \r\nВежди Рашидов и Михаил Швидкой отбелязаха със задоволство и успешния проект \"Нов български роман\", който България започна през 2012 година. Досега по него на руски език са преведени книги на десет известни български писатели.", "date": "2017.09.22", "title": "Председателят на парламентарната Комисия по култура и медии Вежди Рашидов се срещна в Москва със специалния президентски съветник Михаил Швидкой"}
{"url": "http://www.focus-news.net/news/2017/09/22/2438715/the-daily-sun-na-trenirovachnata-baza-na-fk-shtutgart-e-otkrita-bomba-ot-vremeto-na-vtorata-svetovna-voyna.html", "text": "Тренировъчната база на германския футболен отбор Щутгарт е била евакуирана, след като работници откриват невзривена бомба от Втората световна война, пише  The Daily Sun.\r\nСпоред местни медии работници са поставяли отопление под терена на базата, когато са открили бомбата. Експлозивът е 50-килограмова авиобомба, американско производство, с механичен детонатор.  \r\nЕксплозивът е бил обезвреден, докато уплашените спортисти и персонал са били инструктирани да напуснат обекта. Виктор Турмаков", "date": "2017.09.22", "title": "The Daily Sun: На тренировъчната база на ФК Щутгарт е открита бомба от времето на Втората световна война"}
{"url": "http://www.focus-news.net/news/2017/09/22/2438716/d-r-atanas-kambitov-kmet-na-blagoevgrad-nezavisimostta-e-onazi-vissha-tsennost-chrez-koyato-balgarinat-poluchava-svoyata-identichnost.html", "text": "Независимостта – онази висша ценност, чрез която българинът получава своята идентичност, а България постепенно намира своето място и се утвърждава като фактор, както на Балканите, така и в Европа. Това се посочва в поздравителния адрес на кмета на Община Благоевград д-р Атанас Камбитов по повод Деня на Независимостта на България, съобщиха от пресцентъра на Общината. „На 22 септември 1908 година България доказва, че нейните основи са здрави, че може да бъде обединена, независима, силна! Днес трябва да си спомним за онези, чиито усилия доведоха България до национална, политическа и държавна свобода! И нека помним завета на Дякона - Да бъдем равни с другите европейски народи, зависи от нашите собствени задружни сили! Честит празник, българи”, се посочва още в поздравителния адрес на д-р Атанас Камбитов.", "date": "2017.09.22", "title": "Д-р Атанас Камбитов, кмет на Благоевград: Независимостта е онази висша ценност, чрез която българинът получава своята идентичност"}
{"url": "http://www.focus-news.net/news/2017/09/22/2438717/tsvetan-tsvetanov-gerb-kogato-rabotim-v-tandem-izpalnitelna-zakonodatelna-i-mestna-vlast-mozhe-da-imame-po-dobri-uspehi.html", "text": "Смятам, че можем да помогнем на всички, които се нуждаят от това, което трябва да прави държавата. А когато сме в такъв тандем - изпълнителна, законодателна, местна власт - вярвайте, че можем да имаме по-добри успехи и това е видно от случилото се през последните месеци, след като се формира третият кабинет \"Борисов\". Това каза зам.-председателят на ПП ГЕРБ и председател на парламентарната група на партията Цветан Цветанов по време на пресконференция във Велико Търново, предаде репортер на Радио \"Фокус\" - Велико Търново. Цветанов обърна внимание на това, че тази година за първи път се създаде един механизъм за сътрудничество между институциите и неправителствените организации. \"Тези 1100 екипа, в които участват 11 600 служители, успяха преди първия учебен ден да посетят 20 000 семейства и да върнат 3 000 деца в образователната система\", подчерта той. \r\nПо думите му не малка част от тези 206 000 деца, които липсват от информационната система на МОН са извън страната със семействата си. Според Цветанов трябва да се идентифицира всяко едно дете и всеки един проблем. \"Да обвържем всичко, което е свързано със социалната помощ и това, което държавата прави, за да подпомогне семействата, но и да бъде ангажимент на родителите това децата да могат да бъдат в училищната стая\", добави Цветанов.", "date": "2017.09.22", "title": "Цветан Цветанов, ГЕРБ: Когато работим в тандем изпълнителна, законодателна и местна власт, може да имаме по-добри успехи"}
{"url": "http://www.focus-news.net/news/2017/09/22/2438718/vladimir-toshev-gerb-predi-109-godini-nie-ne-samo-se-osvobozhdavame-ot-vasalnoto-si-polozhenie-no-izlizame-i-na-politicheskata-stsena-v-sveta.html", "text": "Вече 109 години България е независима държава. Това каза за Радио „Фокус” – Видин Владимир Тошев, народен представител от ГЕРБ. Той посочи, че България няколко десетилетия е независимо царство, след което и независима република. „Важното е, че усилията на нашите деди, увенчани с манифеста на княз Фердинанд преди 109 години на тази дата, постигат своята цел. Ние не само се освобождаваме от васалното си положение, от непосилна финансова зависимост към Османската империя, но излизаме и на политическата сцена в света”, каза Владимир Тошев. Той добави, че независимо от всички сътресения, които имаме в нашата история, страната ни особено сега стои стабилно на картата на Европа и на Балканите. Владимир Тошев взе участие в тържествената церемония за отбелязване на 109 години от обявяване Независимостта на България, която се проведе във Видин и положи венец от цветя пред паметника на Трети пехотен Бдински полк.\r\nАнна ЛОЗАНОВА", "date": "2017.09.22", "title": "Владимир Тошев, ГЕРБ: Преди 109 години ние не само се освобождаваме от васалното си положение, но излизаме и на политическата сцена в света"}
{"url": "http://www.focus-news.net/news/2017/09/22/2438719/ministar-temenuzhka-petkova-prez-2014-g-darzhavnata-energetika-beshe-na-zaguba-ot-264-mln-lv-obarnahme-tendentsiyata-i-v-kraya-na-2015-g-se-realizira-pechalba-ot-29-mln-lv.html", "text": "През 2014 г. държавната енергетика беше на загуба от 264 млн. лв., обърнахме тенденцията и в края на 2015 г. се реализира печалба от 29 млн. лв. Това заяви на брифинг министърът на енергетиката Теменужка Петкова, предаде репортер на Радио „Фокус“ – Велико Търново. „Честит празник. Празник, с който всички българи трябва да се гордеем, да бъдем единни“, заяви Петкова.\r\n„По темата енергетика, която касае всяко българско семейство, всеки един бизнес в България, тъй като всички разходи, които са свързани с енергийните ресурси, пряко рефлектират върху стандарта на живот, върху конкурентоспособността на бизнеса. От ноември 2014 г. в рамките на втория кабинет на премиера Бойко Борисов, когато поехме сектор „Енергетика“ той беше в много незавидно положение, във финансов колапс, който на практика беше довел до това, че самата система беше поставена на изпитание от чисто техническо естество. През тези вече близо 3 години, в рамките на настоящия кабинет на премиера Борисов, положихме изключително много усилия, за да можем са стабилизираме сектора“, обясни министър Теменужка Петкова и благодари на народните представители, които са били неотлъчно зад реформите в сектора. „Благодарение на общите ни усилия успяхме да стабилизираме сектора и да обърнем тенденцията, а именно от генериране на загуби, които бяха достигнали в БЕХ, държавната енергетика беше на загуба от 264 млн. лв. през 2014 г. Само в рамките на 2 години успяхме да обърнем тази тенденция и държавната енергетика в края на 2015 г. реализира печалба от 29 млн. лв.“, поясни тя. Мистър Петкова допълни, че за да се постигне това са положени усилия и е извършена сериозна работа, за да се стабилизира сектора. „Само един стабилен енергиен сектор може да гарантира и стабилност по отношение на икономиката, и стабилност и спокойствие по отношение на битовите потребители“, каза още енергийният министър.\r\nНадежда КРЪСТЕВА", "date": "2017.09.22", "title": "Министър Теменужка Петкова: През 2014 г. държавната енергетика беше на загуба от 264 млн. лв., обърнахме тенденцията и в края на 2015 г. се реализира печалба от 29 млн. лв."}
{"url": "http://www.focus-news.net/news/2017/09/22/2438720/ekathimerini-pozharat-kray-gratskiya-grad-kavala-e-postaven-pod-kontrol.html", "text": "Пожарът, бушуващ в планините край град Кавала в северната част на Гърция тази нощ е бил поставен под контрол, предаде  Ekathimerini.\r\nСпоред докладите на властите пожарът е избухнал в четвъртък следобед край градовете Лимния и Вунохори и бързо се е разпространил заради силните ветрове. Около 130 огнеборци, 30 противопожарни коли и два самолета са били разположени през нощта, за да поставят пламъците под контрол.  Виктор Турмаков", "date": "2017.09.22", "title": "Ekathimerini: Пожарът край гръцкия град Кавала е поставен под контрол"}
{"url": "http://www.focus-news.net/news/2017/09/22/2438721/burgas-prez-tseliya-prodalzhavat-tarzhestvata-v-grada-po-povod-denya-na-nezavisimostta-na-balgariya.html", "text": "Честванията по повод Деня на Независимостта на България започнаха на площад „Атанас Сиреков“ с изпълнение на тържествения химн „Независимостта“ от представителния Бургаски духов оркестър. Това съобщиха от пресцентъра на Община Бургас. Произведението е написано от композитора Георги Шагунов часове след провъзгласяване на манифеста за Независимостта на България. Под звуците на този химн военният оркестър на 24-ти Черноморски полк, чийто капелмайстор е бил Шагунов, още в същия ден (22 септември 1908 г.) обикаля бургаските улици, възвестявайки празничната и знаменателна новина. Празничните тържества продължиха с отслужване на молебен за благоденствието на България и ритуал по издигане на националния флаг и флаговете на Европейския съюз и Община Бургас.\r\nПред Паметника на 24-ти Черноморски пехотен полк (пред Военния клуб) венци и цветя в памет на загиналите за защита на българската независимост поднесоха зам.-кметът на Бургас Йорданка Ананиева, зам.-министърът на околната среда Атанаска Николова, зам.-областният управител Севдалина Турманова, народните представители от Бургаски регион Ивелина Василева, Галя Василева, Иван Вълков, Диана Саватева, главнокомандващият на Военноморска база-Бургас комодор Мален Чубенков, директорът на ОД на МВР комисар Калояян Калоянов, общински съветници, родолюбиви организации и признателни граждани. Почит към подвига на героите отдадоха още части от Военноморски гарнизон-Бургас, сухопътни и военно-въздушни войски. За доброто настроение на празника се погрижиха професионален фолклорен ансамбъл „Странджа“, които изнесоха тържествен концерт на площад „Атанас Сиреков“.\r\nСъбитията продължиха с младежки хепънинг, посветен на Световния ден без автомобили, който е част от Европейската седмица на мобилността. По време на празника зам.-кметът Йорданка Ананиева връчи наградите на най-активните ползватели на общинската система за отдаване на велосипеди под наем – „Вело Бургас“. Късметлиите на призовите 1, 2 и 3-то място получиха вело карта със заредени минути в нея. Четвъртият победител спечели колоездачен екип, а петият – бутилка за вода за велосипед.\r\nПешеходната пътека на улица „Васил Левски“, която беше затворена за движение на автомобили, се превърна в танцов подиум, на който се изявиха младежите от THE NEXT CREW – брейк клуб „Бляк Стайл“ и Танцова школа „Дюн“. Жители и гости на града видяха зрелищната танцова битка – All Style Street Dance Show Battles, в която взеха участие Искра Даскалова, Нина Сонга (Казахстан), Елена Коларова и Панайот Златев. В 17.30 часа на същото място ще се състои демонстрация по скейтбординг на уред и ролер парти, а за музикалния фон ще се погрижи бургаският DJ – Funktool. Празникът на здравословното градско придвижване се организира от младежите, участващи в инициативата на кмета Димитър Николов – „Бургас харесва младите“.\r\nЧестванията по случай Независимостта на България продължават от 19.00 часа с музикално-поетичния спектакъл „Изворът на нимфите“ в туристически комплекс Акве Калиде. В него ще вземат участие Радостина Крантева – сопрано и балет от Държавна опера - Бургас, народната певица Ралица Бинева, танцьори от  ПФА „Странджа“ и бургаски поети от СНЦ „Артпиерия“. „Изворът на нимфите“ представя различни изкуства – музика, балет, поезия, фолклорни танци и солови изпълнения. Древните традиции ще се съчетаят с модерното възприемане на културни образци, а възстановка – пърформанс ще съживи легендата за Трите нимфи. Спектакълът е по сценарий и режисура на Марияна Праматарова.", "date": "2017.09.22", "title": "Бургас: През целия продължават тържествата в града по повод Деня на Независимостта на България"}
{"url": "http://www.focus-news.net/news/2017/09/22/2438722/silistra-obshtinskiyat-savet-na-tutrakan-prie-predlozhenieto-gradat-da-bade-obyaven-za-grad-na-balgarskata-boyna-slava.html", "text": "На тържествена сесия по повод Деня на Тутракан - 21 септември, Общинският съвет прие предложението на кмета д-р Димитър Стефанов - Тутракан да бъде обявен за \"Град на Българската бойна слава\", предаде кореспондент на \"Фокус\". \"Към настоящия момент всички знаем, че Тутраканската епопея днес е символ на българската бойна слава и на героизма на българския войник, който мотивиран от справедливите си идеи за освобождение на поробените си братя, проявява чудеса от героизъм и себеотрицание за победата над противника\", подчерта на заседанието д-р Стефанов.\r\nГрад Тутракан е символ на българското войнско майсторство и се явява събирателен образ на войните за национално обединение. Тук, при нас, се е състояла една от най-величавите победи на Българската армия през Първата световна война. Тук, на нашето бойно поле, във Форт №6 на Тутраканската крепост е издигнат най-големият Мемориален комплекс \"Военна гробница - 1916 г.\", където са погребани победители и победени.\r\nЦитирайки ген. Стефан Тошев, командващ Трета армия с думи изречени непосредствено след войната - \"Тутракан е \"Българският Ерусалим\" и той трябва да се пази и почита, както и да бъде място за всенародно поклонение пред падналите герои за свободата на българската земя.\r\nЕжегодно Мемориалният комплекс \"Военна гробница - 1916 г.\" се посещава от хиляди родолюбиви граждани и потомци на загиналите. Ежегодните чествания на годишнината от Епопеята оказват изключително патриотично въздействие\". \r\nОбщинският съвет възложи на кмета на Община Тутракан д-р Димитър Стефанов да подготви необходимите документи и да се обърне към Президента на Република България, Народното събрание и Министерския съвет за издаване на Указ за обявяването на град Тутракан за \"Град на Българската бойна слава\", както и да извърши всички останали последващи правни и фактически действия за изпълнение на решението.\r\nКалина ГРЪНЧАРОВА", "date": "2017.09.22", "title": "Силистра: Общинският съвет на Тутракан прие предложението градът да бъде обявен за \"Град на Българската бойна слава\""}
{"url": "http://www.focus-news.net/news/2017/09/22/2438723/sofiya-s-tsel-oblekchavane-na-trafika-pri-tunel-vitinya-po-magistrala-hemus-v-posoka-varna-lekite-avtomobili-da-izpolzvat-i-pat-i-1-pri-km-30.html", "text": "С цел облекчаване на трафика при тунел „Витиня” по магистрала „Хемус”, в посока Варна, леките автомобили да използват и път I-1 при км 30. Това съобщиха от пресцентъра на Агенция „Пътна инфраструктура”.", "date": "2017.09.22", "title": "София: С цел облекчаване на трафика при тунел „Витиня” по магистрала „Хемус”, в посока Варна, леките автомобили да използват и път I-1 при км 30"}
{"url": "http://www.focus-news.net/news/2017/09/22/2438724/reuters-donald-tramp-zayavi-che-kim-chen-un-shte-bade-izpitan-kakto-nikoga-dosega.html", "text": "Президентът на САЩ Доналд Тръмп заяви, че лидерът на Северна Корея Ким Чен-ун „ще бъде изпитан, както никога досега“. Двамата лидери продължават да си обменят обиди, а Пхенян заплашва, че ще извърши изпитание на водородна бомба над Тихия океан, предаде  Reuters.\r\n„Ким Чен-ун от Северна Корея, който явно е луд човек, който няма проблем да мори от глад и да избива собствения си народ, ще бъде изпитан, както никога досега“, написа Тръмп на профила си в социалната мрежа \"Туитър\". .  Виктор Турмаков", "date": "2017.09.22", "title": "Reuters: Доналд Тръмп заяви, че Ким Чен-ун „ще бъде изпитан, както никога досега“"}
{"url": "http://www.focus-news.net/news/2017/09/22/2438725/komisar-tencho-tenev-sdvr-trafikat-v-sofiya-e-intenziven-nay-natovareno-e-dvizhenieto-po-bul-tsarigradsko-shose.html", "text": "Трафикът на автомобили в София е интензивен, най-натоварено е движението по бул. „Цариградско шосе“. Това съобщи за Агенция „Фокус“ комисар Тенчо Тенев - началник на отдел „Пътна полиция“ към Столична дирекция на вътрешните работи (СДВР), за движението в София през първия от трите почивни дни. „С оглед на това, че днес централната част на столицата е затворена, трафикът по страничните пътища е по-интензивен. А и това са последните почивни дни с хубаво време и най-вероятно хората масово ще пътуват извън столицата“, обясни комисар Тенев.\r\nЦветилена СИМЕОНОВА", "date": "2017.09.22", "title": "Комисар Тенчо Тенев, СДВР: Трафикът в София е интензивен, най-натоварено е движението по бул. „Цариградско шосе“"}
{"url": "http://www.focus-news.net/news/2017/09/22/2438726/pencho-markishki-fizik-astronomicheskata-esen-shte-nastapi-v-2302-chasa-dnes-kogato-slantseto-shte-bade-v-esennata-ravnodenstvena-tochka-v-sazvezdieto-deva.html", "text": "Тази година астрономическата есен ще настъпи на 22 септември в 23.02 часа българско време, когато Слънцето ще бъде в есенната равноденствена точка в съзвездието Дева. Това каза в интервю за Агенция „Фокус“ Пенчо Маркишки - физик в Института по астрономия с Национална астрономическа обсерватория при Българска академия на науките (БАН). „На датата на равноденствието - 22 септември денят ще трае 12 часа и 10 минути, а не точно 12 часа, както бихме очаквали. Това се дължи на факта, че земната атмосфера пречупва леко светлината, идваща от небесните светила, особено когато последните са видими ниско до хоризонта“, уточни Маркишки. По думите му това е т. нар. атмосферна рефракция, която видимо леко повдига небесните обекти и ни позволява да видим Слънцето сутрин малко преди то да е изгряло геометрично, както и да го виждаме още известно време след неговия залез. „Заради този ефект и поради факта, че Слънцето има видим диаметър около половин градус, денят е удължен с близо 9 – 10 минути около датите на равноденствията. Вземайки предвид този ефект, денят ще бъде максимално близък по продължителност с нощта на 26 септември, но не бива да считаме тази дата за дата на равноденствието“, допълни още физикът и припомни, че ще започнем да усещаме по-осезаемо скъсяването на дните. „Един интересен, но малко известен факт е, че в дните на равноденствията върховете на сенките, хвърляни върху равен терен от високи предмети – сгради, дървета или от гномона на някой слънчев часовник, се движат през целия ден по права линия – от запад към изток. Можем да се уверим в това като няколко пъти през деня погледнем как се премества сянката на някоя висока сграда. През останалите дни от годината върховете на сенките описват хиперболични криви по равния терен и това най-добре се вижда около датите на лятното и на зимното слънцестоене“, обясни още Пенчо Маркишки и припомни, че за обратимостта на сезоните – на 22 септември за южното полукълбо на Земята ще започне астрономическата пролет.\r\nДеница КИТАНОВА", "date": "2017.09.22", "title": "Пенчо Маркишки, физик: Астрономическата есен ще настъпи в 23.02 часа днес, когато Слънцето ще бъде в есенната равноденствена точка в съзвездието Дева"}
{"url": "http://www.focus-news.net/news/2017/09/22/2438727/blagoevgrad-politseyski-patrul-s-blagoevgradska-registratsiya-1423-e-razpolozhen-na-glaven-pat-e-79-v-rayona-na-strumyani.html", "text": "Полицейски патрул с благоевградска регистрация 1423 е разположен на главен път E-79 в района на Струмяни, предаде репортер на Агенция „Фокус“. Трафикът в района е изключително интензивен, а в участъка от Струмяни до Сандански автомобилите се движат в колона.", "date": "2017.09.22", "title": "Благоевград: Полицейски патрул с благоевградска регистрация 1423 е разположен на главен път E-79 в района на Струмяни"}
{"url": "http://www.focus-news.net/news/2017/09/22/2438728/ministar-temenuzhka-petkova-po-povod-liberalizatsiyata-na-elektroenergiyniya-pazar-sme-razrabotili-model-za-zashtita-na-energiyno-bednite.html", "text": "По повод либерализацията на електроенергийния пазар сме разработили модел за защита на енергийно бедните. Това заяви на брифинг министърът на енергетиката Теменужка Петкова, предаде репортер на Радио „Фокус“ – Велико Търново. „Това, което предстои в сектор „Енергетика“ и е много важно, касае всеки един от нас, е свързано с пълната либерализация на пазара на електрическа енергия. Когато се използва терминът – пълна либерализация на електроенергийния пазар, някои се опитват да спекулират с темата и се започва едно говорене как сметките за електрическа енергия ще се повишат драстично, ще доведе до увеличаване на енергийната бедност. Искам да кажа, че и в рамките на предишния мандат и през настоящия работим съвместно със Световната банка и  сме разработили модела за пълна либерализация на електроенергийния пазар. Останаха детайли, които трябва да изясним“, обясни Петкова. ПО думите й другата важна крачка, за да стане този модел факт са законодателните промени. „Тук отново ще разчитаме много на българският парламент, защото без законодателната инициатива, без тяхната подкрепа няма да можем да се справим успешно в този отговорен процес“, допълни енергийният министър.\r\n„Либерализацията на пазара ще означава две неща. Първо ще има конкуренция. Всеки един от нас, като битов потребител, ще има право да избира своя доставчик на електрическа енергия, което означава, че като има конкуренция ще има съответно и конкурентни цени“, заяви Петкова и уточни, че всякакви интерпретации на тема увеличаване на цени и  увеличаване на енергийната бедност са силно преувеличени. „Това е процес, който все пак е свързан със смяна на модела съществува риск определена категория лица, които са социално слаби да имат затруднения по отношение на плащането на разходи за електрическа енергия. В тази връзка сме разработили модел за защита на енергийно бедните, който ще гарантира това, че всеки един български гражданин, който попада в определена категория на незащитен от гледна точка на социалната система или поради някакви здравословни проблеми, ще може да получава закрила от страна на държавата“, обясни тя. Министър Петкова добави, че  ще се работи много активно с Министерство на труда и социалната политика. \r\n„Темата, свързана с енергийния въпрос, по отношение на пълната либерализация на пазара, на практика ще прехвърли една определена тежест и по отношение на Министерство на труда и социалната политика. Моделът е обсъден с тях, съгласуван е и разработен с Главна дирекция „Енергетика“ на Ек, където получаваме пълна подкрепа“, поясни тя.\r\nНадежда КРЪСТЕВА", "date": "2017.09.22", "title": "Министър Теменужка Петкова: По повод либерализацията на електроенергийния пазар сме разработили модел за защита на енергийно бедните"}
{"url": "http://www.focus-news.net/news/2017/09/22/2438729/donald-tramp-ruskite-izmislitsi-prodalzhavat-sega-govoryat-za-reklami-vav-feysbuk.html", "text": "Президентът на САЩ Доналд Тръмп нарече новините за свързани с Кремъл групи, купуващи реклами в социалната мрежа „Туитър“, за да повлияят на президентските избори през 2016 г., част от „руските измислици“, пише  The Hill.\r\n„Руските измислици продължават, сега говорят за реклами във „Фейсбук“.  А какво ще говорим за напълно едностранното и нечестно медийно отразяване в полза на нечестната Хилари Клинтън?!“, заяви Тръмп. По-рано администрацията на „Фейсбук“ съобщи, че е открила хиляди политически реклами, публикувани на сайта в последните две години, свързани с фалшиви потребителни профили от Русия. \r\nТръмп е изразявал често съмнения относно предполагаемата руска намеса по време на президентските избори през 2016 г. , често сочейки, че опозиционната Демократическа партия я използва като извинение, че е загубила изборите.  Виктор Турмаков", "date": "2017.09.22", "title": "Доналд Тръмп: Руските измислици продължават, сега говорят за реклами  във „Фейсбук“"}
{"url": "http://www.focus-news.net/news/2017/09/22/2438730/plovdiv-zapochna-montazhat-na-vladishkiya-tron-v-nay-starata-tsarkva-v-grada-sveta-nedelya.html", "text": "Започна монтажът на Владишкия трон в най-старата църква в Пловдив - “Света Неделя”. Това обяви Иво Калчев, председател на Сдружение Център Петко Каравелов – Пловдив след молебена в църквата по повод обявяването на Независимостта на България, предаде репортер на Радио „Фокус” - Пловдив. „Това е най-стария и най-хубав Владишки трон в България. Нека всички, които могат да отделят петаче, да го направят, за да може този храм да стане още по-хубав”, каза Калчев. Той отбеляза, че с огромни усилия този храм отново е добил своя предишен блясък. Преди три години храмът се рушеше, но благодарение на дарения вече е напълно реставриран.\r\nЗа 27-а поредна година в най-стария пловдивски храм се отслужва Молебен за здраве и благоденствие на целия български народ и в почит на Негово величество княз Фердинанд, провъзгласил Независимостта на България преди 109 години. Инициативата е на Сдружение Център Петко Каравелов – Пловдив. През 1990 г. група пловдивски царисти, сред които и адвокат Владимир Дончев, помолват отец Любен от храм „Света Неделя“ да отслужи молебен на един забранен дотогава празник – Независимостта на България, когато това е все още забранено. Покойният вече отец Любен се гордееше с тази си смела постъпка до края на живота си.\r\nОт две години молебенът се отслужва от Отец Апостол, който днес отново съжали, че българите не осъзнават важността на днешния празник и цитира евангелието, че е в човешката природа „на 10 души един да благодари”.\r\nЦветана ТОНЧЕВА", "date": "2017.09.22", "title": "Пловдив: Започна монтажът на Владишкия трон в най-старата църква в града - “Света Неделя”"}
{"url": "http://www.focus-news.net/news/2017/09/22/2438731/ministar-biser-petkov-podgotvyame-plan-za-deystvie-po-prilagane-na-natsionalnata-strategiya-za-dalgosrochna-grizha.html", "text": "Активно работим за подготовка на план за действие по прилагане на Националната стратегия за дългосрочна грижа, който ще бъде приет от Министерски съвет до края на тази година. Това каза министърът на труда и социалната политика Бисер Петков по време на пресконференция във Велико Търново, предаде репортер на Радио \"Фокус\"- Велико Търново. \"Един от акцентите, който смятаме да поставим в този план, е по отношение на хората с психични разтройства, умствена изостаналост, деменция, които не са малко и за които предоставяните в момента услуги са недостатъчни. Индикатор за това е големият брой чакащи за тези услуги\", заяви Петков. Министърът отбеляза, че основно в този план се предвижда започване на процеса на деинституционализация на дългосрочната грижа за възрастните хора с постепенно преминаване към социални услуги в общността и съпътстващи услуги с цел създаване на условия за независим и достоен живот на тези наши сънародници. \"В първия план за действие, който ще обхваща периода до 2021 г., се предвижда финансиране за промяна в около 10 институции за такива лица, осигурено основно по ОП \"Региони в растеж\". Амбицията ни е да осигурим едно разноообразие от социални услуги - качествени, достъпни\", обясни социалният министър.\r\nПо думите му другото направление в разработения план е насочен към усъвършенстване на услугите в домашна среда. \"Това, което за първи път ще направим, е да осигурим устойчиво финансиране на тези услуги от бюджета на страната. Досега финансирането ставаше по различни програми и схеми, което беше свързано с известни неудобства и несигурност за лицата, които ги ползват\", обяви той. Министърът обясни, че това са важни и търсени услуги, от които се ползват над 26 000 възрастни лица и по тях намират заетост около 16 000 лични асистенти и домашни помощници. По думите му това е част от мерките по изпълнение на Националната стратегия за дългосрочна грижа от 2014 г.\r\nМинистърът припомни направеното до момента от кабинета в тази връзка. \"Предприехме действия да осигурим финансиране на услугите, свързани с грижа в домашна среда за възрастните хора с увреждания, като се решение на правителството бяха осигурени от бюджета на МТСП 15,7 млн. лв. за продължаване на договорите с общините по схемата \"Независим живот\" за финансиране на услугите \"Личен асистент\", \"Домашен помощник\", \"Социален асистент\", които осъществяват грижа за тези хора в домашна среда.\r\nНадежда КРЪСТЕВА", "date": "2017.09.22", "title": "Министър Бисер Петков: Подготвяме план за действие по прилагане на Националната стратегия за дългосрочна грижа"}
{"url": "http://www.focus-news.net/news/2017/09/22/2438732/vitseprezidentat-iliyana-yotova-savremennata-nezavisimost-oznachava-svobodni-hora-sas-svobodno-mislene.html", "text": "Съвременната независимост означава свободни хора, със свободно мислене, които живеят в свят с условия, осигурени от управниците, за да пребъде България. Това заяви пред журналисти във Велико Търново по повод Деня на Независимостта на България вицепрезидентът Илияна Йотова, предаде репортер на Радио „Фокус“ – Велико Търново. Според вицепрезидента, днес всеки един българин трябва да осъзнае себе си като патриот и да се почувства независим и свободен човек. „Днешният ден е един от най-великите в българската история, защото е ден на гордостта и самочувствието на българския народ. Не случайно в обръщението си на Царевец казах, че днес е ден, в който не трябва да се гледа само към миналото. Това е ден, в който всеки един държавник и политик у нас трябва да се замисли дали е на висотата на хората, на политиците, на държавниците, които преди толкова много години са имали смелостта и волята да се опълчат срещу Великите сили, за да защитят Независимостта на Отечеството, 30 години след получената свобода“, каза още Илияна Йотова. \r\nТя посочи, че съвременните свободни хора са активни и не се колебаят дали и как да защитят суверенитета на държавите, в които живеят. „Те знаят интереса на страната си и едновременно с това са хора, които я водят в европейското семейство към справяне със съвременните предизвикателства. Живеем в един опасен свят, с много рискове. Свят, който може да пребъде, но може и да затъне в по-големи проблеми и предизвикателства и днес, този свят има нужда от независими държави, които защитават своя суверенитет, могат да си партнират, за да имаме всички ние бъдеще“, допълни вицепрезидентът.\r\nЛуиза ТРАНЧЕВА", "date": "2017.09.22", "title": "Вицепрезидентът Илияна Йотова: Съвременната независимост означава свободни хора, със свободно мислене"}
{"url": "http://www.focus-news.net/news/2017/09/22/2438733/blagoevgrad-vsichki-gisheta-na-gkpp-kulata-rabotyat-nyama-strupvane-na-avtomobili.html", "text": "Всички гишета на ГКПП „Кулата“ работят, няма струпване на автомобили, предаде репортер на Агенция „Фокус“. Преминаването през граничния пункт отнема около 7 минути.", "date": "2017.09.22", "title": "Благоевград: Всички гишета на ГКПП „Кулата“ работят, няма струпване на автомобили"}
{"url": "http://www.focus-news.net/news/2017/09/22/2438734/kmetat-dimitar-stefanov-chrez-obyavyavaneto-na-tutrakan-za-grad-na-balgarskata-boyna-slava-shte-poddarzhame-duha-na-tutrakanskata-epopeya-zhiv-i-shte-vazpitavame-pokoleniyata-da-pomnyat.html", "text": "Важното е да оставим духа на тази битка жив. Чрез обявяването на Тутракан като „Град на Българската бойна слава“ можем да поддържаме този дух, да възпитаваме поколенията да помнят какво е било в годините назад. Това каза в интервю за Агенция „Фокус“ кметът на Тутракан Димитър Стефанов. „С това дали Тутракан ще бъде обявен за „Град на Българската бойна слава“ или няма да бъде, градът няма да се промени“, посочи той и допълни, че по тази начин ще покажем, че почитаме паметта на всички тези 10 хил. човека, които са оставили костите си на тази земя в битката. „Ще покажем, че помним историята си и поуките от нея. Мисля, че това е много по-важно, по този начин ще предадем този дух на децата и внуците си, на поколенията пред нас. Да не се забравя историята на България и поуките, които трябва да вземем от нея“, заяви кметът на Тутракан. „Стотици хиляди хора всяка година идват на Мемориалния комплекс да почетат паметта на техни близки и роднини, които са загинали в тази битка. Идват не само такива хора, а и интересуващи се от историята ни и да видят Мемориалния комплекс“, посочи Димитър Стефанов. Той уточни, че Мемориалът е уникален, защото в него са погребани победители и победени, почитат се воините и от едната, и от другата страна. Кметът поясни, че идеята Тутракан да бъде предложен за „Град на Българската бойна слава“ е на вицеадмирал Пламен Манушев и на собственика на Агенция и Радио „Фокус“ Красимир Узунов. „Тутракан наистина заслужава да бъде обявен за „Град на българската бойната слава“. От битката, която се е водила при Тутракан и победата започва присъединяването на Южна Добруджа към Царство България“, заяви Димитър Стефанов. \r\nБиляна ИВАНОВА", "date": "2017.09.22", "title": "Кметът Димитър Стефанов: Чрез обявяването на Тутракан за „Град на Българската бойна слава“ ще поддържаме духа на Тутраканската епопея жив и ще възпитаваме поколенията да помнят"}
{"url": "http://www.focus-news.net/news/2017/09/22/2438735/kiril-aleksiev-rim-blagoevgrad-vazhno-e-mezhdunarodnoto-polozhenie-pri-obyavyavaneto-na-nezavisimostta-zashtoto-togava-na-balkanite-se-razmestvat-geopoliticheskite-plastove.html", "text": "От голямо значение е международното положение по време на обявяване на Независимостта, тъй като тогава изтича 30-годишния срок на окупация на Босна и Херцеговина, който е даден по време на Берлинския договор, т.е. на Балканите се създава една ситуация, която размества големите геополитически пластове. Това каза за Радио „Фокус“ - Пирин Кирил Алексиев, уредник в РИМ - Благоевград. „Това се случва в един момент, в който са заинтересовани голям набор от Велики сили и дава възможност на малките държави да оползотворят някои дивиденти. След изтичане на 30-годишният срок на окупация на Босна и Херцеговина от Австро–Унгария и по Берлински договор Австро–Унгария трябва да върне Босна и Херцеговина на Османската империя“, каза Алексиев. По думите му  в световната история много трудно може да се намери такъв прецедент, в който една държава, която е получила териториално разширение, макар и условно, в пълно съгласие да върне това териториално разширение след определен срок. „Австро–Унгария като една империя трябва да действа имперски, едно да защити своето реноме, едно че има съвсем реални аспирации към западната част на Балканите, дори чак до Солун, а Босна и Херцеговина е възможност за осигуряване на тези амбиции. Трябва да направи някакъв акт, който да и позволи да задържи завинаги Босна и Херцеговина. В международната политика особено по отношение на Балканите след Берлинския договор такъв акт е невъзможно да стане без санкцията на останалите Великите сили. Балканите имат проклятието да бъдат пресечна точка на геополитическите интереси на всички велики сили“, каза Алексиев. По думите му всяко едно действие на Балканите става под много внимателното вглеждане на всички тези заинтересовани фактори, а по отношение на Балканите, всички Велики сили са заинтересовани. В тази сложна ситуация Австро-Унгария трябва да намери възможно най-добрия вариант да анексира Босна и Херцеговина и този удобен момент се случва през 1908 г., като тогава избухва Младотурската революция в Османската империя, правителството е сменено и има една голяма правителствена криза. „В тази голяма криза, която се случва се вижда един удобен момент Австро-Унгария да осребри или да анексира Босна и Херцеговина. България още от Берлинския договор не се чувства удобно и комфортно в ролята си на васал в Османската империя. Когато тя е васал, няма статут на пълноправна държава, тъй като нейният суверен е османския султан. Османската империя представя България във всички международни договори. Това може да се проследи в книгите на Димитър Талев „Илинден“ и „Железния светилник“, как едрият капитал от западна Европа, нахлува в Османската империя и унищожава занаятчиите. Идват големите промени и се засилват борбите за национално освобождение. България търси всеки удобен момент да скъса с тежката зависимост от Османската империя. На официалната вечеря, която дава новото правителство на младотурците, българския дипломатически представител не е поканен. Обяснимата причина, че той е със статут на васален, но България заобикаля тези възпиращи я фактори и идва този удобен момент и България е обидена от това снизходително отношение към нея и изтегля дипломатическият си представител и подготвя Съединението“, каза Алексиев.\r\nЛора КАЛЧЕВА", "date": "2017.09.22", "title": "Кирил Алексиев, РИМ - Благоевград: Важно е международното положение при обявяването на Независимостта, защото тогава на Балканите се разместват геополитическите пластове"}
{"url": "http://www.focus-news.net/news/2017/09/22/2438736/ministar-temenuzhka-petkova-vsichko-koeto-pravim-v-sektor-energetika-e-nasocheno-kam-tova-biznesat-da-bade-konkurentosposoben-a-grazhdanite-da-se-chuvstvat-spokoyni-i-zashtiteni.html", "text": "Всичко, което правим в сектор „Енергетика“ е насочено към това бизнесът да бъде конкурентоспособен, а гражданите да се чувстват спокойни и защитени. Това заяви на брифинг министърът на енергетиката Теменужка Петкова, предаде репортер на Радио „Фокус“ – Велико Търново.\r\n„Съществено и важно в сектор „Енергетика“ е стартирането в началото на 2018 г. на един механизъм за финансиране, свързан с така наречената Норвежка програма. Това ще бъде втори програмен период, по който Министерство на енергетиката ще работи по тази програма. Вече имахме един програмен период, който приключи успешно“, обясни Петкова. „Бенефициенти по тази програма са главно общините. Сега, в рамките на предстоящия втори програмен период, който предстои да стартира и за който са осигурени 63 млн. лв., сме разработили съвместно с Националното сдружение на общините новите мерки, свързани с енергийната ефективност“, поясни енергийният министър. По думите й с тези мерки ще могат да бъдат санирани определени сгради, които са общинска собственост – болници, детски градини, училища, социални заведения. „Смятам, че това е много добра мярка, която ще даде реални резултати, ще доведе до това да се пестят енергийни ресурси и съответно този спестен ресурс да може да се насочи към други необходими дейности за всяка една община“, добави тя.\r\n„В рамките на правителството сме заложили много амбициозна програма в сектор „Енергетиката“. Знаете за стремежа ни към диверсификация на източниците и маршрути за доставка на природен газ, концепцията ни за реализация на газоразпределителен център на територията на България, за която имаме пълна подкрепа от страна на ЕК. Всичко, което правим в сектора е насочено към това българските потребители и бизнес да са поставени в условия на конкуренция, за да може бизнесът да бъде конкурентоспособен, а гражданите да се чувстват спокойни и защитени“, поясни министър Теменужка Петкова.\r\nНадежда КРЪСТЕВА", "date": "2017.09.22", "title": "Министър Теменужка Петкова: Всичко, което правим в сектор „Енергетика“ е насочено към това бизнесът да бъде конкурентоспособен, а гражданите да се чувстват спокойни и защитени"}
{"url": "http://www.focus-news.net/news/2017/09/22/2438737/plovdiv-obshtina-asenovgrad-kandidatstva-po-oprr-sas-sobstven-proekt-za-blizo-7-mln-leva-za-podobryavane-na-obrazovatelnata-infrastruktura.html", "text": "Община Асеновград кандидатства по ОП „Региони в растеж“ със собствен проект за близо 7 млн. лева за подобряване на образователната инфраструктура. Това съобщиха за Радио „Фокус“ – Пловдив от пресцентъра на Общината. Проектът включва обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства. В проектното предложение са предвидени мерки, свързани с подобряването на енергийната ефективност, модернизация и рехабилитация на три детски градини: ЦДГ „Надежда“, ОДЗ „Зорница“ и ЦДГ „Пролет“, както и за две училища – СОУ „Св. св. Кирил и Методий“ и СОУ „Св. княз Борис I“, които са част от общинската образователна инфраструктура на град Асеновград.\r\nВ проекта са заложени и дейности, свързани с доставка на обзавеждане и оборудване, като част от цялостната модернизация на съответните обекти. Предвидени са дейности, осигуряващи достъпна архитектурна среда, благоустрояване на дворните пространства, изграждане на нови площадки за спорт и игра, обособяване на нови озеленени пространства\r\n„Изпълнението на проекта ще осигури модернизирани условия за качествено обучение и грижи за децата и учениците на територията на Община Асеновград, както и за работата на преподавателите и останалия персонал в училищата и детските градини. Ще се намалят разходите за енергия и отопление и емисиите на парникови газове“, обясниха от пресцентъра на Общината.\r\nТони МИХАЙЛОВ", "date": "2017.09.22", "title": "Пловдив: Община Асеновград кандидатства по ОПРР със собствен проект за близо 7 млн. лева за подобряване на образователната инфраструктура"}
{"url": "http://www.focus-news.net/news/2017/09/22/2438738/viktor-orban-po-malko-bryuksel-poveche-natsionalna-darzhava.html", "text": "Унгарският министър-председател Виктор Орбан поиска от Европейския съюз да уважава желанието на Унгария тя да не стане многонационална , пише Magyar Hirlap.\r\n„По-малко Брюксел и повече национална държава \", посочи Орбан. „Не искаме страната ни да е страна на мигранти това е наше право. Нека уважим решението на унгарската нация“,  подчерта той по време на срещата си във Варшава с полския министър-председател Беата Шидло.  „Ние не критикуваме страните, населени с мигранти, но искаме нашата позиция да бъде уважена“, посочи унгарският министър-председател. \r\n„В Европа е настъпила нова ситуация. Ясно е видно, че континентът се дели на две групи – страни, които са станали имигрантски – най-вече бившите колониални държави и на неемигрантски държави, които искат да решат демографските си въпроси с помощта на своята семейна политика“, добави той.  Виктор Турмаков", "date": "2017.09.22", "title": "Виктор Орбан: По-малко Брюксел, повече национална държава"}
{"url": "http://www.focus-news.net/news/2017/09/22/2438739/pazardzhik-denyat-na-nezavisimostta-na-balgariya-be-otbelyazan-tarzhestveno-v-obshtina-velingrad.html", "text": "Денят на Независимостта на България бе отбелязан тържествено в община Велинград, съобщи за Радио „Фокус“ – Пазарджик Бояна Кирилова от Общината. Програмата е започнала с тържествен ритуал за издигане на Националния Флаг на Република България и флагове на Европейски съюз и Община Велинград, последван от Празничен молебен за благоденствие на Независима България. \r\nСлово пред събралото се множество на пл. „Николай Гяуров“ произнесе кметът на Велинград д-р Костадин Коев. Празничният ден продължи с концерт на СК „Импулс“, изпълнение на народния певец Янко Неделчев - народен певец и танцьори, както и на Мажоретен състав „Мистерия” при ОДК – Пазарджик, Теди Стефанова – изпълнител на популярна музика, Георги Вардев - народен певец от Якоруда и Представителния ансамбъл за народни песни и танци „Чепино” към НЧ „Св. Св. Кирил Методий-1905”.\r\nАлбена ЖИЛЕКОВА", "date": "2017.09.22", "title": "Пазарджик: Денят на Независимостта на България бе отбелязан тържествено в община Велинград"}
{"url": "http://www.focus-news.net/news/2017/09/22/2438740/georgi-pitov-istorik-22-septemvri-e-politicheskoto-poslanie-che-sme-resheni-da-otidem-do-kray-za-realizirane-na-ideala-za-edinna-balgariya.html", "text": "22 септември е политическото послание, че сме решени да отидем до край за реализиране на идеала за единна България. Това каза за Радио „Фокус“ - Пирин Георги Питов, историк и уредник в Музеен комплекс - Банско. „Ако приемем, че 3 март е идеал за единна България, 6 септември е първата и най-голяма стъпка към реализирането му, а 22 септември е политическото послание, че сме решени да отидем до край за неговото реализиране. Тези три празника са неразривно свързани и с еднаква стойност за българите“, каза Питов. По думите му на 22 септември българите показват, че са достатъчно големи да следват мечтите си и да живеят обединени в една държава. Затова е толкова важно обявяването на Независимостта на България. „Имаше доста години, в които след промените, в които сякаш този празник не се чувстваше като официален и национален празник. Хората го смятаха повече за почивен ден. Виждам вече, че в по-младото поколение има една тенденция за честване по-тържествено на всички празници. Българският народ постепенно осъзнава важността на този празник - Независимостта и се надявам все повече и повече българи да се чувстват горди и независими в бъдеще“, каза Питов.\r\nЛора КАЛЧЕВА", "date": "2017.09.22", "title": "Георги Питов, историк: 22 септември е политическото послание, че сме решени да отидем до край за реализиране на идеала за единна България"}
{"url": "http://www.focus-news.net/news/2017/09/22/2438741/afp-emanyuel-podpisa-osporvaniya-zakon-za-reformi-vav-frenskoto-trudovo-zakonodatelstvo.html", "text": "Президентът на Франция Еманюел Макрон подписа закона за измененията в трудовия кодекс на страната, изпълнявайки едно от основните си предизборни обещания, предаде  AFP.\r\nМерките, които  предизвикаха масови протести, ще дадат на работодателите повече гъвкавост при договарянето на заплатите и трудовите условия със своите работници и ще има даде повече възможности да съкращават персонала.  Виктор Турмаков", "date": "2017.09.22", "title": "AFP: Еманюел подписа оспорвания закон за реформи във френското трудово законодателство"}
{"url": "http://www.focus-news.net/news/2017/09/22/2438742/ministar-biser-petkov-s-uvelichenieto-na-minimalnite-pensii-za-trudova-deynost-ot-1-oktomvri-2017-g-pravitelstvoto-pravi-reshitelna-krachka-kam-namalyavane-na-bednostta.html", "text": "С увеличението на минималните пенсии за трудова дейност от 1 октомври 2017 г. правителството прави решителна крачка към намаляване на бедността. Това каза министърът на труда и социалната политика Бисер Петков по време на пресконференция във Велико Търново, предаде репортер на Радио \"Фокус\"- Велико Търново. \"Правителството предприема действия за повишаване на доходите на хората в третата възраст и от 1 октомври ще бъде второто увеличение на минималния размер на пенсиите за трудова дейност. Първото както знаете беше осъществено от 1 юли т.г.\", заяви Петков. Той отбеляза, че от 1 октомври всички минимални пенсии за трудова дейност ще бъдат увеличени. Това е зависимост от водещото увеличение на минималната пенсия за осигурителен стаж и възраст, чийто размер понастоящем е 180 лв., а от 1 октомври нараства на 200 лв. Заедно с това нарастване всички други пенсии за трудова дейност - инвалидни, наследствени, също ще се увеличат и това ще се усети от над 800 000 български пенсионери, обясни министърът. \"Около 450 000 от тях ще получат второто увеличение основно в размер от приблизително 20 лв. На около 350 000 души, които в момента получават пенсия за осигурителен стаж и възраст в диапазона 180-200 лв., пенсията има ще бъде приравнена на 200 лв.\", уточни министърът\r\n\"С изпълнението на този приоритет в управленската програма на правителството, правим решителна крачка към намаляване на бедността сред хората, които са полагали труд и получават пенсия за трудова дейност - над 800 000 български пенсионери\", отбеляза Бисер Петков. \r\nНадежда КРЪСТЕВА", "date": "2017.09.22", "title": "Министър Бисер Петков: С увеличението на минималните пенсии за трудова дейност от 1 октомври 2017 г. правителството прави решителна крачка към намаляване на бедността"}
{"url": "http://www.focus-news.net/news/2017/09/22/2438743/gartsiya-gorski-pozhar-se-e-razrazil-vstrani-ot-magistralata-promahon-seres-vidimostta-e-namalena.html", "text": "Горски пожар се е разразил встрани от магистралата Промахон – Серес, предаде репортер на Агенция „Фокус“. Пожарът е в посока България, на около 5 километра разстояние от ГКПП „Кулата – Промахон“. Горят предимно сухи треви и храсти. Заради силното задимяване в района видимостта е намалена. Друг пожар, който също обвахаща предимно ниска разтителност, се е разразил в посока Серес. И двата пожара са на широк фронт.\r\n„Фокус“ призовава всички водачи на автомобили, които преминават през района, да шофират с повишено внимание заради намалената видимост.", "date": "2017.09.22", "title": "Гърция: Горски пожар се е разразил встрани от магистралата Промахон – Серес, видимостта е намалена"}
{"url": "http://www.focus-news.net/news/2017/09/22/2438744/bilyana-karadakova-rim-blagoevgrad-nay-harakteren-primer-za-politika-na-balgaro-tursko-sblizhavane-e-tazi-na-stefan-stambolov.html", "text": "Най-характерен пример за политика на българо-турско сближаване е тази на Стефан Стамболов. Това каза за Радио „Фокус” – Пирин Биляна Карадакова, уредник в Регионален исторически музей – Благоевград. „Благодарение на тази негова политика в периода 1887 – 1894 година България успява да постигне назначаване на български владици в Македония и Одринско, да речем по-хуманно отношение и идея за реформи спрямо българското население отново в Османската империя. Но в следващите правителства тази линия не се прокарва особено последователно най-вече поради изострянето на пропагандите срещу българското население от страна на Гърция и Сърбия“, обясни тя. \r\nПо думите й, се развихря много сериозна църковна борба на териториите на Македония и Одринско, където българската екзархия трябва да отстоява буквално селище след селище за своята кауза да има български свещеник и българско училище. Тогава българското население дава много жертви учители, свещеници и въобще първенци и родолюбци в борбата срещу сръбски и гръцки пропагандатори и чети, така че конфликтът се изостря изключително много и самото организиране на вътрешната македоно-одринска революционна организация и идеята за въстание означава, че всички мирни пътища и реформи или са формални, или са неосъществими. Карадакова каза още, че провалът на Илинденско-Преображенското въстание и потушаването на една голяма революционна мрежа и кампания всъщност означава, че пътят на войната е отворен, при което трябва да се намеси една много сериозна войскова сила, а най-голямата на Балканите след Османската империя е България.\r\nЛора КАЛЧЕВА", "date": "2017.09.22", "title": "Биляна Карадакова, РИМ – Благоевград: Най-характерен пример за политика на българо-турско сближаване е тази на Стефан Стамболов"}
{"url": "http://www.focus-news.net/news/2017/09/22/2438745/ministar-temenuzhka-petkova-vizhdam-vazmozhnost-za-poetapno-izlizane-na-bitovite-potrebiteli-na-svobodniya-pazar-ot-sredata-na-sledvashtata-godina.html", "text": "Аз виждам възможност за поетапно излизане на битовите потребители на свободния пазар от средата на следващата година. Това заяви на пресконференция във Велико Търново министърът на енергетиката Теменужка Петкова, коментирайки процеса на либерализация на енергийния пазар, предаде репортер на Агенция „Фокус“. По думите на министър Петкова либерализацията на енергийния пазар в България е закъснял процес, който е трябвало да бъде започнат преди 7-8 години. „В рамките на нашия предишен управленски мандат, една от първите стъпки, които предприехме, беше именно в тази посока“, коментира Петкова и уточни, че до края на годината е необходимо да бъде изготвен вариант на промените в Закона за енергетиката, а едва след гласуването им в парламента да се говори за реално въвеждане на пълна либерализация. „Това е процес, който ще продължи между 3 и 5 години“, увери Петкова. „Самият модел е такъв, че не допуска автоматичното прехвърляне на абонатите на свободния пазар. Първо – всеки трябва да има право да избере, а пазарът трябва да се развие като такъв“, допълни още тя. Министър Петкова припомни, че България е една от последните държави членки на ЕС, която не е либерализирала напълно своя електроенергиен пазар.\r\nНадежда КРЪСТЕВА", "date": "2017.09.22", "title": "Министър Теменужка Петкова: Виждам възможност за поетапно излизане на битовите потребители на свободния пазар от средата на следващата година"}
{"url": "http://www.focus-news.net/news/2017/09/22/2438746/blagoevgrad-katastrofa-e-stanala-kray-selo-polenitsa-po-parvonachalni-danni-ima-postradala-zhena.html", "text": "Катастрофа е станала край санданското село Поленица. Това съобщи за Радио „Фокус“ - Пирин дежурният служител в Областно пътно управление - Благоевград. По първоначални данни има пострадала жена. Полиция е на мястото за оглед.\r\nЛора КАЛЧЕВА", "date": "2017.09.22", "title": "Благоевград: Катастрофа е станала край село Поленица, по първоначални данни има пострадала жена"}
{"url": "http://www.focus-news.net/news/2017/09/22/2438747/pencho-markishki-fizik-prez-yasnite-i-bezlunni-esenni-noshti-mogat-da-se-nablyudavat-golyam-broy-zvezdni-kupove-difuzni-maglyavini-i-nyakoi-po-yarki-galaktiki.html", "text": "През ясните и безлунни есенни нощи могат да се наблюдават голям брой звездни купове, дифузни мъглявини и някои по-ярки галактики, тъй като в началото на нощта са видими летните съзвездия, а преди разсъмване – зимните. Това каза в интервю за Агенция „Фокус“ Пенчо Маркишки - физик в Института по астрономия с Национална астрономическа обсерватория при Българска академия на науките (БАН), разказвайки за астрономическите явления, които могат да наблюдават астролюбителите през есента. „През много от тях се проточва Млечният път, а немалко от тези обекти са лесно видими с бинокъл в неговите очертания. Дори човек да не познава добре звездното небе, ако проследи с бинокъл светлата ивица на Млечния път, в окулярите на прибора ще се появят поне няколко звездни купа и мъглявини“, обясни Маркишки. По думите му няколко по-ярки такива обекта са видими и с невъоръжено око, ако сме далеч от нощните светлини на градовете. „Такива са звездният куп Плеяди в съзвездието Бик (наречен от народа „Квачката с пиленцата“), Двойният звезден куп в съзвездието Персей, голямата галактика в Андромеда и др.“, подчерта физикът. „За астролюбителите с по-специални интереси към кометната астрономия има добра новина. През септември с бинокъл или с малък телескоп ще може да се наблюдава скоро откритата комета C/2017 O1 (ASASSN) на фона на звездите от съзвездието Бик. Предстои тази комета да премине скоро през съзвездията Колар, Персей и Жираф. Нейната очаквана максимална яркост е около 7-а – 8-а видима звездна величина и ще бъде достигната през октомври, т. е. кометата ще остане достъпна за наблюдение само с бинокли и телескопи, но не и с невъоръжено око“, допълни още той. \r\nПенчо Маркишки разказа, че в началото на септемврийските нощи най-високо в небето са видими някои типично летни съзвездия, като Лира, Лебед, Орел, Делфин, Стрела, Лисиче, Щит и др. „Също тогава планетата Юпитер залязва на запад в съзвездието Дева, а Сатурн е видим удобно над южния хоризонт в съзвездието Змиеносец. Ярките фигури на съзвездията Скорпион и Стрелец привличат погледа ниско над южния хоризонт, от който величествено се издига Млечният път – светлият силует на нашата галактика. Той пресича небето високо над нас и се снижава на североизток през съзвездията Касиопея и Персей“, разясни физикът. По думите му рано сутрин след 05.00 часа ниско на изток е вече добре видима Венера като Зорница, в съзвездието Лъв. \r\nПенчо Маркишки обясни и какво казва науката за станалия популярен напоследък ретрограден Меркурий. „Тъй наречените ретроградни движения на планетите са само визуален ефект, дължащ се на взаимното обикаляне на Земята и останалите планети около Слънцето – всяка планета със своята си орбитална скорост и период. Няма никаква здрава логика обаче да свързваме този ефект с предсказания за предстоящи беди и каквито и да било негативни събития. Нека да бъдем реалисти. Много по-интересно е ако кажем, че най-добрите условия за наблюдение на Меркурий през септември са на 12-и рано сутринта, когато планетата ще изгрее около 1 час и 30 минути преди Слънцето (в 05:31 часа за София) и ще се вижда много ниско над източния хоризонт, малко преди зазоряване. Меркурий е видим с невъоръжено око, но трудно – заради близостта му до Слънцето“, обясни Пенчо Маркишки.\r\nДеница КИТАНОВА", "date": "2017.09.22", "title": "Пенчо Маркишки, физик: През ясните и безлунни есенни нощи могат да се наблюдават голям брой звездни купове, дифузни мъглявини и някои по-ярки галактики"}
{"url": "http://www.focus-news.net/news/2017/09/22/2438748/reuters-reks-tilarsan-posochi-che-po-otnoshenie-na-severna-koreya-e-neobhodima-diplomatsiya.html", "text": "Държавният секретар на САЩ Рекс Тилърсън призна, че засилващото се напрежение със Северна Корея е предизвикателство, но добави, че дипломатическите усилия продължават, въпреки грубите думи и заплахите за военна конфронтация, предаде  Reuters.\r\n„Ние сме донякъде затруднени от предизвикателството, но нашите дипломатически усилия продължават безспирно“, заяви Тилърсън. „Ние сме въвели най-силните възможни икономически санкции срещу лидера на Северна Корея Ким Чен-ун“, добави той. Виктор Турмаков", "date": "2017.09.22", "title": "Reuters: Рекс Тилърсън посочи, че по отношение на Северна Корея е необходима дипломация"}
{"url": "http://www.focus-news.net/news/2017/09/22/2438749/vitseprezidentat-iliyana-yotova-balgariya-shte-se-spravi-s-predsedatelstvoto-na-saveta-na-evropeyskiya-sayuz-vapreki-vsichki-rezervi-koito-chuvame.html", "text": "България ще се справи с председателството на Съвета на Европейския съюз въпреки всички резерви, които чуваме. Това заяви пред журналисти във Велико Търново вицепрезидентът Илияна Йотова, предаде репортер на Радио „Фокус“ – Велико Търново. Според Йотова, основното, което страната ни трябва да направи, е да „постави интересите си на масата“. „Най-големият проблем за нас, като общество, са бедността и мизерията. Не я усещаме в големите градове, там където има работа, има млади хора, има и учебни заведения. Но само преди няколко дни разбрахте, че около 200 хиляди българчета няма да пристъпят прага на класните стаи. Една голямата част от тях, за съжаление, не могат да го направят, защото семействата им няма с какво да ги изпратят на училище. Когато бедността потиска хората и тяхната единствена мисъл е как да оцелеят утре, те не могат да се чувстват свободни и независими. Затова първата ни задача, на всички нас като държавници, обединени и заедно, е да се справим с бедността и мизерията“, подчерта Илияна Йотова. \r\nНа второ място, според нея, управниците трябва да помислят и върху външнополитическите предизвикателства пред страната ни. Те са свързани с факта, че България е външна граница на Европейския съюз и след няколко месеца ще стане председател на Съвета на ЕС. По думите й, основното, което трябва да се направи, е да се обобщят и защитят интересите на страната по време на председателството. „За 10 години работа в Европейския парламент съм се научила, че те уважават, когато имаш аргументи, когато поставяш интересите си, когато търсиш съюзници, общи допирни точки и можеш да ги защитаваш“, обясни вицепрезидентът. Илияна Йотова уточни, че е нужно обединение, както на политиците, така и на целия български народ, за да защитим каузата България.\r\nЛуиза ТРАНЧЕВА", "date": "2017.09.22", "title": "Вицепрезидентът Илияна Йотова: България ще се справи с председателството на Съвета на Европейския съюз, въпреки всички резерви, които чуваме"}
{"url": "http://www.focus-news.net/news/2017/09/22/2438750/gen-zlatan-stoykov-vapreki-globalnite-predizvikatelstva-nezavisimostta-i-natsionalnoto-samochuvstvie-na-balgariya-tryabva-da-se-poddarzhat.html", "text": "Въпреки глобалните предизвикателства, независимостта и националното самочувствие на България трябва да се поддържат. Това каза за Радио „Фокус“ ген. Златан Стойков, председателя на Съюза на офицерите и сержантите от запаса и резерва и бивш началник на Генералния щаб на Българската армия (2006-2009) и началник на отбраната. Той отбеляза, че на 22 септември 1908 г. една от най-старите държави в Европа отново се появява на световната карта след 5-вековното османско робство. „С този акт на практика се отхвърлят последните васални връзки на нашата държава от Османската империя. И неслучайно Високата порта – Турция, само след обявяване независимостта, тя я признава и се отказва от дълговете, които нашата страна изплаща на Османската империя. И през април 1909 г. България се обявява като независима държава от Великите сили в Европа“, каза още ген. Златан Стойков. Той подчерта, че независимостта е признакът, по който се цени достойнството на всяка държава в глобалния свят.", "date": "2017.09.22", "title": "Ген. Златан Стойков: Въпреки глобалните предизвикателства независимостта и националното самочувствие на България трябва да се поддържат"}
{"url": "http://www.focus-news.net/news/2017/09/22/2438751/kmetat-dimitar-stefanov-s-tutrakanskata-bitka-balgarskata-armiya-si-vrashta-chestta-dostoynstvoto-i-natsionalnoto-samochuvstvie.html", "text": "С Тутраканската битка Българската армия си връща честта, достойнството и националното самочувствие. Това трябва да се помни. Това каза в интервю за Агенция „Фокус“ кметът на Тутракан Димитър Стефанов. „Тутракан има изключително важна роля в българската история. Битката се изучава в учебниците като най-голямата нападателна битка в историята на България“, заяви той и допълни, че от изхода на битката при Тутракан започва присъединяването на Южна Добруджа към царство България през 1916 година. „Вчера на тържествената сесия на Общинския съвет цитирах думи, казани непосредствено след битката. Интерпретирайки ги звучат така: „Върнахме си българския град, върнахме си част от България“. Казвам и че тук си върнахме честта“, каза още Димитър Стефанов. \r\nБиляна ИВАНОВА", "date": "2017.09.22", "title": "Кметът Димитър Стефанов: С Тутраканската битка Българската армия си връща честта, достойнството и националното самочувствие"}
{"url": "http://www.focus-news.net/news/2017/09/22/2438752/afp-britanskata-politsiya-e-povdignala-obvineniya-sreshtu-18-godishen-mladezh-zaradi-napadenieto-v-londonskoto-metro.html", "text": "Британската полиция съобщава, че са повдигнати обвинения срещу 18-годишен младеж за опит за убийство след нападението в лондонското метро от миналата седмица, при което бяха ранени 30 души, предаде  AFP.\r\n„Ахмед Хасан, който бе арестуван на сутринта след нападението от 15 септември, е обвинени също така за употребата на експлозива триацетон трипероксид“, пише в официално съобщение на полицията.  Виктор Турмаков", "date": "2017.09.22", "title": "AFP: Британската полиция е повдигнала обвинения срещу 18-годишен младеж заради нападението в лондонското метро"}
{"url": "http://www.focus-news.net/news/2017/09/22/2438753/ministar-nikolay-nankov-predstoyat-remontni-deynosti-na-patnite-otsechki-veliko-tarnovo-arbanasi-gorna-oryahovitsa-i-resen-samovodene.html", "text": "Предстоят ремонтни дейности на пътните отсечки Велико Търново – Арбанаси – Горна Оряховица и Ресен – Самоводене. Това съобщи във Велико Търново министърът на регионалното развитие и благоустройството Николай Нанков, предаде репортер на Радио „Фокус” – Велико Търново. Средствата, с  които ще се извърши рехабилитацията, са от бюджета на Агенция „Пътна инфраструктура” (АПИ). Нанков припомни, че преди две седмици с постановление на Министерски съвет бюджетът на АПИ е бил увеличен на 100 млн. лева. 8 млн. лева от тези средства ще бъдат заделени за ремонти на републикански пътища на територията на област Велико Търново. Единият път е пряката връзка между Велико Търново и Горна Оряховица, през Арбанаси. Отсечката е с дължина над 6 км. За укрепването на две свлачища в този участък ще бъдат отпуснати 2,3 млн. лева. „Това е най-пряката и бърза връзка между двата общински центъра и Лясковец”, уточни Николай Нанков. \r\nДругата отсечка, която ще бъде ремонтирана, е Ресен – Самоводене. Нанков увери, че до вторник - сряда ще стартират дейностите. И двата проекта са в технологична готовност. Друг път, за който също ще бъдат отпуснати средства, е пътят Павликени – Караисен. Дейностите по рехабилитацията ще стартират в рамките на 10 дни.\r\nНадежда КРЪСТЕВА", "date": "2017.09.22", "title": "Министър Николай Нанков: Предстоят ремонтни дейности на пътните отсечки Велико Търново – Арбанаси – Горна Оряховица и Ресен – Самоводене"}
{"url": "http://www.focus-news.net/news/2017/09/22/2438754/prof-plamen-pavlov-22-septemvri-garantira-na-vazrozhdenskite-balgari-i-na-sledvashtite-pokoleniya-ravnopostavenost-s-evropeyskite-darzhavi.html", "text": "22 септември гарантира на възрожденските българи и на следващите поколения равнопоставеност с европейските държави. Това коментира в интервю за Радио \"Фокус\" историкът проф. Пламен Павлов. Той добави, че в годините до 1908 г. народът ни има невероятно национално единство. \r\n„Тогава националното единство в самия кабинет и в самото общество не е някакво пожелание, не е утопия, не е блян, а е реалност. В правителството има двама бесарабски българи - премиерът Александър Малинов, който е блестящ юрист с огромен авторитет и ген. Данаил Николаев, който е военният гарант на Съединението. Имаме македонски българи и то не кой да е, а големият държавник Андрей Ляпчев. Тези хора много добре знаят, какво значи да се борим за национално обединение, какво значи национално достойнство и воля“, обясни проф. Пламен Павлов. Той каза още, че единствени от останалите балкански народи ставаме независими, без да се пролее капка кръв и без да има един изстрел.", "date": "2017.09.22", "title": "Проф. Пламен Павлов: 22 септември гарантира на възрожденските българи и на следващите поколения равнопоставеност с европейските държави"}
{"url": "http://www.focus-news.net/news/2017/09/22/2438755/anadolu-agency-izgrazhdaneto-na-stenata-po-granitsata-mezhdu-siriya-i-turtsiya-shte-priklyuchi-do-kraya-na-septemvri.html", "text": "Според източници от турското правителство изграждането на бетонната бариера по границата между Турция и Сирия ще бъде приключено до края на септември, предаде  Anadolu Agency.\r\n„Общо 730 км от граничната стена са вече приключени“, съобщи анонимен източник от турското правителство. „Останалите 98 км от стената ще бъдат приключени до края на месеца“, добави той. \r\nГраничната стена включва и електронно наблюдение.  Анкара обяви началото на проекта след като в съседна Сирия избухна гражданска война.  Виктор Турмаков", "date": "2017.09.22", "title": "Anadolu Agency: Изграждането на стената по границата между Сирия и Турция ще приключи до края на септември"}
{"url": "http://www.focus-news.net/news/2017/09/22/2438756/kmetat-na-sofiya-yordanka-fandakova-v-savremennite-gradove-tsifrovite-tehnologii-se-transformirat-v-po-dobri-uslugi-za-grazhdanite.html", "text": "Потенциалът на умните технологии при решаването на конкретни градски задачи е огромен. Това каза кметът на София Йорданка Фандъкова по време на Шестата среща на кметовете на европейски столици и Европейската комисия в Рига, съобщиха от пресцентъра на Столична община. Кметът Фандъкова посочи, че в София работят над 100 Ай Ти компании, привлечени са глобални R&D лидери, развиващи висококвалифицирани специалисти. \"Активно подпомагаме образователни програми на бизнеса и училищата за получаване на професионална квалификация и практически умения. Опитваме се да мобилизираме този голям потенциал за решаване на задачите на града. Дневният ред на София е подобряване на качеството на въздуха, развитие на градската мобилност и предоставянето на качествено образование, концепцията за интелигентния град ни помага по-бързо да се справим с конкретни проблеми\", каза Фандъкова. По думите ѝ в съвременните градове цифровите технологии се трансформират в по-добри услуги за гражданите, по-добро използване на ресурсите и по малко негативно въздействие върху околната среда. \"За нас темата за дигитализацията е ключова. София кандидатства и е избрана за координатор на едно от 12-те партньорства на Градския дневен ред на Европа. Заедно с Естония и финландския град Оулу София координира партньорство Дигитален преход\", каза още кметът Фандъкова. Тя покани участниците на конференцията в Рига на предстоящата в София дигитална асамблея, която ще се проведе по време на Българското председателство и която подготвяме заедно с комисаря по цифрова икономика и общество Мария Габриел. Кметът Фандъкова се включи в панела „Местни предизвикателства пред столиците“ с доклад на тема „Интелигентен град - иновации и дигитализация“. Кметът на София даде примери с използване на иновациите в сферата на градската мобилност, управлението на отпадъците, тя сподели, че новите технологии спомагат за по-добрия диалог с гражданите и най-вече за тяхното включване при взимане на решения в града. \r\nВ рамките на форума кметът проведе срещи с Марош Шевчович - вицепрезидент на ЕК и с Корина Крецу - еврокомисар по регионална политика. Двамата дадоха висока оценка на изпълнените от Столична община проекти с европейско финансиране. Кметът Фандъкова проведе среща с кмета на Рига Нилс Ушаковс, както и с кмета на Копенхаген Нина Томпсен. Двете обсъдиха сътрудничеството на София и Копенхаген във въвеждането на зелени политики и развитие на пешеходните пространства. \r\nЙорданка Фандъкова участва в приемането на декларация относно укрепването на ролята на градовете на европейските столици за растеж и единство в рамките на градоустройствената програма на Европейския съюз. Столичните градове на ЕС желаят да участват по-активно в процеса на взимане на решения относно политиката на сближаване. През следващия програмен период трябва да се имат предвид тенденциите на продължаващата урбанизация в Европа. Урбанизацията създава неотложни нови предизвикателства за европейските градове, но също така нови възможности за развитие. Кметовете на столици призовават ЕК да засили възможностите на столиците за определяне на програми и проекти въз основа на нуждите, които самите те са идентифицирали и да управляват срествата, предназначени за тези програми и проекти. Кметовете на столици на държави от ЕС декларират, че ще продължат сътрудничеството си с Европейската комисия за преминаване към нисковъглеродна, сигурна и конкурентноспособна енергийна икономика, която ще допринесе за стратегията за борба с изменението на климата.", "date": "2017.09.22", "title": "Кметът на София Йорданка Фандъкова: В съвременните градове цифровите технологии се трансформират в по-добри услуги за гражданите"}
{"url": "http://www.focus-news.net/news/2017/09/22/2438757/reuters-rumanskata-antikoruptsionna-prokuratura-razsledva-vitsepremiera-na-stranata.html", "text": "Румънската антикорупционна прокуратура е започнала дело срещу вицепремиера Севил Шахайде за възможна злоупотреба с правомощия и заменки на земи, предаде  Reuters.\r\nПо-рано днес политикът съобщи, че прокуратурата я е информирала, че е заподозрян, но отказа да предостави допълнителни детайли. \r\nПрокуратурата сочи в официално свое заявление, че през 2013 г., тогава министър на регионалното развитие, Шахайде е подпомогнала преминаването на 324 хектара земеделски земи край река Дунав от държавата към местните власти на провинцията Телеорман, която след това е била наета от частни компании.  Виктор Турмаков", "date": "2017.09.22", "title": "Reuters: Румънската антикорупционна прокуратура разследва вицепремиера на страната"}
{"url": "http://www.focus-news.net/news/2017/09/22/2438758/dimitar-stefanov-kmet-na-tutrakan-neka-pochitame-pametta-na-horata-koito-sa-zapazili-balgariya-i-sa-se-borili-za-nezavisimostta--i-da-predavame-tova-na-pokoleniyata.html", "text": "Нека почитаме паметта на хората, които са създали и запазили България. Борили са се за нейната Независимост. И да предаваме това на поколенията. Това каза за Агенция „Фокус“ кметът на Тутракан Димитър Стефанов по повод отбелязването на 109-годишнината от обявяването на Независимостта на България. „Нека да не забравяме нашите предци, както не искаме нашите деца и внуци да забравят нас“, заяви той. „Това, което всеки кмет би пожелал на читателите на „Фокус“ и на жителите на неговата община първо е да бъдат живи и здрави, да имат успехи“, посочи кметът на Тутракан. \r\nБиляна ИВАНОВА", "date": "2017.09.22", "title": "Димитър Стефанов, кмет на Тутракан: Нека почитаме паметта на хората, които са запазили България и са се борили за Независимостта ѝ, и да предаваме това на поколенията"}
{"url": "http://www.focus-news.net/news/2017/09/22/2438759/yuriy-gramatik-kongres-na-balgarite-v-ukrayna-v-usloviyata-na-neprekasnati-politicheski-promeni-borbata-za-nezavisimost-i-natsionalna-identichnost-tryabva-da-prodalzhava.html", "text": "В условията на непрекъснати политически промени борбата за независимост и национална идентичност трябва да продължава. Това се посочва в поздравителния адрес на президента на Всеукраинската обществена организация „Конгрес на българите в Украйна” Юрий Граматик, съобщиха от организацията. „Преди 109 години в многовековната история на България се открива страница, която полага нов етап от развитието на страната. Много усилия и време бяха необходими на България да бъде призната от Великите сили след Освобождението и от Турско робство. Министър-председателят Александър Малинов, бесарабски българин от село Пандаклия (днешна Украйна), написва текста на манифеста и под него подписите си поставят българският княз и министрите от кабинета. \r\nВ условията на глобализацията и непрекъснатите политически промени борбата за независимост и национална идентичност трябва да продължава, а младото поколение да бъде възпитавано с почит и уважение към история ни и с гордост от постиженията ни в световен мащаб. \r\nСигурен съм, че нашето утре зависи от делата ни днес. Нека всички наши действия бъдат насочени към запазването на Независимостта ни и нека те бъдат водени от мъдрите уроци от историята ни. Бъдете здрави, силни и успешни”, се посочва в още в поздравителния адрес на Юрий Граматик.", "date": "2017.09.22", "title": "Юрий Граматик, Конгрес на българите в Украйна: В условията на непрекъснати политически промени борбата за независимост и национална идентичност трябва да продължава"}
{"url": "http://www.focus-news.net/news/2017/09/22/2438760/ministar-biser-petkov-nad-2000-mayki-sa-se-vazpolzvali-ot-vazmozhnostta-da-se-varnat-po-rano-na-rabota-i-da-poluchavat-polovinata-ot-obezshtetenieto-za-bremennost-i-razhdane-sled-promenite-ot-1-yuni.html", "text": "Над 2000 майки са се възползвали от възможността да се върнат по-рано на работа и да получават половината от обезщетението за бременност и раждане. Това стана ясно от думите на министъра на труда и социалната политика Бисер Петков по време на пресконференция във Велико Търново във връзка с промените в Кодекса за социално осигуряване, влезли в сила от 1 юни 2017 г., предаде репортер на Радио \"Фокус\"- Велико Търново. \"Има интерес към тази възможност. Последните данни, които имах, са, че над 2000 майки са се възползвали от тази възможност и са се върнали на работа, но получават половината от определеното обезщетение за бременност и раждане\", отбеляза той. \r\n\"Имаме намерение и с подготвения закон за Държавно обществено осигуряване и промените, които съпътстващо ще бъда предложени в Кодекса за социално осигуряване, да продължим да развиваме тази политика на стимулираме на връщане на работа и да избегнем деквалификацията, която се получава вследствие използването на всички видове регламентирани отпуски за бременност, раждане и отглеждане на дете\", коментира още министърът. \r\nЩе предложим изравняване на режимите на биологичните родители и на осиновителите по отношение на отпуските и получаването на обезщетения. Този въпрос е болезнен, така че работим и ще предложим на Народното събрание текстове, с които считаме, че ще бъдат избегнати тези неравнопоставености, които в момента има в законодателството, заяви Бисер Петков. \r\nНадежда КРЪСТЕВА", "date": "2017.09.22", "title": "Министър Бисер Петков: Над 2000 майки са се възползвали от възможността да се върнат по-рано на работа и да получават половината от обезщетението за бременност и раждане след промените от 1 юни"}
{"url": "http://www.focus-news.net/news/2017/09/22/2438761/prof-mladen-grigorov-s-obyavyavaneto-na-nezavisimostta-na-balgariya-se-potvarzhdava-vazrozhdenskiyat-duh-na-balgarina.html", "text": "С обявяването на Независимостта на България се потвърждава възрожденският дух на българина, който тогава все още съществува с пълна сила. Това каза в празничното издание на предаването „За честта и славата на България“ на Радио \"Фокус\" Проф. Младен Григоров, кардиолог и председател на фондация „Паметници на българската слава“. \"Проблемът днес е има ли кауза, която би могла да обедини българския народ, както го е правена в миналото\", добави проф. Григоров. „В миналото първата кауза е била има ли български народ, тогава идва Отец Паисий. Следващата кауза е за духовна независимост чрез борбата за независима българска църква, след това е каузата за национално освобождение, следва Съединението и Обединението. Сега каква кауза имаме? Може ли да е кауза да бъдем членове на ЕС и НАТО, това е метод за защита на държавата, но не е кауза“, обясни той. Проф. Младен Григоров каза още, че размиването на любовта към Отечеството е „ядката“ на съществуването на всеки един народ. \"Отговорност нихилизмът към българската история, който се наблюдава днес да бъде заличен, е в ръцете на образованието\", обясни той.", "date": "2017.09.22", "title": "Проф. Младен Григоров: С обявяването на Независимостта на България се потвърждава възрожденският дух на българина"}
{"url": "http://www.focus-news.net/news/2017/09/22/2438762/pazardzhik-obshtinskata-struktura-na-pp-gerb-otbelyaza-109-godini-ot-obyavyavaneto-na-nezavisimostta-na-balgariya.html", "text": "Общинската структура на ПП ГЕРБ в Пазарджик отбеляза 109- година от обявяването на Независимостта на България, съобщиха за Радио „Фокус“ – Пазарджик от Пресцентъра на партията в Пазарджик. Пред паметния знак на Независимостта в централния парк на града цветя поднесоха народният представител Десислава Тодорова, общинският ръководител Гинче Караминова, общински съветници от ГЕРБ и членове на общинските организации на Младежи, Жени и Старейшини ГЕРБ. В своето слово общинският ръководител на ГЕРБ – Пазарджик Гинче Караминова посочи, че „Денят на Независимостта  е празник не само на политическата воля, но и на духовния порив на една млада нация да бъде истински самостоятелна”. „Това е важен държавнически акт, съпътстван от тържественост, както подобава на историческата му тежест. Освободената през 1878 г. и съединена през 1885 г. България вече е и Независима. Третата българска държава възвръща полагащото ѝ се достойнство на равноправна европейска страна. От този ден България става равностоен участник в световните дипломатически отношения”, каза още Караминова. Тя изтъкна, че в днешни времена ние пазим своята независимост и се стремим като част от обединена Европа към укрепване на българската нация, към нейния икономически и културен напредък. „Нека отстояваме този прав път на развитие! Да не пестим усилия!”, призова Караминова и добави: „Да си припомняме, че имаме славно минало, но и да търсим все по-добро бъдеще. Да бъдем единни, когато Каузата е важна. Защото Независима България е била кауза за нашите предци. Така трябва да бъде и за нас. За да сме достойни наследници на българските велики мъже и жени”. В Пазарджик паметният знак на Независимостта бе поставен в централния градски парк през 2008 година по инициатива на Гинче Караминова в качеството й на тогавашен общински съветник от ПП ГЕРБ. След поклонението пред паметника общинската структура се включи и в честването на площад „К. Величков” в Пазарджик, където се състоя церемония по издигане на националния флаг.", "date": "2017.09.22", "title": "Пазарджик: Общинската структура на ПП ГЕРБ отбеляза 109 години от обявяването на Независимостта на България"}
{"url": "http://www.focus-news.net/news/2017/09/22/2438763/ministar-ekaterina-zaharieva-uchastva-v-sreshta-na-zhenite-vanshni-ministri-v-nyu-york.html", "text": "Заместник министър-председателят по правосъдната реформа и министър на външните работи Екатерина Захариева участва в среща на жените първи дипломати в Ню Йорк. Това съобщиха от пресцентъра на Министерството на външните работи. В резиденцията на постоянния представител на Лихтенщайн в Организацията на Обедините нации се събраха външните министри на Андора, Австралия, Ботсвана, България, Гана, Еквадор, Индия, Индонезия, Канада, Кения, Либерия, Лихтенщайн, Намибия, Палау, Република Корея, Суринам, Хърватия, Швеция  и Ямайка. Към тях се присъединиха и четири дами на ръководни постове в ООН - специалните пратеници по въпросите на международната миграция (Луис Арбур) и децата и въоръжените конфликти (Вирджиния Гамба), заместник генералният секретар по въпросите на равнопоставеността на половете Лакшми Пури и главният прокурор на Международния криминален съд г-жа Фату Бенсуда.\r\nВъншният министър на Лихтенщайн Аурелия Фрик, и на Кралство Швеция - Марго Валстрьом, приветстваха дамите и им пожелаха да работят за все повече представители на нежния пол в дипломацията. Външната министърка на Австралия Джули Бишъп сподели притесненията си от все по-намаляващия брой дами в държавната власт на страните от Тихоокеанския басейн. За пример тя даде Папуа Нова Гвинея, където след парламентарните избори преди няколко месеца вече няма нито една дама сред 111-те депутати.\r\nТова е третата неформална среща на жените външни министри.", "date": "2017.09.22", "title": "Министър Екатерина Захариева участва в среща на жените външни министри в Ню Йорк"}
{"url": "http://www.focus-news.net/news/2017/09/22/2438764/ria-novosti-grad-rakka-mozhe-da-bade-napalno-prochisten-ot-islyamska-darzhava-za-mesets-i-polivina.html", "text": "Според командващата на подкрепяните от САЩ арабско-кюрдски отряди на Сирийските демократични сили Рожд Фелат град Ракка може да бъде напълно прочистен от терористите от „Ислямска държава“ след около месец и половина, предаде  РИА Новости ,  позовавайки се на местни медии.\r\nПо-рано групировката съобщи, че около 80% от Ракка са освободени от „Ислямска държава“. Фелат посочи, че в момента терористи остават единствено в северната част на града. „Мнозина ни се предават. Неотдавна главатарят им пристигна и ни се предаде“, посочи тя.\r\nСпоред нея военната кампания продължава по план.\r\nРакка се намира под контрола на „Ислямска държава“ от 2013 г. насам. Градът се смята за неофициална столица на терористите. През 2016 г. коалицията начело със САЩ съобщи за началото на операцията по освобождаването на града. По-рано представители на Сирийските демократични сили съобщиха, че в града остават между 700 и 1000 терористи.    Виктор Турмаков", "date": "2017.09.22", "title": "РИА Новости: Град Ракка може да бъде напълно прочистен от „Ислямска държава“ за месец и поливина"}
{"url": "http://www.focus-news.net/news/2017/09/22/2438765/ministar-nikolay-nankov-do-2019-godina-shte-zapochnat-stroitelnite-deynosti-na-avtomagistrala-hemus-v-uchastaka-do-veliko-tarnovo.html", "text": "До 2019 година ще започнат строителните дейности на автомагистрала \"Хемус\" в участъка до Велико Търново. Това съобщи във Велико Търново министърът на регионалното развитие и благоустройството Николай Нанков, предаде репортер на Радио „Фокус” – Велико Търново. Нанков съобщи, че през ноември ще бъде възложено проектирането на участъка от разклона Ловеч – Плевен до връзката с новата магистрала Русе - Велико Търново. Вече готова оценката за въздействие на околната среда за този участък. „През това време ще бъдат придвижени и парцеларните планове, така че в рамките на 2018 година да извършим техническото проектиране, за да стартираме 2019 година с възлагане на строителните дейности на магистралата до Велико Търново”, посочи Николай Нанков. Министърът заяви, че преди два месеца е подписан договора с фирмата изпълнител за 9.3 км от магистралата, от Ябланица до разклона за Тетевен. Изпълнителят е пред завършване на проекта. „Шест месеца трябваше да проектират, а за два месеца са почти готови с проекта. Приключваме с отчуждаванията и се надявам още в рамките на тази година да стартираме с реалното строителство. Срокът е две години и половина, но ние ще го съкратим на не повече от 2 години, така че до края на 2019 година да имаме завършен участък от тези 9.3 км до разклона за град Тетевен”, посочи Нанков. Той съобщи, че в момента се проектират още 50 км от автомагистрала „Хемус”, до разклона Ловеч – Плевен. До края на календарната 2017 година ще са изготвени техническите проекти, а в началото на 2018 година ще бъде възложено строителството на този участък. „Ние сме поели ангажимент и ще го спазим. В рамките на настоящия мандат около 100 км от автомагистралата ще бъдат напълно завършени”, посочи Нанков. Той каза още, че в момента се обжалва тръжната процедура за участъка от 16 км от източната посока на магистралата, от пътен възел „Белокопитово”, в посока Търговище, до пътен възел „Бухово”. Има избран изпълнител и в рамките на следващите няколко месеца ще бъде сключен договор с него, за да може през 2018 година да стартира изграждането на тези 16 км. „Ангажиментът, който сме поели за „Хемус”, е до 2024 година да имаме завършена изцяло магистрала. В рамките на настоящия мандат ще бъдат завършени 100 км, а за останалите 160 км на различните етапи ще имаме възложени и изпълнявани строително-монтажни и ремонтни дейности”, заяви Нанков. Той съобщи, че през ноември трябва да приключат обществените обсъжданията и процедурата по ОВОС и за автомагистрала Русе – Бяла – Велико Търново. През 2018 година ще стартира проектирането и реалното възлагане на строителството. „Това са ни двата най-важни приоритета в Северна България, за които в рамките на мандата имаме ясни и постижими цели. Затова изключително много форсираме процедурата за въвеждането на ТОЛ таксите и електронните винетки, тъй като и двете магистрали за лишени от европейско финансиране. Те ще се финансират изцяло с бюджетни средства по линия на бъдещите приходи и постъпления от ТОЛ таксите и електронните винетки”, посочи Нанков.\r\nНадежда КРЪСТЕВА", "date": "2017.09.22", "title": "Министър Николай Нанков: До 2019 година ще започнат строителните дейности на автомагистрала \"Хемус\" в участъка до Велико Търново"}
{"url": "http://www.focus-news.net/news/2017/09/22/2438766/zapochna-rabotata-na-tretiya-forum-za-kulturno-satrudnichestvo-na-kitay-i-stranite-ot-tsentralna-i-iztochna-evropa.html", "text": "Започна работата на Третия форум за културно сътрудничество на Китай и страните от Централна и Източна Европа (ЦИЕ) в град Ханджоу, Китай. Това съобщиха от пресцентъра на Министерството на културата. В рамките на Форума представителите на всички страни - участници приеха Декларация от Ханджоу за културно сътрудничество и Програма за двугодишно сътрудничество (2018-2019) между Китай и страните от Централна и Източна Европа. \r\nВ съвместната Декларация участниците се съгласиха да определят приоритети, сред които – насърчаване взаимното обучение и съвместната работа за организиране на проучвания на място, съвместно създаване на художествени произведения и домакинство на програми за обучение, семинари, форуми, презентации и изложби с фокус върху споделянето на опит и най-добрите практики в съвременните тълкувания и изражения на културна идентичност; подпомагане на създаването на платформи за културен обмен и насърчаване на обмена на информация в различни области на културата; създаване на културни центрове в страните-участници на реципрочен принцип; поощряване на междукултурния диалог между младите; съдействие за по-нататъшно насърчаване на културния обмен между Китай и страните от ЦИЕ на местно равнище, като се използват съществуващи платформи - побратимени градове и културни градове, за насърчаване на междукултурния диалог, взаимните посещения на персонала и взаимното познаване и културен обмен; поощряване на механизма за дългосрочно сътрудничество, одобрен от националните правителства в областта на културата за обмен на политики и информация и създаване на платформи за взаимно ползотворен обмен между предприемачи в областта на културата. \r\nПланът за културно сътрудничество между Китай и страните от ЦИЕ за 2018-2019 година предвижда създаването на Център за координация на културното сътрудничество между Китай и ЦИЕ в Република Македония, който ще действа като център за събиране, организиране, обобщаване, анализ, обмен и разпространение на културна информация. Четвъртият форум на министрите за културно сътрудничество между Китай и страните от ЦИЕ ще бъде проведен в Р Македония през 2019 г. Двугодишният план предвижда още обмен на персонал, професионални форуми, младежки обмен, мобилност и художествено творчество, представяне на постиженията, създаване на документални филми по теми, включващи Китайската Нова година и нематериалното културно наследство на Китай.\r\nЗаместник-министър Амелия Гешева поднесе приветствие от името на министъра на културата Боил Банов към организаторите и гостите на Форума. В изказването си зам.-министър Гешева припомни, че преди почти 2 години – на 13 и 14 ноември 2015 г., в България се проведе Вторият форум за културно сътрудничество между Китайската народна република и страните от Централна и Източна Европа, който премина под мотото „Празнуваме и обменяме култури за вдъхновено и споделено бъдеще”. По време на него бяха обсъдени различни аспекти от проблематиката на културните процеси, като акцент бе поставен върху актуалните предизвикателства в управлението на културното наследство и обмена на културни ценности. „Всички застанахме зад идеята, че е необходимо да обединим усилия и капацитет за развитие на културните и творчески индустрии като важни двигатели на икономическото развитие. Важен елемент е и насърчаване мобилността на творци и обменът на произведения на съвременното изкуство, като по този начин те станат достояние до най-широк кръг от потребители. Културата не само развива творческото мислене и провокира иновации, създаващи по-високо ниво на растеж и заетост, но и съдейства при решаването на различни демографски и социални въпроси, териториалното сближаване, развитието на интелектуален капитал. И всичко това се развива и в контекста на съвременния глобализиран век, в който ние живеем“, подчерта зам.-министър Гешева.", "date": "2017.09.22", "title": "Започна работата на Третия форум за културно сътрудничество на Китай и страните от Централна и Източна Европа"}
{"url": "http://www.focus-news.net/news/2017/09/22/2438767/stara-zagora-nad-100-detsa-ot-tsyalata-strana-uchastvat-v-tridneven-detski-turnir-po-futbol-v-grada.html", "text": "Зам.-кметът на Стара Загора Красимира Чахов откри втория ежегоден турнир по футбол под наслов „Децата бъдещето на България”, в който участват над 100 деца от цялата страна, родени през 2010 г. Малките състезатели са от ДФК Шампион, Ботев (Пловдив), Локомотив (Пловдив), Берое, Дунав (Русе), ФА Бургас спорт, ДЮФК Янтра (Габрово), ФК Болярчета (Велико Търново) и Олимпия (София). Това съобщиха от пресцентъра на Стара Загора. „Идвам от стадион „Берое”, където се провежда Балканиада по лека атлетика за ветерани, а най-възрастният ни участник на 19ти септември навърши 95 години. Невероятен контраст! От най-възрастните към току-що прохождащите и чакащи своите звездни мигове и часове на слава. Уважаеми родители, благодаря, че сте тук, че подкрепяте своите деца, защото те имат нужда от тази подкрепа. Искам да поздравя всички гостуващи отбори, че са пропътували толкова много километри и са дошли днес тук и следващите 3 дни ще вземат участие в турнира. И най-вече детски футболен клуб „Шампион”, адмирации за тях, за всичко това, което правят. На добър час на всички!”, посочи зам.-кметът. ДФК Шампион за втори път събира някои от най-добрите школи в България на едно място. Децата бяха поздравени с изпълнения на мажоретки към Центъра за подкрепа за личностно развитие и  деветгодишната Милица Тодорова. Мачовете се играят на два терена на спортен център “Берое” (бивш завод “Берое”). Организаторите от ДФК Шампион - Костадин Меразчиев и треньорът Диян Петков, обявиха че на децата няма да им липсва нищо. А специално за техните родители също са организирани състезания и игри с награди. Турнирът продължава до 24 септември. Той е организиран от Детски футболен клуб „Шампион“ и Община Стара Загора.", "date": "2017.09.22", "title": "Стара Загора: Над 100 деца от цялата страна участват в тридневен детски турнир по футбол в града"}
{"url": "http://www.focus-news.net/news/2017/09/22/2438768/dots-d-r-petar-nenkov-diplomaticheskiyat-skandal-mezhdu-balgariya-i-osmanskata-imperiya-izvesten-kato-aferata-s-pilafa-podtikva-knyaz-ferdinand-da-obyavi-nezavisimostta-na-balgariya.html", "text": "Дипломатическият скандал между България и Османската империя известен в историята като „Аферата с пилафа” подтиква княз Фердинанд да обяви Независимостта на България. Това каза за Радио „Фокус” - Пловдив военният историк доц. д-р Петър Ненков. „Още в началото на 20 век българският монарх княз Фердинанд и правителството си поставят за цел обединението на българската народност в трите области Тракия Мизия и Македония и обявяване на суверенитета на България\", каза Ненков. По думите му до 1908 година България, въпреки акта на Съединението на 6 септември 1885 година, си остава васална държава на султана. Според него след жестокия разгром на Илинденско-Преображенското въстание от 1903 година и масовите кланета, устроени от турската армия и башибозука над беззащитното българско население, в България се надига всеобщ гняв. Ненков каза още, че българското правителство не посмява да обяви война на Високата порта, а се задоволява само с гневни протести и заклеймяване на турските жестокости при потушаване на въстанието. Дворецът и правителството отлагат решаването на македонския въпрос за по-благоприятни обстоятелства и изкарват на дневен ред въпроса за обявяване на независимостта на България. По думите му благоприятната обстановка в Европа, произтичаща от срещата между руския император Николай Втори Романов и английския крал Едуард в Ревал през 1908 подхранва оптимистичните прогнози за обявяване на независимостта на българската държава. Според военния историк въпреки това политическите сондажи, които българското правителство прави в столиците на великите европейски сили показват, че никоя от тях не се наема да подкрепи това българско дело. По думите му през лятото на 1908 година в Османската империя е извършен държавен преврат от младотурците, обединени в комитета „Единение и напредък”. Ненков каза още, че е възстановена турската конституция от 1876 година, даваща свобода и равноправие на всички народи в Османската империя. По думите му някои от комитетите на ВМОРО, начело с Яне Сандански се подлъгват от тези фалшиви обещания на младотурците и спират въоръжената си борба за автономия на Македония. Те дори се обединяват в легални политически клубове. Ненков каза още, че Сандански активно съдейства на младотурците със своята чета за завземането на държавни учреждения по време на държавния преврат. По думите му скоро проличава истинския лик на младотурското управление, което подлага на репресии доброволно предалите оръжието си комити и техните съмишленици.\r\n\"В тази напрегната обстановка избухва дипломатическия скандал между България и Османската империя известен в историята като „Аферата с пилафа”. На традиционния годишен прием, който дава султана на дипломатическите представители акредитирани в Цариград, на коктейла са поканени всички, с изключение на българския консул Иван Гешов, тъй като България е васална държава на Османската империя. Княз Фердинанд е бесен, той не може да понесе подигравките и демонстративното незачитане на Княжество България като държава от страна на султана\", каза още историкът. По думите му получил подкрепа от австро-унгарския император княз Франц Йосиф при приятелското си посещение във Виена княз Фердинанд решава да обяви Независимост на България.\r\nЦветана ТОНЧЕВА", "date": "2017.09.22", "title": "Доц. д-р Петър Ненков: Дипломатическият скандал между България и Османската империя, известен като „Аферата с пилафа”, подтиква княз Фердинанд да обяви Независимостта на България"}
{"url": "http://www.focus-news.net/news/2017/09/22/2438769/afp-v-kontroliranite-ot-kyurdski-otryadi-rayoni-na-severna-siriya-se-provezhdat-mestni-izbori.html", "text": "Жителите на контролираните от кюрдските „Народни отряди за самоотбрана“ територии на Северна Сирия, се стичат пред изборните урни, за да гласуват на местни избори, предава AFP.\r\nПетъчният вот е първият етап от тройните избори във въпросните региони, с които трябва да се изберат властите на окръжно, общинско и регионално ниво.\r\nЦентралната власт в Дамаск, отхвърли вота като „фарс“, но за кюрдите той представлява стъпка към федерализирането на страната.\r\nСпоред експерти, големите победители на тези избори ще бъдат представителите на ПП „Демократически съюз“, които Турция обвинява във връзки с „Кюрдската работническа партия“.\r\nАгенция „Фокус“ припомня, че близо 15 % от населението на Сирия са етнически кюрди, които са концентрирани в северните райони на страната.  Симеон Миланов", "date": "2017.09.22", "title": "AFP: В контролираните от кюрдски отряди райони на Северна Сирия се провеждат местни избори"}
{"url": "http://www.focus-news.net/news/2017/09/22/2438770/reuters-slovenskiyat-premier-otmeni-planiranata-si-vizita-v-harvatiya-zaradi-granichen-spor-mezhdu-dvete-strani.html", "text": "Словенският премиер Миро Черар отмени визитата си в Хърватия, която бе планирана за 27 септември, заради граничен спор между двете страни, предава Reuters.\r\nХърватският премиер Андрей Пленкович заяви пред Генералната асамблея на ООН, че юлското решение на Арбитражния съд, което определя различни зони от морската и сухопътна граница на двете страни, не е валидно.\r\n„Арбитражното решение е валидно и международно задължаващо, тъй като бе взето от петима международни съдии с висок авторитет“, заяви в отговор на това словенският премиер.\r\nВ своето решение съдът прие словенския аргумент, че страната трябва да има директен достъп до международни води в Адриатическо море.\r\nСпоред Загреб, границата трябва да се определи в двустранни преговори. \r\nВластите в Любляна смятат да се обърнат към Европейския съюз, ако Загреб откаже да приложи решението на международния съд.Симеон Миланов", "date": "2017.09.22", "title": "Reuters: Словенският премиер отмени планираната си визита в Хърватия, заради граничен спор между двете страни"}
{"url": "http://www.focus-news.net/news/2017/09/22/2438771/gartsiya-golyam-pozhar-gori-kray-patya-za-paraliya-ofrinio.html", "text": "Голям пожар гори край пътя за Паралия Офринио, съобщават за „Фокус“ пътуващи за празниците българи. Огънят гори на 18 км източно от Аспровалта. Силният вятър помага за нарастване на огъня. На фронт от повече от 500 м. горят кипариси, маслини и храсти.", "date": "2017.09.22", "title": "Гърция: Голям пожар гори край пътя за Паралия Офринио"}
{"url": "http://www.focus-news.net/news/2017/09/22/2438772/gencho-genchev-kmet-na-svishtov-sled-obyavyavaneto-na-svoyata-nezavisimost-balgariya-e-pokazala-che-iska-da-varvi-samostoyatelno-i-da-se-razviva-kato-ustoychiva-darzhava.html", "text": "След обявяването на своята независимост България е показала, че иска да върви самостоятелно и да се развива като устойчива държава. Това коментира в празничното издание на предаването „За честта и славата на България“ на Радио „Фокус“ кметът на Свищов Генчо Генчев. По думите му най-важна във всяко едно отношение е дипломацията, защото когато има доверие между партньорите, тогава се случват хубави неща. Кметът на Свищов отбеляза, че обявяването на българската независимост е дошло именно в резултат на преговори. „Много пъти съм казвал, че доверието много трудно се гради, но много бързо се разваля. Ние не трябва да губим доверието на хората, които са ни дали отговорността да ги управляваме и да се грижим за тях“, коментира Генчо Генчев. Той каза още, че в момента хората имат нужда от своите управници и държава. „Държавата е в сърцето на всеки един и ние трябва да работим и да служим за всеки един гражданин в страната.", "date": "2017.09.22", "title": "Генчо Генчев, кмет на Свищов: След обявяването на своята независимост България е показала, че иска да върви самостоятелно и да се развива като устойчива държава"}
{"url": "http://www.focus-news.net/news/2017/09/22/2438773/ministar-nikolay-nankov-s-13-mln-leva-shte-bade-podobrena-obrazovatelnata-infrastruktura-v-tri-obshtini-na-teritoriyata-na-oblast-veliko-tarnovo.html", "text": "С 13 млн. лева ще бъде подобрена образователната инфраструктура в три общини на територията на област Велико Търново. Това съобщи във Велико Търново министърът на регионалното развитие и благоустройството Николай Нанков, предаде репортер на Радио „Фокус” – Велико Търново. Той посочи, че преки бенефициенти са над 3200 деца, обучаващи се в образователни заведения на територията на три общини. Сумата е част от наддоговорените средства по ОП „Региони в растеж” в размер на 213 млн. лева, с които ще бъдат извършвани ремонтни дейности в учебни заведения в 16 български общини. Миналата седмица проектите са били одобрени, а през следващата седмица общините ще сключат своите договори с Министерството за реализиране на мерките в съответните образователни заведения. Нанков посочи, че община Велико Търново ще получи близо 8 млн. лева по програмата. . В проекта са включени ЦДГ „Ален мак”, ЦДГ „Пролет”, ЦДГ „Рада войвода”, СУ „Г. С. Раковски” и СУ „Владимир Комаров” и Спортното училище. В тях се обучават, възпитават и израстват над 2050 деца. Община Свищов ще подобри образователната структура в 4 учебни заведения – детски градини и училища, в които се обучават около 400 деца. Проектът на крайдунавската община е за близо 2,4 млн. лева. Нанков допълни, че в община Горна Оряховица вече са реализирани проекти по ОП „Региони в растеж”. С 3 млн. лева са подобрени условията за учене и спорт в ОУ „Св. св. Кирил и Методий” и ЦДГ „Бодра смяна”, където се обучават, възпитават и израстват 786 деца. С 200 000 лева от тези средства е подобрена спортната инфраструктура в тези две учебни заведения.\r\nНанков припомни, че общо 624 млн. лева по Програма „Региони в растеж” са пряко  насочени към подобряване на материално техническата база в образователните заведения в страната. Този ресурс е насочен към над 255 000 български деца и обхваща повече от 400 учебни заведения. Средно всеки един ученик, студент или дете ще получи 2500 – 2444 лева по линия на ОП „Региони в растеж”. Допустими и включени в проектите от почти всички администрации и ръководства на учебните заведения са и мерки, свързани с подобряване на спортната инфраструктура. Нанков допълни, че за първи път е заделен такъв висок ресурс и за професионалните гимназии, които по думите му са най-пряката връзка между бизнеса и образованието. С над 160 млн. лева ще бъдат подобрени условията в 140 професионални гимназии, разпределени на територията на страна.\r\nНадежда КРЪСТЕВА", "date": "2017.09.22", "title": "Министър Николай Нанков: С 13 млн. лева ще бъде подобрена образователната инфраструктура в три общини на територията на област Велико Търново"}
{"url": "http://www.focus-news.net/news/2017/09/22/2438774/georgi-pitov-istorik-s-aktat-na-obyavyavane-na-nezavisimostta-balgariya-yasno-zayavyava-che-shte-bori-za-obedinenieto-na-svoya-narod.html", "text": "С актът на обявяване на Независимостта нашата държава ясно заявява, че ще бори за обединението на своя народ. Това каза за Радио „Фокус“ - Пирин Георги Питов, историк и уредник в Музеен комплекс - Банско. „По време на Младотурската революция дейците на ВМРО се включват активно а хора, с действия и те остават пак излъгани от поредните реформи в Османската империя. Актът на Независимостта им дава още по-голяма увереност, че България мисли за тях и не ги е забравила. Това е причината хората от Пиринска Македония много активно се включват в Балканските войни, които избухват именно поради тази причина, за да може тази част от България да може да бъде присъединена към напето свободно Отечество. Този акт е важен не само за българите от Пиринска Македония, а за всички българи останали извън пределите на България. Държавата ясно заявява, че тя ще бори за обединението на своя народ“, каза Питов. По думите му е имало доста години, в които след промените, в които сякаш този празник не се чувстваше като официален и национален празник. „Хората го смятаха повече за почивен ден. Виждам вече, че в по-младото поколение има една тенденция за честване по-тържествено на всички празници. Българският народ постепенно осъзнава важността на този празник - Независимостта и се надявам все повече и повече българи да се чувстват горди и независими в бъдеще“, каза Питов.\r\nЛора КАЛЧЕВА", "date": "2017.09.22", "title": "Георги Питов, историк: С актът на обявяване на Независимостта България ясно заявява, че ще бори за обединението на своя народ"}
{"url": "http://www.focus-news.net/news/2017/09/22/2438775/ria-novosti-italianskiyat-vatreshen-ministar-marko-miniti-zayavi-che-myusyulmanskite-obshtnosti-sa-dlazhni-da-priemat-italianskite-tsennosti.html", "text": "Мюсюлманските общности са длъжни да приемат ценностите на италианското общество, а не обратното, каза министърът на вътрешните работи на Италия Марко Минити, цитиран от РИА Новости.\r\n„Не искам да има недоразумения. Дълбоко съм убеден, че един от белезите на цивилизоваността на обществото, се измерва чрез отношенията между мъжете и жените, както и между политиката и религията или ако предпочитате между държавата и църквата. По тези два пункта нашата позиция е била, и си остава следната – нашите ценности трябва да бъдат приети на всяка цена“, каза той.-\r\nПо думите му, „тези, които считат, че жената е длъжна да се подчинява на мъжа, а държавните закони на божиите, автоматично излизат извън границите на нашето правно общество“, добави италианският вътрешен министър.\r\nВ петък Марко Минити се срещна с генералния секретар на Международната ислямска лига Мухамад ал Иса, пред когото подчерта, че ще отдели внимание на междурелигиозния диалог. Симеон Миланов", "date": "2017.09.22", "title": "РИА Новости: Италианският вътрешен министър Марко Минити заяви, че мюсюлманските общности са длъжни да приемат италианските ценности"}
{"url": "http://www.focus-news.net/news/2017/09/22/2438776/kiril-aleksiev-rim-blagoevgrad-s-obyavyavaneto-na-nezavisimostta-balgariya-poluchava-nominalno-edno-ogromno-teritorialno-razshirenie-i-nanasya-vreda-na-osmanskata-imperiya.html", "text": "С актът на обявяване на Независимостта България получава номинално едно огромно териториални разширение и нанася вреда на Османската империя. Това каза за Радио „Фокус“ - Пирин Кирил Алексиев, уредник в РИМ - Благоевград. „Това е Източна Румелия, която след Съединението е автономна област, на която българският княз е назначен за управител, но тя не е част от Княжество България. С обявяване на независимостта се приключва  всяка една номинална възможност Източна Румелия да бъде търсена, а тя се води автономна област, на която османският султан е пряк владетел. Османската империя има всички основания да накаже своя непокорен васал. Има и много неизяснени финансови въпроси. Тогава Русия изиграва благоприятна роля и поема този дълг, който България трябва да изплати на Османската империя. България трябва да върне този дълг, но това никога не се случва“, каза Алексиев. Той подчерта, че Независимостта не е изолирано явление, а тук и Съединението дава някакво значение. „Съединението дава един положителен импулс на българското революционно движение. Съединението на Княжество България и Източна Румелия показва на българите, че е възможно да бъде заобиколен Берлинския договор, и това им дава надежда. След Независимостта България израства по отношение на международните фактори, тя става пълноправна държава и може да има свои собствени дипломатически контакти. Едно е д а бъдеш поданик на султана, а друго е да имаш статута на царство. Още един цар има на световната карта и това е руския, друг няма. Това действа чисто емоционално на българите, които остават тук. Българите вече има имат самочувствието, че вече имат собствена държава, цар. 22 септември е доста важна и значима дата“, каза в заключение Алексиев.\r\nЛора КАЛЧЕВА", "date": "2017.09.22", "title": "Кирил Алексиев, РИМ - Благоевград: С обявяването на Независимостта България получава номинално едно огромно териториално разширение и нанася вреда на Османската империя"}
{"url": "http://www.focus-news.net/news/2017/09/22/2438777/ekathimerini-gorski-pozhar-na-halkidiki-zaplashva-zhilishtnite-sgradi-v-obshtina-kasandra.html", "text": "Горски пожар избухна близо до гръцкото крайбрежно селище Молес Каливес в община Касанда, която се намира на Халкидики, предава Ekathimerini. От противопожарната служба на Гърция заявиха, че пожарът заплашва домовете в община Касандра.\r\nПожарът е започнал към 14:30, и се е разпалил от силните ветрове, достигайки дворовете на някои от местните домове.\r\nДесетки доброволци се стекоха да помагат на пожарникарите.  Симеон Миланов", "date": "2017.09.22", "title": "Ekathimerini: Горски пожар на Халкидики заплашва жилищните сгради в община Касандра"}
{"url": "http://www.focus-news.net/news/2017/09/22/2438778/nikola-belishki-kmet-na-obshtina-panagyurishte-obyavyavaneto-na-nezavisimostta-na-balgariya-e-izraz-na-zdravinata-na-balgarskiya-natsionalen-duh.html", "text": "На тази дата преди 109 години, в историческата църква „Свети четиридесет мъченици“ в старопрестолния Царевец, княз Фердинанд изрича съдбовните думи: „…Провъзгласявам съединената на 6-ти септември 1885 година България за независимо българско царство…“. С тези думи започна тържествено си слово по повод Деня на Независимостта на България кмета на Община Панагюрище Никола Белишки, съобщиха за Радио „Фокус“ – Пазарджик от Община Панагюрище. „Обявяването на независимостта на България е национално значим и чисто български държавен акт – израз на здравината на българския национален дух и стремежа на един народ към независимост. Акт, завършил делото на безсмъртните апостоли и революционери, които въстанаха срещу петвековното османско робство в името на Свободата на Отечеството. Акт, завършил делото на онези истински пламенни родолюбци, които показаха, че България може да бъде единна. Днес свеждаме глави пред хилядите герои на България, дали ни Свобода и Независимост, за да градим уверено своето настояще и бъдеще, редом до независимите европейски държави!“, каза още в празничното си слово Белишки. Той пожела честит празник на всички жители и гости на средногорската община и завърши речта си с възгласа „Да живее Панагюрище! Бог да пази България!“.\r\nАлбена ЖИЛЕКОВА", "date": "2017.09.22", "title": "Никола Белишки, кмет на Община Панагюрище: Обявяването на Независимостта на България е израз на здравината на българския национален дух"}
{"url": "http://www.focus-news.net/news/2017/09/22/2438779/stara-zagora-na-95-godini-e-nay-vazrastniyat-sastezatel-v-balkanskiya-mastars-shampionat-po-leka-atletika-v-grada.html", "text": "Андреас Полихронопулос от Гърция, който преди два дни навърши 95 години, е най -възрастният участник на Балканския мастърс шампионат по лека атлетика, който започна тази сутрин в Стара Загора. При жените на най-достолепна възраст е 88-годишната Лучия Раду от Румъния. В рамките на три дни рекорден брой - 641 лекоатлети-ветерани, ще премерят сили в 19 дисциплини на стадион \"Берое\" в Стара Загора. Това съобщиха от пресцентъра на Стара Загора. Днес беше открит 27-мият Балкански мастърс шампионат по лека атлетика. В него участват над 640 състезатели от 12 държави: Албания, Босна и Херцеговина, България, Гърция, Кипър, Молдова, Румъния, Словения, Сърбия, Турция, Хърватия и Черна гора. Още преди официалния старт падна и първият рекорд на скок височина при жените, съобщи ресорният заместник-кмет на Община Стара Загора Красимира Чахова, която е носител на олимпийски, световни и европейски титли от игри за ветерани и президент на Организационния комитет. Тя приветства гостите от името на организаторите и пожела на участниците невероятни спортни емоции и прекрасни преживявания от докосването до хилядолетната история на града, така че тръгвайки си от него, да поискат да се върнат пак. В официалната церемония по откриването участваха още Весна Репич – секретар на Европейската мастърс федерация, президентът на Българската и Балканската мастърс федерации Здравка Йорданова и др. Организаторите подариха специален плакет на кмета на Стара Загора Живко Тодорв с признателност за гостоприемството и подкрепата за спортното събитие. Специална комисия оповести имената на най-добрите атлет и атлетка на Балканите за 2106 г.Това са Беса Каласан (45-49 г.) и Драго Николич (65-69 г.) от Словения. Организатори са Община Стара Загора и Българската мастърс федерация, с подкрепата на Спортен клуб по лека атлетика „Берое“ и Мтел. Най-много участници - 93, има регистрирани във възрастовата група 45-49 години. Събитието е част от кампанията „Стара Загора – европейски град на спорта 2017“. Повече информация на: www.bmacs2017.eu", "date": "2017.09.22", "title": "Стара Загора: На 95 години е най-възрастният състезател в Балканския мастърс шампионат по лека атлетика в града"}
{"url": "http://www.focus-news.net/news/2017/09/22/2438780/afp-tereza-mey-zayavi-che-postiganeto-na-sporazumenie-za-brekzit-shte-bade-v-interes-na-vsichki.html", "text": "Британският премиер Тереза Мей се намира във Флоренция, където изнесе ключова реч, посветена на излизането на страната от Европейския съюз, предава AFP.\r\nТереза Мей заяви, че постигането на споразумение между Великобритания и Европейския съюз, ще бъде „в интерес на всички ни“.\r\n„Ако се провалим или бъдем разделени, единствените спечелили, ще бъдат тези, които са против нашите ценности“, каза министър-председателят на Обединеното кралство. Симеон Миланов", "date": "2017.09.22", "title": "AFP: Тереза Мей заяви, че постигането на споразумение за Брекзит, ще бъде в интерес на всички"}
{"url": "http://www.focus-news.net/news/2017/09/22/2438781/bilyana-karadakova-rim-blagoevgrad-do-1908-g-sa-praveni-4-opita-po-diplomaticheski-red-da-se-othvarli-vasalniya-statut-na-stranata-i-tya-da-se-prevarne-otnovo-v-tsarstvo-balgariya.html", "text": "До 1908 година 4 пъти са правени опити по дипломатически ред да се отхвърли васалния статут и България да се превърне отново в Царство България. Това каза за Радио ‘‘Фокус’’ – Пирин Биляна Карадакова, уредник в Регионален исторически музей - Благоевград. По думите ѝ тези опити са били неуспешни, тъй като политическата конюнктура, особено на Великите сили, както и мощното въздействие на Османската империя не е позволило това. „Едва през август-септември 1908 година, когато назрява една особена политическа обстановка на Балканите, свързана с намерението на Австро-Унгария, касаещо Босна и Херцеговина, се създава възможност Берлинският договор да бъде нарушен, вече не само от страна на България, но и от страна на Велика сила, каквато е Австро-Унгария и фактически събитията следват едно след друго“, добави тя. Музейният уредник каза още, че на 8 септември по стар стил България обявява своята Независимост, на следващия ден се променя статута на Босна и Херцеговина, а 3 дни по-късно Гърция присъединява остров Корфу към своята територия. По думите ѝ всички тези събития в един момент показват, че статуквото, което е установено от Берлинския договор се нарушава от поредица Велики сили, като единственият възможен път се оказва дипломатическият, защото нито една държава в този момент не може да се ангажира във война. Карадакова каза още, че точно в този момент намесата на Русия е изключително важна.\r\nЛора КАЛЧЕВА", "date": "2017.09.22", "title": "Биляна Карадакова, РИМ - Благоевград: До 1908 г. са правени 4 опита по дипломатически ред да се отхвърли васалния статут на страната и тя да се превърне отново в Царство България"}
{"url": "http://www.focus-news.net/news/2017/09/22/2438782/reuters-britanskiyat-premier-podcherta-che-vapreki-nyakoi-trudnosti-ima-napredak-po-pregovorite-za-brekzit.html", "text": "Британският премиер Тереза Мей каза, че въпреки някои трудности, има напредък по преговорите за излизането на Великобритания от Европейския съюз, предава Reuters .\r\n„Проведохме три кръга преговори и макар на моменти те да бяха трудни, ясно е, че благодарение на професионализма и усърдието на Дейвид Дейвис и Мишел Барние, има конкретен напредък по много ключови въпроси“, каза Мей по време на речта си във Флоренция. Симеон Миланов", "date": "2017.09.22", "title": "Reuters: Британският премиер подчерта, че въпреки някои трудности, има напредък по преговорите за Брекзит"}
{"url": "http://www.focus-news.net/news/2017/09/22/2438783/veliko-tarnovo-kmetat-daniel-panov-obsadi-s-ministar-nikolay-nankov-vazmozhnostta-za-izgrazhdane-na-severen-paten-vazel-v-grada.html", "text": "Кметът на Велико Търново Даниел Панов запозна министъра на регионалното развитие Николай Нанков с намерението за изграждане на Северен пътен възел в града, предаде репортер на Радио „Фокус” – Велико Търново. Той посочи, че Северният пътен възел ще свързва път III – 514 с I–5 и през Южния пътен възел, с път I-4. Той ще бъде изместен в началото на първия тунел за Русе. „Проучването сочи, че около 4 000 до 6 000 автомобила на ден преминават през тази транспортна отсечка. Направено е вече предпроектно проучване от Общината. Проектът е в идейна фаза. Проучени са терените и парцелите, на които трябва да стъпи този Северен пътен възел. 10 дка от тях са общински земи. Този пътен транспортен възел ще бъде пряка връзка. Така няма да се натоварват старата и централната част на града. Вредните емисии също ще бъдат намалени. Ще е полезен и за туристопотока, който през лятото много се увеличи. През настоящата година имаме 13% ръст и в това отношение имаме големи проблеми”, посочи Даниел Панов. По думите му за изграждането на Северен пътен възел ще са необходими между 20 и 30 милиона лева. „В най-кратки срокове аз ще потърся възможност за консултация с Вашия екип, за да може да започне работното проектиране. Ще запозная и премиера, за да се търси финансиране, защото тази отсечка е много важна, най-вече за намаляване трафика в централната градска част”, добави Панов.\r\nНадежда КРЪСТЕВА", "date": "2017.09.22", "title": "Велико Търново: Кметът Даниел Панов обсъди с министър Николай Нанков възможността за изграждане на Северен пътен възел в града"}
{"url": "http://www.focus-news.net/news/2017/09/22/2438784/afp-tereza-mey-zayavi-che-britanskite-sadilishta-shte-vzemat-predvidresheniyata-na-evropeyskiya-sad-za-da-se-zashtityat-pravata-na-evropeytsite-koito-zhiveyat-vav-velikobritaniya.html", "text": "Тереза Мей, която се намира във Флоренция, заяви, че британските съдилища, ще „вземат предвид“ решенията на Европейския съд, когато става въпрос за правата на европейците, живеещи във Великобритания, предава AFP.\r\n„Искам британските съдилища да могат да вземат предвид решенията на Европейския съд“, каза тя във Флоренция. Това се случи, след като представители на Европейския съюз заявиха, че Европейския съд трябва да запази юрисдикцията си над гражданите на ЕС, които живеят във Великобритания.  Симеон Миланов", "date": "2017.09.22", "title": "AFP: Тереза Мей заяви, че британските съдилища, ще „вземат предвид“решенията на Европейския съд, за да се защитят правата на европейците, които живеят във Великобритания"}
{"url": "http://www.focus-news.net/news/2017/09/22/2438785/blagovegrad-urok-po-rodolyubie-s-levski-i-botev-se-provede-v-petrich-po-povod-denya-na-nezavisimostta-na-balgariya.html", "text": "Документални откъси, поетичен рецитал и мултимедийна презентация представи в Петрич режисьорът Искрен Красимиров, който е основател на \"НЕзабравимата България\". Това съобщиха от пресцентъра на Община Петрич. Ученици, учители и граждани видяха иновативния поглед върху нашата история и делото на националните ни герои. В програмата се включиха също ФФ \"Хераклея\" и възпитаниците на ОДК Петрич - ФТС \"Гергьовче\" и солистката Мария Сергеева. Освен с много нови знания, децата си тръгнаха и с подаръци от \"НЕзабравимата България\". \r\nЗа Деня на независимостта днес бяха положени цветя и венци на паметник „Загинали за Родината” в центъра на Петрич.", "date": "2017.09.22", "title": "Благовеград: \"Урок по родолюбие с Левски и Ботев\" се проведе в Петрич по повод Деня на Независимостта на България"}
{"url": "http://www.focus-news.net/news/2017/09/22/2438786/reuters-tereza-mey-ne-podkrepya-ideyata-za-chlenstvo-na-velikobritaniya-v-evropeyskata-ikonomicheska-zona-sled-brekzit.html", "text": "Британският премиер Тереза Мей, която се намира във Флоренция, изрази несъгласието си с идеята за членство на Великобритания в Европейската икономическа зона, предава Reuters. Според Тереза Мей, интересите на Великобритания не предполагат членство на страната в Европейската икономическа зона, след Брекзит. Тя заяви това по време на ключовата си реч във Флоренция. Симеон Миланов", "date": "2017.09.22", "title": "Reuters: Тереза Мей не подкрепя идеята за членство на Великобритания в Европейската икономическа зона след Брекзит"}
{"url": "http://www.focus-news.net/news/2017/09/22/2438787/ivan-tsarov-rim-veliko-tarnovo-kogato-narodat-i-upravlyavashtiyat-elit-sa-saedineni-balgariya-shte-prebade.html", "text": "Урокът от 22 септември 1908 година е, че когато политици и народ имат една и съща цел и са обединени в правотата на делото, то се случва. Това каза в празничното издание на предаването „Царевград Търнов-славата и величието на България“ на Радио „Фокус“ директорът на Регионалният исторически музей във Велико Търново Иван Църов. По думите му катастрофални неща се случват, когато управници и народ гледат в различни посоки и се ненавиждат, доказателства, за което не липсват в историята ни. „Поуката от едно такова събитие, в което България е получила своята Независимост, е именно това, както е в нашия национален девиз - „Съединението прави силата“. Когато народът и управляващият елит са съединени, България ще пребъде. Надявам се подобно обединение да се случи и днес. Всяко следващо поколение, което излъчва своите политици, би трябвало да не допуска грешките на предишното. Казвам би трябвало, защото често сме свидетели и на обратното. Надявам се, че бъдещето и следващите поколения, които идват при нас, ще осъзнаят грешките на предходните, ще се оглеждат назад в историческите факти и ще правят това, което е най-добре за България“, обясни той. Иван Църов добави, че интерес към обектите, на които са се случили подобни важни събития, има не само на празници, като РИМ полага всички усилия да ги поддържа през цялата година.", "date": "2017.09.22", "title": "Иван Църов, РИМ - Велико Търново: Когато народът и управляващият елит са съединени, България ще пребъде"}
{"url": "http://www.focus-news.net/news/2017/09/22/2438788/afp-britanskiyat-premier-predlozhi-dvugodishen-prehoden-period-sled-brekzit.html", "text": "Министър-председателят на Обединеното кралство Тереза Мей, предложи двугодишен преходен период след Брекзит, предава AFP. Тя заяви, че Великобритания трябва да има достъп до единния европейски пазар през този период, добавяйки, че другите страни-членки на Европейския съюз, не би трябвало да „плащат повече“.\r\nАгенция „Фокус“ припомня, че привържениците на „твърдия“ Брекзит са против членството на Обединеното кралство в единния европейски пазар. Същевременно, те искат Великобритания да запази икономическите си връзки с европейските страни.Симеон Миланов", "date": "2017.09.22", "title": "AFP: Британският премиер предложи двугодишен преходен период след Брекзит"}
{"url": "http://www.focus-news.net/news/2017/09/22/2438789/ventsislav-spiridonov-nezavisimostta-e-istinskata-vrahna-tochka-na-pokoleniya-rodolyubivi-balgari.html", "text": "Независимостта е истинската връхна точка на  поколения родолюбиви българи. Това каза Венцислав Спиридонов, председател на Великотърновския общински съвет в интервю за празничното издание на предаването „Царевград Търнов-славата и величието на България“ на Радио „Фокус“. „България става истински независима както сред външните ни партньори, така и в душите на българите. Така че актът, който е станал преди 109 години, ясно доказва на целия свят, че ще бъдем независими и ще имаме своя собствена вътрешна и външна политика”, заяви Спиридонов.", "date": "2017.09.22", "title": "Венцислав Спиридонов: Независимостта е истинската връхна точка на  поколения родолюбиви българи"}
{"url": "http://www.focus-news.net/news/2017/09/22/2438790/api-na-24-septemvri-dvizhenieto-v-tunel-vitinya-na-avtomagistrala-hemus-v-posoka-sofiya-shte-se-izvarshva-v-dve-lenti.html", "text": "На 24 септември движението в тунел „Витиня“ на автомагистрала „Хемус“, в посока София, ще се извършва в две ленти. Това съобщиха от пресцентъра на Агенция \"Пътна инфраструктура\". При необходимост, за да се избегне задръстване, от км 35 част от трафика ще се пренасочва по път I-1 Ботевград – София до пътен възел Витинска Река.\r\nАгенция \"Пътна инфраструктура\" препоръчва на водачите пътуващи от Северозападна България – от градовете Видин, Монтана и Враца да използват прохода „Петрохан“ и пътя през Искърското дефиле, за да избегнат натоварения трафик по АМ „Хемус“.\r\nДвижението по АМ „Тракия“ е без ограничения. Не се извършват ремонтни дейности. АПИ препоръчва на водачите да използват и подбалканския път в посока София.\r\nЗа улеснение на трафика през Владая и повишаване на пътната безопасност на 24 септември, от 10.00 часа до 20.00 часа, на път I-1 (Е-79) ще има две ленти за влизащите в София. По този начин пристигащите в столицата шофьори ще могат да пътуват по-удобно и безопасно. Препоръчваме на шофьорите да използват алтернативния маршрут на първокласния път през Владая - АМ „Люлин“.\r\nПри възможност пътуващите към София в неделния ден е препоръчително да тръгнат на път по-рано. Апелираме водачите да шофират внимателно и със съобразена скорост, да не предприемат резки маневри и да спазват ограниченията, пътната сигнализация и указанията на „Пътна полиция“, която следи и предприема необходимите действия за организацията на движението.\r\nНа 24 септември, от 14.00 часа до 20.00 часа, ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни около Деня на Независимостта на България.\r\nОграничено ще е преминаването на камионите над 12 тона по следните участъци от републиканската мрежа:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ – София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2017 г. е приложена .", "date": "2017.09.22", "title": "АПИ: На 24 септември движението в тунел „Витиня“ на автомагистрала „Хемус“, в посока София, ще се извършва в две ленти"}
{"url": "http://www.focus-news.net/news/2017/09/22/2438791/tsvetan-tsvetanov-gerb-v-kraya-na-noemvri-shte-zavarshat-otchuzhditelnite-protseduri-i-shte-se-prestapi-kam-izgrazhdane-na-mosta-pri-selo-shemshevo.html", "text": "В края на ноември ще завършат отчуждителните процедури и ще се престъпи към изграждане на моста при село Шемшево. Това каза зам.-председателят на ПП ГЕРБ и председател на парламентарната група на партията Цветан Цветанов по време на пресконференция във Велико Търново, предаде репортер на Радио „Фокус“ – Велико Търново. Той заяви, че старият мост при селото е бил изключително компрометиран и е застрашавал живота и здравето на всички преминаващи през него. Цветанов допълни, че мостът при Шемшево е свързвал четири села с областният град. В момента се налага автомобилите да заобикалят, използвайки главния път София-Варна. „Освен това изграждането на нов мостът бе един от поетите от нас ангажименти по време на предизборната кампания. През всички тези месеци са преминати всички процедури. В момента изчакваме да свършат отчуждителни дейности, които се извършват и към настоящия момент”, посочи Цветанов. Той припомни за още един ангажимент, поет от ПП ГЕРБ – пътят до Преображенския манастир, който вече е ремонтиран.\r\nНадежда КРЪСТЕВА", "date": "2017.09.22", "title": "Цветан Цветанов, ГЕРБ: В края на ноември ще завършат отчуждителните процедури и ще се престъпи към изграждане на моста при село Шемшево"}
{"url": "http://www.focus-news.net/news/2017/09/22/2438792/irish-examiner-tereza-mey-zayavi-che-velikobritaniya-nyama-da-prieme-sazdavaneto-na-fizicheska-granitsa-s-irlandiya.html", "text": "Британският премиер Тереза Мей заяви, че Брекзит не трябва да афектира постигнатия трудно мир в Ирландия, предава Irish Examiner.\r\nТереза Мей, която се намира във Флоренция, заяви, че Великобритания и Ирландия трябва да имат отворена граница. Тя подчерта, че Лондон не иска изграждането на физическа граница между Република Ирландия и британската Северна Ирландия.\r\n„Ще защитим прогреса направен в Северна Ирландия през последните години“, каза Мей.\r\n„Ние и ЕС сме ангажирани със защитата на Белфасткото споразумение и Общата зона за пътуване“, подчерта британският премиер. Симеон Миланов", "date": "2017.09.22", "title": "Irish Examiner: Тереза Мей заяви, че Великобритания няма да приеме създаването на физическа граница с Ирландия"}
{"url": "http://www.focus-news.net/news/2017/09/22/2438793/blagoevgrad-s-tarzhestvena-tseremoniya-bansko-otbelyaza-tarzhestveno-denya-na-nezavisimostta.html", "text": "109-та годишнина от обявяването на Независимостта на България бе чествана в Банско с тържествена церемония. Това съобщиха от пресцентъра на Община Банско. Пред паметника „Банско помни героите“ кметът Георги Икономов, народния представител Александър Мацурев, председателят на Общинския съвет Петър Баряков, общински съветници, ръководството на общината, общественици, ученици и граждани,  преклониха глава пред  подвига на геройски загиналите в Освободителните движения. С полагане на венци и цветя те почетоха паметния акт на обявяване на независимостта на нашата държава от Княз Фердинанд с Манифеста, произнесен от него в църквата „Св. Четиридесет Мъченици“ в Търново. „Винаги миролюбив, Моят Народ днес копнее за своя културен и икономически напредък; в това направление нищо не бива да спъва България; нищо не трябва да пречи за преуспяването ѝ. Такова е желанието на Народа Ми, такава е неговата воля – да бъде според както той иска. Българският народ и Държавният му глава не могат освен еднакво да мислят и едно да желаят. Фактически независима, държавата Ми се спъва в своя нормален и спокоен развой от едни узи, с формалното разкъсване на които ще се отстрани и настаналото охлаждане между България и Турция“, се казва в историческия документ, с който българската държава отхвърля политическата си и финансова зависимост от Османската империя, наложена ѝ от Великите сили с Берлинския договор.", "date": "2017.09.22", "title": "Благоевград: С тържествена церемония Банско отбеляза тържествено Деня на Независимостта"}
{"url": "http://www.focus-news.net/news/2017/09/22/2438794/tsvetan-tsvetanov-gerb-v-momenta-se-utochnyavat-tekstovete-na-zakona-za-starite-balgarski-stolitsi.html", "text": "В момента се уточняват текстовете на Закона за старите български столици. Това каза зам.-председателят на ПП ГЕРБ и председател на парламентарната група на партията Цветан Цветанов по време на пресконференция във Велико Търново, предаде репортер на Радио „Фокус“ – Велико Търново. Той заяви, че ГЕРБ ще търси съдействието от другите парламентарни групи, за да може законопроектът да бъде внесен. „Законопроектът за великите стари столици от Първото и Второто българско царство ще спомогне  Плиска, Велики Преслав и Велико Търново да намерят подобаващо място в европейската културна програма. Смятам, че това ще даде възможност за целеви средства, които да получат тези райони -тези велики стари столици”, посочи Цветан Цветанов. Той добави, че чрез законопроектът цели също и подобряване на профила на туристите, които идват в страната ни. „Страната ни се свързваше само с море и планина. В не малко от случаите се говори за туризъм с един по-нисък сегмент. Ние искаме да повишим това ниво с популяризирането на Велико Търново, Плиска и Велики Преслав. Аз съм убеден, че и останалите колеги народни представители също ще се присъединят към тази инициатива”, каза още Цветан Цветанов.\r\nНадежда КРЪСТЕВА", "date": "2017.09.22", "title": "Цветан Цветанов, ГЕРБ: В момента се уточняват текстовете на Закона за старите български столици"}
{"url": "http://www.focus-news.net/news/2017/09/22/2438795/afp-tereza-mey-podcherta-che-velikobritaniya-shte-uvazhi-angazhimentite-si-kam-evropeyskiya-byudzhet.html", "text": "Великобритания „ще уважи ангажиментите си“ към настоящия европейски бюджет, заяви британският премиер Тереза Мей, цитирана от AFP  . Тя добави, че другите страни-членки на Европейския съюз, „не трябва да плащат повече или да получават по-малко“, заради Брекзит.\r\nТези изказвания, които тя направи във Флоренция идват, след като от Брюксел настояват Великобритания да даде конкретно обещание за „бракоразводната сметка“ на Брекзит, ако Лондон иска преговорите да продължат.  Симеон Миланов", "date": "2017.09.22", "title": "AFP: Тереза Мей подчерта, че Великобритания ще уважи ангажиментите си към европейския бюджет"}
{"url": "http://www.focus-news.net/news/2017/09/22/2438796/blagoevgrad-v-petrich-za-vtora-poredna-godina-uchenitsi-demonstriraha-udobstvoto-na-alternativnite-sredstva-za-pridvizhvane.html", "text": "В Петрич за втора поредна година ученици демонстрираха удобството на алтернативните средства за придвижване. Това съобщиха от пресцентъра на Община Петрич. Повече от 50 деца участваха днес в проявата организирана от Община Петрич, клуб „Бела Екстрийм” и Трето основно училище „Гоце Делчев” по повод Европейската седмица на мобилността и Денят без автомобили – 22-ри септември. В тази връзка част от ул. „България” остана затворена за движение на моторни превозни средства. Според предварителния регламент учениците трябваше да изпълнят няколко елемента с велосипеди, ролери, кънки и ховърборд по специално подготвено трасе. Първата демонстрация направи шампионът по колоездене Алекс Иванов. Апелът на кмета Димитър Бръчков в днешния ден беше също да се заложи на алтернативни начини за придвижване в градска среда. Той поздрави децата за добрия пример, който дават на възрастните. Всички участниците в проявата за днешния ден без автомобили получиха подаръци, осигурени от организаторите.", "date": "2017.09.22", "title": "Благоевград: В Петрич за втора поредна година ученици демонстрираха удобството на алтернативните средства за придвижване"}
{"url": "http://www.focus-news.net/news/2017/09/22/2438797/haskovo-mgerb-podari-109-kopiya-na-manifesta-za-nezavisimostta-na-balgariya.html", "text": "109 копия на “Манифеста за Независимостта на България“ подариха на съгражданите си МГЕРБ-Хасково днес, когато се навършват 109 години от обявяването на Независимост на страната ни. Това съобщиха от пресцентъра на ГЕРБ. За трета поредна година младите хора припомнят този важен документ на съгражданите си. Възрастни хора изразиха одобрение от жеста на МГЕРБ, като ги поощриха да продължават да пазят и предават великата история на България. С копия от Манифеста за Независимост се сдобиха областният управител и член на ГЕРБ Станислав Дечев, народният представител от ГЕРБ-Хасково Евгения Ангелова и зам.-кметът на община Хасково Милена Трендафилова.", "date": "2017.09.22", "title": "Хасково: МГЕРБ подари 109 копия на „Манифеста за Независимостта на България“"}
{"url": "http://www.focus-news.net/news/2017/09/22/2438798/pregled-na-mezhdunarodnite-novini-do-18-chasa-agentsiya-fokus.html", "text": "Според представители на Вишеградската четворка (Чехия, Словакия, Полша и Унгария), както и на България, Румъния, Хърватия и Словения регулациите на ЕС трябва да премахнат двойните стандарти в храните по пазарите на ЕС.\r\n„Потребителите в Унгария или в другите страни от Централна и Източна Европа не заслужават по-малко месо в своята храна в сравнение с потребителите от Западна Европа“, заяви министърът на земеделието на Унгария Шандор Фазекаш. След провеждане на изследвания България, Чехия, Хърватия, Естония и Словакия съобщиха на Европейската комисия, че мултинационалните кампании спазват по-ниски стандарти за храните, продавани в региона. \r\nРумъния също така проведе проучване за потенциални двойни стандарти. Резултатите показаха, че девет хранителни продукта, продавани в Румъния имат различни съставки и хранителни показатели в сравнение със същите продукти, продавани в Западна Европа.\r\n*** Председателят на Европейската централна банка Марио Драги заяви, че Европа трябва да се справи с младежката безработица, за да опази демокрацията.\r\n„С почти една пета от младите хора извън работната сила, възможността на Европа да бъде иновативна мое да пострада. Кохезията ѝ е поставена под риск и доверието към обществените институции може да бъде подкопана“, заяви Драги по време на лекция пред студенти в Дъблин.  „Ес трябва да изгради конкурентоспособност и да се фокусира върху защитата на хората, а не на работите, ако те станат излишни. Тя трябва да заеме по-голяма роля в образованието, което подготвя работниците за икономическите изменения, които могат да заличат цели индустрии“, добави той.\r\n„В момента имаме няколко държави, в които тежестта на кризата падна непропорционално върху младите хора, оставяйки наследство на провалени надежди, гняв и недоверие в ценностите на нашето общество и в идентичността на нашата демокрация“, добави Драги. „Голяма част от младите хора нямат определена роля в обществото и има риск пред социалната кохезия и доверието към институциите. Това може да доведе до вреда за средносрочния ръст“, добави той.\r\n***  Руското министерство на отбраната съобщи, че цели на поражение на крилатите ракети „Калибър“, изстреляни от подводницата „Велики Новгород“, намираща се в Средиземно море, са станали обекти на терористичната организация „Джебхат ан Нусра“ в сирийската провинция Идлиб. Разстоянието между подводниците и целите е била около 300 км.\r\n„Цели за поразяване станаха разкрити през последните дни опорни точки, струпвания на жива сила и бронетехника, а също така складове с боеприпаси на терористите от „Джебхат ан Нусра“ в провинцията Идлиб. Разстоянието до целите бе около 300 км.“, сочи министерството в свое официално заявление. \r\nИзстрелването е произведено от подводницата в 10 часа и 11 минути.\r\n*** Президентът на САЩ Доналд Тръмп нарече новините за свързани с Кремъл групи, купуващи реклами в социалната мрежа „Туитър“, за да повлияят на президентските избори през 2016 г., част от „руските измислици“.\r\n„Руските измислици продължават, сега говорят за реклами във „Фейсбук“.  А какво ще говорим за напълно едностранното и нечестно медийно отразяване в полза на нечестната Хилари Клинтън?!“, заяви Тръмп. По-рано администрацията на „Фейсбук“ съобщи, че е открила хиляди политически реклами, публикувани на сайта в последните две години, свързани с фалшиви потребителни профили от Русия. \r\nТръмп е изразявал често съмнения относно предполагаемата руска намеса по време на президентските избори през 2016 г. , често сочейки, че опозиционната Демократическа партия я използва като извинение, че е загубила изборите.\r\n*** Унгарският министър-председател Виктор Орбан поиска от Европейския съюз да уважава желанието на Унгария тя да не стане многонационална.\r\n„По-малко Брюксел и повече национална държава \", посочи Орбан. „Не искаме страната ни да е страна на мигранти това е наше право. Нека уважим решението на унгарската нация“,  подчерта той по време на срещата си във Варшава с полския министър-председател Беата Шидло.  „Ние не критикуваме страните, населени с мигранти, но искаме нашата позиция да бъде уважена“, посочи унгарският министър-председател. \r\n„В Европа е настъпила нова ситуация. Ясно е видно, че континентът се дели на две групи – страни, които са станали имигрантски – най-вече бившите колониални държави и на неемигрантски държави, които искат да решат демографските си въпроси с помощта на своята семейна политика“, добави той.\r\n***Горски пожар се е разразил встрани от магистралата Промахон – Серес, предаде репортер на Агенция „Фокус“. Пожарът е в посока България, на около 5 километра разстояние от ГКПП „Кулата – Промахон“. Горят предимно сухи треви и храсти. Заради силното задимяване в района видимостта е намалена. Друг пожар, който също обвахаща предимно ниска разтителност, се е разразил в посока Серес. И двата пожара са на широк фронт.\r\n„Фокус“ призовава всички водачи на автомобили, които преминават през района, да шофират с повишено внимание заради намалената видимост.\r\n*** Британската полиция съобщава, че са повдигнати обвинения срещу 18-годишен младеж за опит за убийство след нападението в лондонското метро от миналата седмица, при което бяха ранени 30 души.\r\n„Ахмед Хасан, който бе арестуван на сутринта след нападението от 15 септември, е обвинени също така за употребата на експлозива триацетон трипероксид“, пише в официално съобщение на полицията.\r\n*** Румънската антикорупционна прокуратура е започнала дело срещу вицепремиера Севил Шахайде за възможна злоупотреба с правомощия и заменки на земи.\r\nПо-рано днес политикът съобщи, че прокуратурата я е информирала, че е заподозрян, но отказа да предостави допълнителни детайли. \r\nПрокуратурата сочи в официално свое заявление, че през 2013 г., тогава министър на регионалното развитие, Шахайде е подпомогнала преминаването на 324 хектара земеделски земи край река Дунав от държавата към местните власти на провинцията Телеорман, която след това е била наета от частни компании.\r\n*** Словенският премиер Миро Черар отмени визитата си в Хърватия, която бе планирана за 27 септември, заради граничен спор между двете страни.\r\nХърватският премиер Андрей Пленкович заяви пред Генералната асамблея на ООН, че юлското решение на Арбитражния съд, което определя различни зони от морската и сухопътна граница на двете страни, не е валидно.\r\n„Арбитражното решение е валидно и международно задължаващо, тъй като бе взето от петима международни съдии с висок авторитет“, заяви в отговор на това словенският премиер.\r\nВ своето решение съдът прие словенския аргумент, че страната трябва да има директен достъп до международни води в Адриатическо море.\r\nСпоред Загреб, границата трябва да се определи в двустранни преговори. \r\nВластите в Любляна смятат да се обърнат към Европейския съюз, ако Загреб откаже да приложи решението на международния съд.\r\n***Голям пожар гори край пътя за Паралия Офринио, съобщават за „Фокус“ пътуващи за празниците българи. Огънят гори на 18 км източно от Аспровалта. Силният вятър помага за нарастване на огъня. На фронт от повече от 500 м. горят кипариси, маслини и храсти.\r\n*** Тереза Мей, която се намира във Флоренция, заяви, че британските съдилища, ще „вземат предвид“ решенията на Европейския съд, когато става въпрос за правата на европейците, живеещи във Великобритания.\r\n„Искам британските съдилища да могат да вземат предвид решенията на Европейския съд“, каза тя във Флоренция. Това се случи, след като представители на Европейския съюз заявиха, че Европейския съд трябва да запази юрисдикцията си над гражданите на ЕС, които живеят във Великобритания.\r\n*** Великобритания „ще уважи ангажиментите си“ към настоящия европейски бюджет, заяви британският премиер Тереза Мей. Тя добави, че другите страни-членки на Европейския съюз, „не трябва да плащат повече или да получават по-малко“, заради Брекзит.\r\nТези изказвания, които тя направи във Флоренция идват, след като от Брюксел настояват Великобритания да даде конкретно обещание за „бракоразводната сметка“ на Брекзит, ако Лондон иска преговорите да продължат.", "date": "2017.09.22", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/22/2438799/kapitan-atanas-ilev-nezavisimostta-e-rodolyubivo-i-patriotichno-delo-koeto-dava-vazmozhnost-na-otechestvoto-ni-da-tragne-kam-obedinyavane-na-razpokasana-balgariya.html", "text": "Независимостта е едно голямо родолюбиво и патриотично дело, което дава възможност на Отечеството ни да тръгне по пътя на възрожденството към обединяване на разпокъсана България. Това каза за Радио \"Фокус\" капитан Атанас Илев, председател на съюза на възпитаниците на военните на Негово величество училища и школата за запасни офицери и родолюбивото войнство и гражданство. „Независимостта дава на българския народ да диша самостоятелно без намеса на чужди сили. Тя е безценна, няма име и се чувства в сърцето, че човек вече може да прави това, което нашите деди са завещали на Отечеството ни“, коментира капитан Атанас Илев. Според него разликата между армията в миналото и днес се състои в това, че офицерите от онези години черпят сили от традициите и обичта към страната. По думите му днес липсва единството между държава, църква и армия.", "date": "2017.09.22", "title": "Капитан Атанас Илев: Независимостта е родолюбиво и патриотично дело, което дава възможност на Отечеството ни да тръгне към обединяване на разпокъсана България"}
{"url": "http://www.focus-news.net/news/2017/09/22/2438800/gerb-pochete-denya-na-nezavisimostta-v-ruse.html", "text": "Народният представител от ГЕРБ - Русе Светлана Ангелова поднесе цветя пред Паметника на свободата по време на официална церемония по повод Деня на Независимостта в Русе. Това съобщиха от пресцентъра на ПП ГЕРБ. Венец от името на всички членове и симпатизанти на политическата сила поднесоха днес по обед младежи от МГЕРБ - Русе.\r\nЧестването по случай 109-та годишнина от обявяването на Независимостта на България бе организирано от Община Русе. По традиция церемонията бе предхождана от изпълнения на тържествени маршове от Биг бенд „Русе“ с ръководител Димчо Рубчев. Слово произнесе областният управител на Област Русе Галин Григоров. Благодарствен молебен в чест на днешния празник отслужиха свещеници от Русенската Света митрополия.", "date": "2017.09.22", "title": "ГЕРБ почетe Деня на Независимостта в Русе"}
{"url": "http://www.focus-news.net/news/2017/09/22/2438801/bilyana-karadakova-rim-blagoevgrad-obyavyavaneto-na-nezavisimostta-na-balgariya-e-mnogo-seriozna-stapka-sreshtu-osmanskata-imperiya.html", "text": "Обявяването на Независимостта на България е много сериозна стъпка срещу Османската империя. Това каза за Радио ‘‘Фокус’’ – Пирин Биляна Карадакова, уредник в Регионален исторически музей - Благоевград. Тя посочи, че точно по тази причина започва и мобилизация на българската армия. „България мобилизира Осма Тунджанска дивизия по границата с Турция, а от своя страна Османската империя скъсва всякакви дипломатически отношения с България, макар че вече цар Фердинанд заявява своите добри чувства към бившия си суверен. Османската империя инициира преговори, които са изключително драматични. Първоначално тя предлага на България да заплати огромна сума от над 500 млн. златни лева – нещо, което е непосилно за българската икономика, в последствие цената се сваля с много уговорки и дипломатически контакти между български и османски правителствени дейци“, каза още Карадакова. Музейният уредник добави, че се е намесила и руската страна, която заявява, че ще опрости дълговете от страна на Османската империя към Русия, а България ще бъде задължена на Русия с 82 млн. лв., които ще изплаща при някаква минимална лихва. Тя заяви, че всичко това е по-приемливо икономически за България и едва през април 1909 година започва подписването на поредица от споразумения между Русия и Османската империя, България и Русия, България и Османската империя, като в крайна сметка Османската империя признава независимостта на България, а след нея и останалите европейски държави, с което през май 1909 година е утвърдена в международен аспект българската независимост и се поставя началото на Третото българско царство.\r\nЛора КАЛЧЕВА", "date": "2017.09.22", "title": "Биляна Карадакова, РИМ - Благоевград: Обявяването на Независимостта на България е много сериозна стъпка срещу Османската империя"}
{"url": "http://www.focus-news.net/news/2017/09/22/2438802/reuters-sasht-priemat-seriozno-severnokoreyskite-zaplahi-za-testvane-na-vodorodna-bomba-v-tihiya-okean.html", "text": "Ситуацията за Северна Корея, ще се измени рязко, ако режимът в Пхенян тества водородна бомба в Тихия океан, предава Reuters. САЩ приемат заплахата напълно сериозно, но в същото време, не смятат, че Северна Корея ще посмее да предприеме такова действие, заяви представител на Вашингтон.\r\n„Има доста блъфиране, което се приема за сигурно, когато става въпрос за Северна Корея“, заяви представител на американското правителство.\r\nВъпросният източник, който пожела анонимност каза, че има съмнения дали Северна Корея има капацитета да направи подобно нещо. Той отказа да уточни как САЩ биха реагирали на тестването на водородна бомба в Тихия океан.\r\n„Това ще промени играта в известен смисъл. Но не смятам, че трябва да взимаме заплахите за достоверни в този момент“, добави той. Симеон Миланов", "date": "2017.09.22", "title": "Reuters: САЩ приемат сериозно севернокорейските заплахи за тестване на водородна бомба в Тихия океан"}
{"url": "http://www.focus-news.net/news/2017/09/22/2438803/plovdiv-gradskata-organizatsiya-na-gerb-pochete-109-godini-ot-obyavyavaneto-na-nezavisimostta-na-balgariya.html", "text": "Представители на МГЕРБ, общински съветници и районни кметове от ГЕРБ в Пловдив се включиха в честванията, с които бе отбелязана 109-тата годишнина от Независимостта на България. Това съобщиха от пресцентъра на ПП ГЕРБ. Тържествата започнаха с молебен в най-стария храм в града под тепетата „Света Неделя“, поднесени бяха венци и цветя пред паметната плоча на Александър Малинов, а пред Военния клуб Комитет „Родолюбие“ представи възстановка на събитията от 1908 г., когато Цар Фердинанд е посрещнат на площад „Централен“ в Пловдив и пред събралото се множество е прочетен манифеста, с който е обявена Независимостта на България. Кулминацията на честванията бе тържественият ритуал пред Колоната на Независима България на площад „22 септември“, където членове на Младежката структура на ГЕРБ в Пловдив - град поднесоха венци и цветя в знак на признателност. „Поклон пред делото на великите държавници, извършили това знаково за българската държавност събитие“, заяви Мирослав Тенев от ръководството на МГЕРБ.", "date": "2017.09.22", "title": "Пловдив: Градската организация на ГЕРБ почете 109 години от обявяването на Независимостта на България"}
{"url": "http://www.focus-news.net/news/2017/09/22/2438804/sport-italiya-pobedi-gruziya-s-30-v-mach-ot-evropeyskoto-parvenstvo-po-voleybol-za-zheni.html", "text": "Италия победи Грузия с 3:0 в първия мач от Група В на Европейското първенство по волейбол за жени. Мачът се проведе в залата на Новия спортен дворец в Тбилиси, а първи съдия на срещата бе българинът Илиян Георгиев. От италианските волейболистки най-добре се представи Паола Егону с 16 точки.", "date": "2017.09.22", "title": "Спорт: Италия победи Грузия с 3:0 в мач от Европейското първенство по волейбол за жени"}
{"url": "http://www.focus-news.net/news/2017/09/22/2438805/tereza-mey-britantsite-reshiha-da-napusnat-es-i-da-badat-globalna-targovska-natsiya-koyato-mozhe-sama-da-nachertava-patya-si-v-sveta.html", "text": "Британският премиер Тереза Мей заяви, че Великобритания иска да е „най-големия приятел и партньор“ на европейските страни след Брекзит, пише The Scotsman.\r\nКоментарът й бе направен по време на ключовата реч във Флоренция, в която тя очерта възгледите си за Брекзит.\r\nПремиерът призна, че някои граждани са притеснени от Брекзит, но настоя, че тя гледа оптимистично на британското бъдеще и отношенията с Европейския съюз.\r\n„Британците решиха да напуснат ЕС и да бъдат глобална търговска нация, която може да начертава сама пътя си в света“, каза тя.\r\n„За мнозина това е вълнуващо и обещаващо време. За други е притеснително. Аз гледам напред с оптимизъм, вярвайки, че ако използваме момента, за да променим не само отношенията си с Европа, но и начина, по който действаме у дома, това ще бъде ключов момент в историята на нашата нация“, подчерта Мей. Симеон Миланов", "date": "2017.09.22", "title": "Тереза Мей: Британците решиха да напуснат ЕС и да бъдат глобална търговска нация, която може сама да начертава пътя си в света"}
{"url": "http://www.focus-news.net/news/2017/09/22/2438806/predstoyashti-sabitiya-v-stranata-za-23-septemvri-agentsiya-fokus.html", "text": "***\r\nВицепрезидентът Илияна Йотова ще бъде гост на Националните хайдушки празници „Капитан Петко Войвода“ в Чепеларе. Вицепрезидентът ще се включи в шествие до бюст-паметника на Капитан Петко Войвода, където ще положи венец и  ще произнесе слово. Преди участието си в Националните хайдушки празници, вицепрезидентът ще проведе работна среща с кмета на Община Чепеларе Славка Чакърова и ще посети Националната астрономическа обсерватория – Рожен. \r\n***\r\nОт 09.00 часа в Представителството на ЕК ще бъде открита международната конференция „European everyday of sport“ в рамките на Европейска седмица на спорта 2017.\r\n***\r\nОт 10.00 часа в Борисовата градина ще се състои официалното откриване на Европейската седмица на спорта #BeActive.\r\n***\r\nОт 10.00 часа от последната спирка на трамвай 5 в кв. „Княжево“ ще тръгне поход до хижа „Момина скала“ в рамките на Европейска седмица на спорта 2017.\r\n***\r\nОт 10.00 до 14.00 часа в Градинката градина, пред сградата на Националната художествена галерия, ще се проведе благотворителен базар по повод Международния ден на глухите. На същото място от 18.30 часа ще започне концерт с грандиозно шоу и мимове.\r\n***\r\nОт 10.30 часа в Sofia Ring Mall ще започне третото издание на детския фестивал Sofia Fun Fest.\r\n***\r\nОт 12.00 часа в Национална спортна академия „Васил Левски“ ще се проведе Волейболно предизвикателство в рамките на Европейска седмица на спорта 2017.\r\n***\r\nОт 12.00 часа на Ларгото, при подлеза пред Президентството, Центърът за независим живот организира митинг за радикална реформа в политиките по уврежданията.\r\n***\r\nОт 12.00 часа на територията на Княжеската градина (Паметникът на Съветската армия“) и ул. „Ген. Гурко“  ще се шрпведе фестивалът за екстремни спортове „Extreme Fest 2017”.\r\n***\r\nОт 17.30 часа в храм „Свети Седмочисленици” с панихида в памет на Никола Д. Петков – водач на обединената опозиция в VI Велико народно събрание, ПП Обединени земеделци и Партия „Никола Петков”ще отбележат 70 години от убийството на политическия водач.\r\n***\r\nОт 19.00 часа на сцената на ТР „Сфумато“ ще бъде показано 30-то юбилейно представление на „Стъклената менажерия“ от Тенеси Уилямс.\r\n***\r\nОт 09.30 часа на пл. „Георги Измирлиев“ ще бъде открито шестото издание на „Спортна панорама“.\r\n***\r\nОт 09.00 часа туристическият комплекс „Акве калиде“ за поредна година ще отбележи своя празник.\r\n***\r\nОт 10.00 до 20.00 часа в рамките на инициативата „Нощ на Самоводската чаршия'' продължава  изложение на занаятчии от страната.\r\n***\r\nОт 11.00 до 13.00 часа на пл. „Цар Асен I” ще се проведе шоу-спектакъл на участниците в ХІ Международен фестивал на военните оркестри.\r\n***\r\nОт 11.30 часа на ул. „Иван Вазов\" с детски празник ще бъде официално открита реновирана детска площадка по проект на Кметство Дебелец към МОСВ и кампанията „За чиста околна среда - 2017\" .\r\n***\r\nОт 17.00 часа на Самоводската чаршия ще бъде представен интерактивният шоу-спектакъл „Не се предавай!” на Театър „Весел“.\r\n***\r\nОт 21.00 часа пред Художествена галерия „Борис Денев“ ще има 3D мапинг спектакъл.\r\n***\r\nОт 11.30 часа с детски празник ще бъде официално открита реновираната детска площадка по проект на Кметство Дебелец към МОСВ и кампанията \"За чиста околна среда - 2017\".\r\n***\r\nОт 12.00 часа в спортен комплекс „Осогово” ще се проведе международен турнир по скокове на батут за купа „Независимост”.\r\n***\r\nОт 18.00 часа в читалище „Братство” се организира песенен концерт „Традиция и съвременност”. \r\n***\r\nОт 19.00 часа в амфитеатъра ще бъдат представени Странджански легенди и предания, пресъздадени от  български и турски художествени състави.\r\n***\r\nОт 10.00 до 20.00 часа в града продължават събитията от празничната програма за „Свищовски лознии“ .\r\n***\r\nОт 17.00 часа в камерна зала при ПБНЧ „Ел. и К. Д. Аврамови – 1856“ поетът и режисьор Симеон Димитров ще представи филма си „Докосване“.\r\n***\r\nОт 10.00 часа ще бъде открит Националният турнир по спортни танци „Гранд купа Хасково 2017“.\r\n***\r\nОт 10.00 часа в местността „Малкото море“, южно от фара на нос Шабла ще се проведе ежегодният Фестивал на хвърчилата.\r\n***\r\nОт 10.30 часа до 11.30 часа в района на Стария град ще се проведат бойни атракции от чуждестранни и български групи в рамките на историческия фестивал „Доблест и слава“.\r\n***\r\nОт 11.00 часа на центъра на село Кюлевча ще се състои празник на плодородието „Кюлевчиада“.\r\n***\r\nОт 11.30 часа до 13.30 часа в района на Стария град ще се състои възстановката „Доблест и слава“. \r\n***\r\nОт 14.00 часа в района на Стария град ще се състоят концерти на ансамбъл „Мадара“ и „Луди млади“. \r\n*** \r\nВ ППМГ „Нанчо Попович\" ще се проведе Национално състезание по Дебати в Шумен – „ШУМЕН WSC 2017.", "date": "2017.09.22", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2017/09/22/2438807/sliven-zhitelite-i-gostite-na-grada-pochetoha-denya-na-nezavisimostta-s-poklonenie-na-pametnika-orleto-i-kontsert-na-voenen-duhov-orkestar.html", "text": "109-та годишнина от обявяването на Независимостта на България в Сливен бе чествана с поклонение и концерт на военния духов оркестър. Това съобщиха от пресцентъра на Община Сливен. Жители и гости на града се събраха днес пред паметника „Орлето”, за да отдадат своята почит пред загиналите за свободата и независимостта на България.\r\nВ празничното си слово кметът на Сливен Стефан Радев подчерта значението на този ден, превърнал се в национална гордост и самочувствие. На 22 септември през 1908 година, при изключително тържествена обстановка, в църквата „Св. четиридесет мъченици” във Велико Търново, с манифест към българския народ, подписан от министър-председателя Александър Малинов, княз Фердинанд обявява независимостта на България. С този акт България отхвърля политическата си васална зависимост от Османската империя, резултат от решенията на конгреса в Берлин през 1878 г., и става суверенна държава, равностоен партньор на останалите европейски страни.\r\n„Това е акт на огромно самочувствие, самочувствие придобито от 30 години непрестанен и всестранен напредък – стопански, образователен, културен, социален. Обявяването на независимостта е един акт за който няма посветена нито една песен или поема. Той е изцяло дело на политическия елит на България. Но той би бил невъзможен без хилядите жертви, които е дал българският народ. Този акт би бил невъзможен без комитетите на Васил Левски, без делото на възрожденците, на борците за църковна независимост, без четата на Хаджи Димитър, без подвига на българските опълченци през Руско-турската война, децата на Съединението”, посочи в словото си кметът на Община Сливен Стефан Радев. „Затова ние дължим почит и признателност към всички онези, които са отдали и посветили живота си на това България да е независима, силна и свободна. Благодаря на моите съграждани, че днес отново са тук – на паметника Орлето – един от символите на града, посветен на славния Сливенски Седми конен полк, за да пазим традициите и паметта на нашите герои”, каза още Радев. Кметът на Сливен завърши словото си с думите от манифеста: Да живее свободна и независима България! Да живее българският народ!”.\r\nВенци и цветя в знак на признателност пред паметта на загиналите за свободата и независимостта на България поднесоха кметът Стефан Радев, Сливенският митрополит Иоаникий, народният представител Кольо Милев, председателят на Общинския съвет – Сливен Димитър Митев и общински съветници, командването и личния състав на Военно формирование 22 220, ръководството на Областната дирекция на МВР, на ДАНС, РУО – Сливен, военно-патриотични организации, ръководители на политически партии, ученици и граждани. Програмата продължи с изпълнения на Военния духов оркестър.\r\nОрганизатори на проявата са Община Сливен и военно формирование 22 220.", "date": "2017.09.22", "title": "Сливен: Жителите и гостите на града почетоха Деня на Независимостта с поклонение на паметника „Орлето” и концерт на военен духов оркестър"}
{"url": "http://www.focus-news.net/news/2017/09/22/2438808/afp-mishel-barnie-privetstva-konstruktivniya-duhna-rechta-koyato-tereza-mey-iznese.html", "text": "Главният европейски преговарящ за Брекзит Мишел Барние приветства „конструктивния дух“, извиращ от ключовата реч, която Тереза Мей изнесе във Флоренция, предава AFP.\r\n„Мей изрази един конструктивен дух, който също така фигурира и в Европейския съюз по време на тези уникални преговори“, каза Барние в изявление.\r\nКакто Агенция „Фокус“ припомни по-рано, британският премиер подчерта, че Обединеното кралство ще спази финансовите си ангажименти към Европейския съюз, въпреки опозицията на привържениците на „твърдия“ Брекзит. Симеон Миланов", "date": "2017.09.22", "title": "AFP: Мишел Барние приветства „конструктивния дух“на речта, която Тереза Мей изнесе"}
{"url": "http://www.focus-news.net/news/2017/09/22/2438809/nimh-utre-oblachnostta-shte-e-promenliva-na-otdelni-mesta-v-planinskite-rayoni-predi-obyad-shte-prevali.html", "text": "През нощта и утре облачността ще е променлива, по-често значителна над североизточните и планинските райони, където на отделни места в часовете преди обяд ще превали. Ще духа умерен запад-северозападен вятър, който до вечерта ще отслабне. Минималните температури ще са между 7° и 12°, а максималните – между 19° и 24°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Атмосферното налягане бавно ще се повишава, приближавайки се до средното за месеца.  \r\nНад Черноморието облачността ще е променлива. Сутринта в северните райони е възможно да превали. Ще духа умерен вятър от запад-северозапад. Максималните температури ще бъдат 21°-24°, близки до температурата на морската вода. Вълнението на морето ще бъде предимно 2 бала.  \r\nНад планините облачността ще е по-често значителна,  по високите части ще е мъгливо. На отделни места, главно в Стара планина, ще има слаби валежи от дъжд, над 2000 м.н.в. ще прехвърчат и снежинки. Ще духа умерен, по откритите места и временно силен запад-северозападен вятър. Максималната температура на височина 1200 метра ще е около 11°, на 2000 метра – около 4°.\r\nВ неделя ще има разкъсана облачност, вероятността за валежи е малка. Дневните температури слабо ще се повишат и ще са предимно между 21° и 26°. Още в понеделник вятърът ще се ориентира от изток-североизток, в Дунавската равнина и източните райони ще се усили; ще се запази такъв и през следващите дни. Облачността ще бъде по-често значителна, ще има и валежи, предимно слаби. Дневните температури ще са малко по-ниски, а минималните - малко по-високи.", "date": "2017.09.22", "title": "НИМХ: Утре облачността ще е променлива, на отделни места в планинските райони преди обяд ще превали"}
{"url": "http://www.focus-news.net/news/2017/09/22/2438810/d-r-rumen-rashev-chestvaniyata-na-nezavisimostta-vav-veliko-tarnovo-byaha-vazstanoveni-oshte-prez-1996-godina.html", "text": "Честванията на Независимостта във Велико Търново са възстановени още през 1996 година. Това каза в интервю за Радио „Фокус“ – Велико Търново един от основните организатори на първите чествания и бивш кмет д-р Румен Рашев. По думите му честванията тогава са били организирани от тогавашният Съюз на демократичните сили. „Ние бяхме активисти на онзи Съюз на демократичните сили. Помогна ни Негово високопреосвещенство. Имахме подкрепата, или поне нямахме пречки, от ръководството на Общината тогава и от кмета Драгнев. Така тази група хора организира празника и следващата година – през 1997, и постепенно честванията се възобновиха. През 2000 година тогавашният президент Петър Стоянов разбра, че е важно този ден да бъде един официален празник на България. Така Независимостта се превърна наистина в един официален български празник, заедно с 6 септември“, посочи Румен Рашев. Той каза още, че при честванията на празника през 2008 г., когато бяха отбелязани 100 години от обявяването на Независимостта, президент е бил Георги Първанов, а министър-председател – Сергей Станишев. „Заедно наистина направихме едно изключително достойно отбелязване на тази 100-годишнина от реалното съществуване в света на българската държава, защото на 22 септември 1908 г. е обявено на света, че има такава държава – самостоятелна, независима от Османска империя, независима от Руска империя, независима от никой друг. Тя е самостоятелна със самостоятелна политика. Ако в 1396 година, 3 години след падането на Търновското царство, е престанала да съществува българска държава, то на 22 септември 1908 г. и следващите няколко месеца, преминали в чисто дипломатически преговори, на политическата карта на света се появи нова държава. Чест прави на тогавашните ръководители, а и на предишните, че организираха и финансираха това грандиозно честване“, посочи д-р Рашев. Той припомни, че тогава тържества е имало не само във Велико Търново, но в столицата и почти всички големи градове.\r\nНадежда КРЪСТЕВА", "date": "2017.09.22", "title": "Д-р Румен Рашев: Честванията на Независимостта във Велико Търново бяха възстановени още през 1996 година"}
{"url": "http://www.focus-news.net/news/2017/09/22/2438811/daily-express-tereza-mey-potvardi-che-velikobritaniya-shte-prieme-po-striktna-imigratsionna-sistema.html", "text": "Британският премиер потвърди, че Великобритания ще има „регистрационна система“ за имигрантите от Европейския съюз, предава Daily Express .\r\nТереза Мей очерта новата имиграционна система, която ще бъде приложена по време на двугодишния преходен период при напускането на Европейския съюз.\r\n„По време на преходния период, хората ще могат да живеят и работят в Обединеното кралство, но ще има регистрационна система“, каза тя.\r\nТереза Мей подчерта, че е много важно Великобритания да си върне „пълен контрол над границите“. Симеон Миланов", "date": "2017.09.22", "title": "Daily Express: Тереза Мей потвърди, че Великобритания ще приеме по-стриктна имиграционна система"}
{"url": "http://www.focus-news.net/news/2017/09/22/2438812/bilyana-karadakova-rim-blagoevgrad-mnogo-po-rano-ot-1908-g-balgarite-imat-darzhavno-mislene-i-istoricheska-pamet.html", "text": "Българите много по-рано от 1908 година имат държавно мислене и историческа памет. Това каза за Радио „Фокус’’ – Пирин Биляна Карадакова, уредник в Регионален исторически музей-Благоевград. „Може да се каже, че като дата, която означава за нас независимост като нация, е учредяването на българската екзархия върху границите на българската нация от Възраждането през 1870 година. Подобен символ е Санстефанска България. Тоест при нас идеалът и пътят към него предхожда много самото официално юридическо и политическо регламентиране на тази дата“, допълни тя. Карадакова прибави, че може би точно това е и причината голяма част от българите да не обръщат голямо внимание на 22-ри септември, тъй като българската нация отдавна е съзряла за държавническо творчество и държавническо мислене. По думите й нацията ни е впечатлявала със своята дейност по църковната и просветната борба още от Възраждането, тъй като се смята, че успехът на българското Съединение и победата в Сръбско-българската война окончателно доказват пред целия свят, че българите са способни да изградят държава и да я защитават. Тя добави още, че по принцип за историята на една държава провъзгласяването на независимостта й е може би нейната първа историческа дата и именно по тази причина 22-ри септември е официалният символ на българската държавност.\r\nЛора КАЛЧЕВА", "date": "2017.09.22", "title": "Биляна Карадакова, РИМ – Благоевград: Много по-рано от 1908 г. българите имат държавно мислене и историческа памет"}
{"url": "http://www.focus-news.net/news/2017/09/22/2438813/hurriyet-kmetat-na-istanbul-kadir-topbash-podade-ostavka.html", "text": "Кметът на Истанбул Кадир Топбаш обяви, че подава напуска поста, който бе негов в продължение на 13 години, предава Hurriyet.\r\n„Налага се да подам оставка, но не напускам партията ми“, заяви той по време на пресконференция, обещавайки, че ще остане част от управляващата „Партия на справедливостта и развитието“ (ПСР).\r\n„Никога не съм казвал, че съм уморен и не оставям общината с дълг“, каза той, предупреждавайки, че опозиционните партии могат да се опитат да спечелят нещо от оставката му.\r\nБившият вече кмет, призова гражданите да подкрепят президента Ердоган.\r\n„Трябва да седим редом до нашия президент като 80 милиона души. Благодаря на гражданите на Истанбул, а също така и на президента, премиера и министрите“, заяви той.  Симеон Миланов", "date": "2017.09.22", "title": "Hurriyet: Кметът на Истанбул Кадир Топбаш подаде оставка"}
{"url": "http://www.focus-news.net/news/2017/09/22/2438829/georgi-pitov-istorik-obyavyavaneto-na-nezavisimostta-e-politicheskiyat-akt-s-koyto-balgariya-dokazva-che-se-bori-za-obedinenie-i-ima-sili-da-go-otstoyava.html", "text": "Обявяването на Независимостта е политическият акт, с който България доказва, че се бори за обединение и има сили да го отстоява. Това каза за Радио „Фокус“ - Пирин Георги Питов, историк и уредник в Музеен комплекс - Банско. „Заедно със Съединението, другата важна дата в новата история на България след Освобождението е 22 септември 1908 година. Доста хора в България не се чувстват празнично на този ден, а някои от тях не знаят и за какво става въпрос, но това е наистина много важна дата в българската история. Хората не са виновни, защото преди 1989 година двата празника - 6 септември и 22 септември, са умишлено потиснати от тогавашното ръководство, тъй като те отхвърлят каквато и да е положителна роля на българските монарси след Освобождението. Важна е датата, защото България след Освобождението непрекъснато се намира в икономически подем“, каза Питов. По думите му след като успява да съедини Северна и Южна България, нашата страната става най-голямата държава след Османската империя на Балканския полуостров. Тя се стреми да обедини всички българи в една единна държава. Обявяването на Независимостта е политическият акт, с който България доказва, че се бори за това обединение. „Българските политици много точно преценяват момента, в който да обявят Независимостта. На първо място те обявяват Независимостта в момент, в който най-потърпевшия - Турция, не може да реагира по никакъв начин. Тогава самата Турция е разкъсвана от Младотурската революция и последна грижа на Истанбул са непокорните българи, които отново се бунтуват на Балканите. Другите Велики сили също не са заинтересовани от това, което се случва в малката балканска страна, тъй като Германия и Франция спорят за Мароко, а Австро-Унгария се готви на анексира Босна и Херцеговина, а Големия брат, ако можем така да наречем Русия вече е простила на България своеволието от Съединението на предишния монарх Александър Батенберг и се стреми да подобри своите отношения с новия Фердинанд“, каза Питов. Той подчерта, че  само 40 години след Освобождението си страната е в постоянен икономически подем, а след Обединението съвсем естествено е България да продължи напред. „Българските политици имат много работа, защото много българи са извън пределите на Родината и държава не трябва да оставя нещата така. В този момент идва и обявяването на Независимостта. Фактически това е дата, което поставя темелите и програмата на България през следващите 30 години. Нейната единствена цел е обединението. Цялата символика около обединяването на Независимостта показва това. Българският монарх приема най-накрая титлата цар, което прави връзка между България и величието през средновековния период на нашата държава“, каза Питов. По думите му актът е извършен в храма „Св. Четиридесет мъченици” където вече българската държавност се е възродила и на 22 септември 1908 година това се случва за втори път. В този смисъл обединението на България е официално заявено на претенция на българския народ. Сигнал, който все още българите извън пределите на България, чувстват - че България има претенции и сили да отстоява своето обединение, своята Независимост.\r\nЛора КАЛЧЕВА", "date": "2017.09.22", "title": "Георги Питов, историк: Обявяването на Независимостта е политическият акт, с който България доказва, че се бори за обединение и има сили да го отстоява"}
{"url": "http://www.focus-news.net/news/2017/09/22/2438830/afp-turtsiya-zayavi-che-referendumat-za-nezavisimost-na-irakski-kyurdistan-e-nezakonen.html", "text": "Турция разкритикува планирания референдум за независимост на Иракски Кюрдистан, който ще се проведе идната седмица, наричайки го „нелегитимен“, предава AFP.\r\n„Нелегитимната и неприемлива природа на референдума бе уточнена още веднъж“, заявиха от турския Съвет по национална сигурност, който бе председателстван от президента Реджеп Тайип Ердоган.\r\nОт Съвета предупредиха, че Турция е готова да употреби „правата си“ в рамките на международните споразумения.\r\nТурските власти подчертаха, че референдумът е директна „заплаха за националната сигурност“ на Турция. Симеон Миланов", "date": "2017.09.22", "title": "AFP: Турция заяви, че референдумът за независимост на Иракски Кюрдистан е „незаконен“"}
{"url": "http://www.focus-news.net/news/2017/09/22/2438831/nimh-v-sledobednite-chasove-snyag-e-prevalyal-na-vrah-musala-i-cherni-vrah.html", "text": "В следобедните часове сняг е превалял на връх Мусала и Черни връх. Това съобщиха за Агенция „Фокус“ от НИМХ. На Черни връх се е образувала снежна покривка от 2 см. През по-голямата част от деня по високите планински части е било мъгливо.\r\nПрез днешния ден най-ниската максимална температура е била 10 градуса и е измерена в Драгоман. В София максималната температура е била 14 градуса, в Кюстендил 15 градуса. 16 градуса са измерени в Плевен, Велико Търново, Варна, Разград и Благоевград.", "date": "2017.09.22", "title": "НИМХ: В следобедните часове сняг е превалял на връх Мусала и Черни връх"}
{"url": "http://www.focus-news.net/news/2017/09/22/2438832/vladimir-toshev-gerb-16983-mln-lv-shte-badat-vlozheni-v-obrazovatelnata-infrastruktura-vav-vidinska-obshtina.html", "text": "16.983 млн. лв. ще бъдат вложени в образователната инфраструктура във Видинска област. Това каза за Радио „Фокус” – Видин Владимир Тошев, народен представител от ГЕРБ. Той посочи, че за тези средства предстои кметът на Община Видин Огнян Ценков да подпише договор. „Средствата са 100% безвъзмездна финансова помощ. За образователната инфраструктура в страната ще бъдат разпределени близо 624 млн. лв. по Оперативна програма ”Региони в растеж”, като основното е, че парите се заделят за изграждане на спортна база към училищата. 240 училища, 210 детски градини и 13 висши училища са включени в тази програма. Видинска община ще получи по тази програма близо 17 млн. лв.”, заяви Владимир Тошев. Той добави, че всички деца в страната в предучилищна възраст и младежите във висшите учебни заведения ще получат подкрепа за по-качествено образование. „Една голяма част от децата във Видинска област имат по-добри условия в училищата, в които се обучават, в сравнение с условията, при които живеят в домовете си. Това означава, че има какво още да се прави и в социалната сфера”, добави Владимир Тошев. Според него спасението на Видинска област е в образованието и средствата, отделени за образователната инфраструктура в общината, ще дадат своите добри резултати в бъдещото развитие на Видин и региона.\r\nАнна ЛОЗАНОВА", "date": "2017.09.22", "title": "Владимир Тошев, ГЕРБ: 16.983 млн. лв. ще бъдат вложени в образователната инфраструктура във Видинска община"}
{"url": "http://www.focus-news.net/news/2017/09/22/2438833/plovdiv-pochetniyat-priz-na-festivala-stsena-na-krastopat-be-vrachen-na-dots-inzh-nikola-dobrev.html", "text": "Почетният приз на фестивала „Сцена на кръстопът“ бе връчен на доц. инж. Никола Добрев. Това съобщиха за Радио „Фокус“ – Пловдив организаторите на културното събитие. Наградата му бе връчена лично от кмета на града Иван Тотев. 20 представления са включени в програмата на 21-вото издание на фестивала „Сцена на кръстопът“ в Пловдив, който завършва на 23 септември. Събитието беше открито официално на 10 септември с премиера на Драматичен театър. През различните фестивални дни жителите и гостите на Пловдив имаха възможност да видят спектакъла „Момчето от последния чин“ от Хуан Майорга, „Цимбелин“ на Лилия Абаджиева и Плевенския театър, „Саломе“ на Диана Добрева и театър „Българска армия“, „Еквус“ на Стайко Мурджев и Младежкия театър, „Разговори с мама“ на Театър 199, също „Последното изкушение“ на режисьора Веселка Кунчева и „Мнимия болен“ – две представления на Народен театър „Иван Вазов“. В Пловдив гостуваха още Театър „София“, Столичният куклен театър, трупите на Хасковския и Сатиричния театри, също трупите на Шекспировия театър от Великобритания и Държавния театър на Измир от Турция. Ежегодно фестивалът се посещава от хиляди жители и гости на града.\r\nТони МИХАЙЛОВ", "date": "2017.09.22", "title": "Пловдив: Почетният приз на фестивала „Сцена на кръстопът“ бе връчен на доц. инж. Никола Добрев"}
{"url": "http://www.focus-news.net/news/2017/09/22/2438834/dots-d-r-petar-nenkov-uplashena-da-ne-izgubi-vliyanie-nad-balgariya-prez-1908-g-rusiya-ni-otpuska-zaem-ot-82-mln-zlatni-franka-za-da-otkupim-nezavisimostta-si.html", "text": "Уплашена да не изгуби влияние над България, Русия ни отпуска заем от 82 млн. златни франка, с които да се разплатим с Високата порта, за да стане Независимостта ни факт. Това каза за Радио „Фокус” - Пловдив военният историк доц. д-р Петър Ненков. „На 21 септември 1908 година, пристигайки със своята яхта „Цар Крум” в Русе, княз Фердинанд телеграфира на правителството да го чака на пристанището. Той тържествено обявява „Големият ден настъпи, господа. Утре ще обявим Независимостта на България!”. През нощта специален влак отнася министрите и княза към Търново. Огромно мнозинство с национални знамена и хоругви посреща високите гости в града на Асен и Петър. Влакът спира на гарата в Търново, но от княза няма и следа”, каза Петър Ненков. По думите му като великолепен актьор Фердинанд слиза на предната спирка в Трапезица, изкачва се пеша на хълма Царевец и оттам се отправя към историческата църква на българските царе „Свети 40-сет мъченици”. Според Ненков след тържествен молебен, отслужен от духовниците, е прочетен манифестът на княз Фердинанд Сакскобургготски, който е бил писан и редактиран във влака за Търново от българския министър-председател Александър Малинов. \"С този манифест Фердинанд обявява Независимостта на България, под звука на църковните камбани и артилерийските салюти на 18 Етърски полк. Така на 22 септември 1908 година Търновският митрополит коронясва за първи път, след 512 години, български цар, а княжество България е обявено за суверенно царство. Османската империя започва да струпва войски и да заплашва България с обявяване на война. След това започва един пазарлък с Княжество България, за да получи компенсация и за да признае нейната Независимост\" каза още Петър Ненков. По думите му след решителния отказ от българска страна да заплати 650 милиона златни франка сумата се свежда до 82 милиона. \"Русия, разбирайки, че България се отдалечава от нейната политическа орбита на влияние и за да не попадне в прегръдките на Австро-Унгарската империя отпуска заем на България от 82 милиона златни франка. Така държавата ни се разплаща с Високата порта, за да стане Независимостта ни факт. В драматичната есен на 1908 година гърмът на празничните салюти и звукът на празничните камбани в Търново възвестяват на света, че след 5 века на забрава и унижение една древна държава отново възкръсва за нов живот на историческата сцена на Европа\", каза още доц. д-р Ненков.\r\nЦветана ТОНЧЕВА", "date": "2017.09.22", "title": "Доц. д-р Петър Ненков: Уплашена да не изгуби влияние над България, през 1908 г. Русия ни отпуска заем от 82 млн. златни франка, за да откупим Независимостта си"}
{"url": "http://www.focus-news.net/news/2017/09/22/2438835/futbol-tsska-sofiya-pobedi-dunav-s-30.html", "text": "ЦСКА-София победи Дунав с 3:0 в мач от 10-тия кръг на Първа лига. Головете отбелязаха Фернандо Каранга в 56-тата минута, Николай Бодуров в 69-тата и Тиаго Родригес в 73-тата. В момента ЦСКА-София водят в класирането с 25 точки, а втори са Лудогорец с 21.", "date": "2017.09.22", "title": "Футбол: ЦСКА-София победи Дунав с 3:0"}
{"url": "http://www.focus-news.net/news/2017/09/22/2438836/kiril-aleksiev-rim-blagoevgrad-datata-22-septemvri-e-triumf-za-balgarskata-diplomatsiya.html", "text": "Датата 22-ри септември 1908 година е много важна дата в българската история и неслучайно е в нашия национален календар, част от трите национални празника. Това каза за Радио „Фокус“- Пирин Кирил Алексиев, уредник в РИМ- Благоевград. „Трите национални празника съставят една Света троица на българската история. Това са значими дати, които всъщност дават едно триединство на българския национален идеал“, каза Алексиев. Той подчерта, че на 22 септември обявяваме своята независимост и България получава статута на пълноправна държава, която участва в семейството на европейските държави. „С актът на обявяване на независимост България не е васална на османския султан и по този начин номинално получава възможността да бъде равноправна държава с останалите европейски държави. Това и дава възможността да почне да мисли върху други важни задачи и най- вече за националното обединение на българския народ. Това е триумф на българската дипломация. Една от малките акции, които българският дипломатически елит увенчават с един безспорен успех“, каза още Алексиев. По думите му на 22 септември се извършва една добре подготвена акция, която добре отчита външно политическите влияния, които са много важни и успява да се възползва от различни моменти в световната, международната, балканската история, за да може максимално да се оползотворят тези дивиденти, които дава съответното време.\r\nЛора КАЛЧЕВА", "date": "2017.09.22", "title": "Кирил Алексиев, РИМ – Благоевград: Датата 22 септември е триумф за българската дипломация"}
{"url": "http://www.focus-news.net/news/2017/09/22/2438837/plovdiv-oblastnata-direktsiya-na-mvr-predpriema-merki-za-sigurnost-vav-vrazka-s-futbolnata-sreshta-mezhdu-otborite-na-botev-i-lokomotiv-na-24-septemvri.html", "text": "Полицията в Пловдив предприема мерки за опазване на обществения ред във връзка с провеждането на футболна среща между отборите на „Ботев” и „Локомотив”. Това съобщи за Радио „Фокус“ – Пловдив говорителят на Областната дирекция на МВР. Дербито ще се проведе на 24 септември, от 17.30 часа, на стадиона на спортен комплекс „Ботев 1912“ в квартал „Коматево” в Пловдив. С решение на Български футболен съюз мачът ще се проведе при закрити врати с достъп само на определени длъжностни лица. Ангажирани за пропускателния режим са служители от частна охранителна фирма.\r\n„Предвидено е автобусите на двата футболни клуба да бъдат паркирани пред административната сграда на спортния комплекс, като този на гостуващия отбор ще се съпровожда от полицейски служители преди и след приключване на срещата по маршрута му от стадион „Локомотив”, каза говорителят на Областната дирекция на МВР. От полицията в Пловдив обясниха, че предварително и с двата футболни клуба са съгласувани съвместните действия и необходимите мерки за недопускане на нарушения на обществения ред във връзка със спортната среща. Привържениците и на двата отбора са изразили готовност за организирано гледане на мача извън стадиона, съответно на общински паркинг северно извън комплекс „Ботев 1912” в кв. „Коматево” и в района на спортна база „Лаута” в кв. „Тракия“.\r\nНа територията на град Пловдив е създадена организация мобилни полицейски патрули да реагират на всеки подаден сигнал за нарушение на обществения ред.\r\nТони МИХАЙЛОВ", "date": "2017.09.22", "title": "Пловдив: Областната дирекция на МВР предприема мерки за сигурност във връзка с футболната среща между отборите на „Ботев” и „Локомотив” на 24 септември"}
{"url": "http://www.focus-news.net/news/2017/09/22/2438838/sergey-lavrov-razdelyaneto-na-siriya-shte-predizvika-verizhna-reaktsiya-v-blizkiya-iztok.html", "text": "Министърът на външните работи на Русия Сергей Лавров заяви, че не трябва да се допуска разделяне на Сирия, защото това ще предизвика верижна реакция из целия регион на Близкия Изток, предава ТАСС, цитирайки думите на Лавров изказани на пресконференция след края на Общото събрание на ООН в Ню Йорк.\r\n„Като за начало, трябва да завършим борбата с тероризма, но също така е необходимо да започнем да мислим как ще възстановим единството на Сирия“, подчерта той. „Не трябва да допускаме разделянето на страната, защото това ще предизвика верижна реакция из целия регион на Близкия Изток. Това е нещо, което някои биха искали да постигнат, защото им е изгодно да поддържат постоянен хаос и противоборство там.“\r\nОсвен това, министърът заяви, че е необходимо след завършването на конфликта, от Сирия да бъдат изведени всички чуждестранни военни сили.\r\n„По въпроса за чуждестранното присъствие. Има присъствие, което е легитимно, което се осъществява на основата на покана от официалните власти, а има и такова, което е нелегитимно, каквото е присъствието на оглавяваната от САЩ коалиция и части на специалните служби на много чуждестранни страни, които никой не е канил там. Първият ход, когато бъде победен тероризма е да бъдат изведени всички, които се намират в Сирия нелегитимно“, заяви той.\r\n„А що се отнася до тези, които са поканени на легитимна основа, то за тях трябва да решават ръководителите на Сирия“, отбеляза Лавров.\r\nПревод и редакция:", "date": "2017.09.22", "title": "Сергей Лавров: Разделянето на Сирия ще предизвика верижна реакция в Близкия Изток"}
{"url": "http://www.focus-news.net/news/2017/09/22/2438839/sport-nitsa-i-anzhe-zavarshiha-naravno-22.html", "text": "Отборите на Ница и Анже завършиха наравно 2:2 в мач от седмия кръг на френската Първа лига, игран в средиземноморския град. След този резултат Ница е на 7-о място с десет точки, а Анже е 11-и с осем точки. Начело във временното класиране е ПСЖ с 18 точки, колкото има и Монако, но с по-лоша голова разлика. Трети е Сент Етиен с 13 точки.", "date": "2017.09.22", "title": "Спорт: Ница и Анже завършиха наравно 2:2"}
{"url": "http://www.focus-news.net/news/2017/09/22/2438840/hurryiet-turskoto-pravitelstvo-poiska-mandat-za-izprashtaneto-na-voyski-v-siriya-i-irak.html", "text": "Остават само няколко дни до спорния референдум за независимост на Иракски Кюрдистан и турското правителство ще поиска мандат от парламента на страната за изпращането на войски в Сирия и Ирак, след като на поредния Съвет по националната сигурност на страната беше решено да бъдат предприети мерки срещу администрацията в Ербил, пише турското издание Hurryiet.\r\nТурският парламент ще проведе извънредна сесия на 23 септември(събота), за да гласува мандат, който би позволил на правителството да разположи войски в южните си съседки, Ирак и Сирия, само два дни преди провеждането на референдума за независимост на Иракски Кюрдистан.\r\nСпоред текста на предложената резолюция, която вече бе изпратена до парламента, правителството иска мандата на основа на заплаха за териториалния интегритет на Ирак и Сирия, което би поставило под заплаха националната сигурност на Турция. Това всъщност е директна препратка към кюрдския референдум. Също така, в резолюцията се засяга и продължаващата борба срещу Ислямска държава, срещу поставената извън закона Работническа партия на Кюрдистан и сирийската ѝ издънка – „Народните сили за самоотбрана“ (YPG).\r\nПреди гласуването в парламента Турция свика заседание на Националния съвет за сигурност, веднага след завръщането на президента на Турция Реджеп Таийп Ердоган от САЩ. Освен Ердоган, на него присъстваха - премиера Бинали Йълдъръм, началникът на Генералния щаб Хулуси Акар и други висшестоящи военни и цивилни служители на правителството. По-късно през същия ден, президентът председателстваше среща на кабинета, която трябваше да утвърди решенията приети на Съвета за сигурност.\r\nТъй като, усилията да бъде разубеден лидера на иракските кюрди Масуд Барзани да отмени референдума се провалиха, Турция изостри опозицията си и проведе военни учения край границата с Ирак. Освен това, Турция, Иран и Ирак приеха обща декларация и обявиха, че са се споразумели да предприемат общи координирани контра-мерки срещу действията на Ербил\r\nПреди Съвета за сигурност на 22 септември, премиерът Бинали Йълдъръм потвърди турската позиция и подчерта, че Анкара „няма да се въздържа от това да се възползва от естествените си права“ относно референдума.\r\n„Този референдум засяга националната сигурност на Турция и страната ни е решена да се възползва от естествените си права, произлизащи от международните и двустранните конвенции и няма да се колебае по този въпрос“, заяви турският премиер пред репортери в Анкара.\r\nПревод и редакция:", "date": "2017.09.22", "title": "Hurryiet: Турското правителство поиска мандат за изпращането на войски в Сирия и Ирак"}
{"url": "http://www.focus-news.net/news/2017/09/22/2438841/afp-zhurnalist-e-osaden-za-separatizam-v-krim.html", "text": "Журналист работещ в Крим за финансирана от САЩ радио програма беше осъден на две години и половина престой в трудова колония за „насърчаване на сепаратизъм“, предава AFP, позовавайки се на информация от руската прокуратура.\r\nНиколай Семена беше арестуван през април 2016 г. от руските органи на реда, които направиха обиск в дома му, както и в домовете на други журналисти.\r\nТой бе обвинен и осъден за материал, в който призовава за „гражданска блокада“ на Крим. Семена е работил за Krym.Realii, интернет канал, стартиран от „Радио свободна Европа/Радио свобода“ след присъединяването на полуострова към Русия.\r\nПревод и редакция:", "date": "2017.09.22", "title": "AFP: Журналист е осъден за сепаратизъм в Крим"}
{"url": "http://www.focus-news.net/news/2017/09/22/2438842/tass-lvovskiya-sad-prizna-saakashvili-za-vinoven-po-obvinenie-za-nezakonno-presichane-na-granitsata-na-ukrayna.html", "text": "Бившият президент на Грузия и бивш губернатор на украинската област Одеса Михаил Саакашвили беше признат за виновен по обвинение, че е пресякъл незаконно украинската граница, предава ТАСС, като се позовава на взетото днес(22.09) решение на Мостицкия районен съд на Лвовска област.\r\n„Признаваме го за виновен и налагаме глоба в размер от 200 необлагаеми минимални заплати – 3400 гривни (130$), по административно дело за незаконно пресичане на украинската граница“, заяви съдията по делото. Освен това, Саакашвили трябва да заплати и съдебни разходи на стойност 320 гривни.\r\nБившият грузински президент не се яви на съдебното заседание. На своята страница в социалната мрежа Фейсбук той съобщи, че е решил да не отменя своите срещи в Черкасс. „Именно това иска от нас властта – да ни оплете в съдебни дела, за да не можем да общуваме с народа“, написа той.\r\nПревод и редакция:", "date": "2017.09.22", "title": "ТАСС: Лвовския съд призна Саакашвили за виновен по обвинение за незаконно пресичане на границата на Украйна"}
{"url": "http://www.focus-news.net/news/2017/09/22/2438843/sport-bayernmyunhen-zavarshi-22-s-volfsburg-na-aliants-arena.html", "text": "Байерн (Мюнхен) и Волфсбург завършиха наравно 2:2 в мач от шестия кръг на германската Бундеслига, игран на Алианц Арена в Мюнхен. Баварците водеха с 2:0 до почивката, след голове на Роберт Левандовски от дузпа и Ариен Робен, но през второто полувреме Волфсбург стигна до изненадващо равенство след голове на Максимилиан Арнолд и Даниел Дидави. Байерн остана на второ място във временното класиране с 13 точки, а съперникът им е 11-и с 6 точки. На първо място е Борусия (Дортмунд) също с 13 точки, но с по-добра голова разлика, а трети е Хофенхайм с 11 пункта.", "date": "2017.09.22", "title": "Спорт: Байерн(Мюнхен) завърши 2:2 с Волфсбург на Алианц Арена"}
