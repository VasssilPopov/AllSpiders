{"url": "http://www.focus-news.net/news/2018/04/08/2509022/veliko-tarnovo-1026-hilyadi-sa-bili-raboteshtite-zhiteli-na-oblastta-prez-2017-godina.html", "text": "102.6 хиляди са били работещите жители на Великотърновска област през 2017 година. Това са лица в икономически активна възраст между 16 и 64 години, поясниха за Радио „Фокус“ – Велико Търново от Териториално статистическо бюро – Север, Отдел „Статистически изследвани – Велико Търново“. Според статистиката, в сравнение с 2016 година, коефициентът на икономическа активност намалява с 0.7 процентни пункта и достига 70%, като при мъжете е 73%, а при жените – 66%. „Заетите лица на възраст 15-64 навършени години през 2017 година в областта са 102.6 хил., като в сравнение с предходната година броят им почти не се променя. Коефициентът на заетост обаче се увеличава с 1.3 процентни пункта и достига 66%, като при мъжете той е 70%, а при жените – 63%“, поясняват експертите. 5 хиляди са били безработните лица в икономически активна възраст през миналата година.  Тези, които са извън работната сила във възрастовата група 15-64 навършени години са 47.1 хил. 44 % от тях са мъже, а останалите 56% – жени.\r\nЛуиза ТРАНЧЕВА", "date": "2018.04.08", "title": "Велико Търново: 102.6 хиляди са били работещите жители на областта през 2017 година"}
{"url": "http://www.focus-news.net/news/2018/04/08/2509017/vesela-hristova-upravitel-na-turisticheski-kompleks-akva-kalide-v-kompleks-akva-kalide-sa-otkriti-nahodki-ot-drevni-tsivilizatsii.html", "text": "В комплекс „Аква Калиде“ са открити находки от древни цивилизации. Това съобщи за Радио „Фокус“- Бургас Весела Христова, управител в  туристически комплекс „Аква Калиде“ към Община Бургас. По думите ѝ, това включва музейна интерактивна експозиция и археологически разкрития. Комплексът представлява възстановена баня от 16 век, в която датират находки от преди 7 хилядолетия. Христова добави, че за това разказва 3D филм, който се  представя на осем езика, което го прави достъпен и за чуждестранните посетители на комплекса. В продукцията се разказва легенда за „Трите нимфи“ пазителки на лековитите извори. Представят се и други легенди, преплетени с действителни исторически събития. По думите на Христова, много култури и цивилизации са обитавали това място, затова археологическите разкрития са изключително богати и разнообразни. Едно от най-забележителните разкрития в комплекса са големият брой монети и пръстени с печати, намерени в близост до извора на минералните води. Намерени са над 4000 хиляди монети и едно златно съкровище от седем римски монети, добави още Христова.\r\nЯнислава КРЪСТЕВА", "date": "2018.04.08", "title": "Весела Христова, управител на туристически комплекс „Аква Калиде“: В комплекс „Аква Калиде“ са открити находки от древни цивилизации"}
{"url": "http://www.focus-news.net/news/2018/04/08/2509020/kyustendil-muzeynite-ekspozitsii-v-rilskiya-manastir-se-radvat-na-golyam-interes-ot-strana-na-posetitelite.html", "text": "Музейните експозиции в Рилския манастир се радват на голям интерес от страна на посетителите. Това каза пред Радио „Фокус” – Кюстендил Живка Мантаркова, директор на музейния комплекс към Рилската света обител. По думите й в последните дни в манастира има много посетители. Хората могат да посетят централния музей в комплекса, църковно-историческия музей, иконната галерия, Хрельова кула, манастирско стопанство, възрожденските гостни стаи, етнографския музей. „Тоест при желание от страна на посетителите, няма да оставим нито един, който да не посети тези редки, уникални експозиции, които са тук. Работното време е от 8.30 до 16.30 часа. За част от музейните експозиции, които са извън централния музей, входът и заявките се дават в църковно – историческия музей”, каза Живка Мантаркова. По думите й  реставрираната магерница е интересна със своята конструкция, чиято височина е над 22 метра.\r\nВенцеслав ИЛЧЕВ", "date": "2018.04.08", "title": "Кюстендил: Музейните експозиции в Рилския манастир се радват на голям интерес от страна на посетителите"}
{"url": "http://www.focus-news.net/news/2018/04/08/2509046/sporten-obzor.html", "text": "***Себастиян Фетел с Ферари спечели Гран При на Бахрейн, която се проведе на пистата „Сахир“.Втори остана пилотът на Мерцедес Валтери Ботас, а трети – неговият съотборник Люис Хамилтън.\r\n***Отборът на САЩ е първият полуфиналист в турнира за Купа „Дейвис\" след победата му с 3:0 над отбора на Белгия.\r\n***Реал Мадрид и Атлетико Мадрид завършиха наравно 1:1 в мач от 31-вия кръг на Ла Лига, изигран на стадион „Сантяго Бернабеу“\r\n***", "date": "2018.04.08", "title": "Спортен Обзор"}
{"url": "http://www.focus-news.net/news/2018/04/08/2509024/prof-donka-baykova-dietolog-za-da-poddarzhame-zdrava-imunnata-si-sistema-v-nachaloto-na-proletta-ne-tryabva-da-preyazhdame-da-prepivame-i-da-se-podlagame-na-dieti.html", "text": "За да поддържаме здрава имунната си система в началото на пролетта, не трябва да преяждаме, да препиваме и да се подлагаме на диети. Това каза диетологът проф. Донка Байкова в интервю за Агенция „Фокус“ във връзка с начините да подготвим правилно организма си за пролетта. „Напротив, точно в този сезон трябва да дозираме, защото имунната система има нужда от присъствие в менюто на пълноценни белтъчни съставки в период на пост, което означава комбинация между бобови и зърнени храни, чиито аминокиселини се балансират и достигат едни оптимални нива, необходими за организма да произвежда своите имунни тела. Знаем, че именно те са белтъчни структури – както клетките от белия кръвен ред, които са страж за нашия организъм по отношение отбрана от външни токсични и всякакви други агенти. От друга страна, самите антитела, които произвежда организмът при справяне с различни инфекции, също са белтъчни субстанции“, каза още проф. Банкова и уточни, че е важно белтъкът да е не само в достатъчно количество, но и в балансиран състав. \r\n„Ако не сме в режим на пост, подходящи са леките и пълноценни белтъчни източници – мляко, млечни продукти, белите или розови меса без видими тлъстини, обилно гарнирани с всякакви зеленчукови гарнитури, за да имат добра усвояемост на съставките, на желязото. Подходящи за гарнитура са и плодовете, тъй като и те са източник на витамин С – в частност цитруси, киви, тиква. Да не забравяме, че пълнозърнестите храни са за предпочитане пред продуктите на база рафинирани брашна, защото пак са богати именно на минерали, витамини, антиоксиданти и фибри. И гарнирани всичките с много течности. Изключително ценни в този период са чайовете, както и отварите от ехинацея, джинджифил, лайка, липа, мента, мащерка, бъз и прочее, които имат и противовъзпалително значение. Да не забравяме и пчелните продукти като клеевата тинктура или прополиса, самия пчелен мед с неговите над 400 биологично-активни вещества. Не трябва да пропускаме и групата на луковите растения, богати на алицин – чесън и лук и техните пресни разновидности. Богати на сяра източници са и зеленчуците от групата на кръстоцветните – зеле, броколи, карфиол, китайско зеле, червеното цвекло и т.н.“, коментира проф. Байкова и обясни, че всичко това са все мощни фактори, подобряващи имунната устойчивост на човешкия организъм.\r\nЦветилена СИМЕОНОВА", "date": "2018.04.08", "title": "Проф. Донка Байкова, диетолог: За да поддържаме здрава имунната си система в началото на пролетта, не трябва да преяждаме, да препиваме и да се подлагаме на диети"}
{"url": "http://www.focus-news.net/news/2018/04/08/2509025/predstoyashti-mezhdunarodni-sabitiya-za-9-april-agentsiya-fokus.html", "text": "Първият заместник-председател на Европейската комисия Франс Тимерманс ще се срещне с представители на правителството на Полша за обсъждане на спорната съдебна реформа. \r\n*** Джон Болтън поема поста съветник на президента на САЩ Доналд Тръмп за националната сигурност.\r\n*** Престолонаследникът на Саудитска Арабия пристига на посещение във Франция.\r\n*** Новият генерален секретар на ЮНЕСКО Одри Азуле ще изнесе първата си политическа реч.\r\n*** Навършват се 15 години от влизането на американски военни в Ирак. \r\n*** Проследяване на ситуацията около предполагаемата химическа атака в сирийския град Дума, Източна Гута.", "date": "2018.04.08", "title": "Предстоящи международни събития за 9 април (Агенция „Фокус“)"}
{"url": "http://www.focus-news.net/news/2018/04/08/2509027/pazardzhik-zapochna-protsedura-za-nabirane-na-predlozheniya-za-finansovo-podpomagane-na-proekti-za-mladezhki-deynosti-ot-byudzheta-na-obshtina-panagyurishte.html", "text": "За втора поредна година Община Панагюрище предлага форма на организация и възможности за изразяване на инициативността и новаторството на младите хора чрез разработени, одобрени и реализирани от тях проекти, осъществявани на територията на община Панагюрище. Това съобщи за Радио „Фокус“ – Пазарджик Радка Костуркова от общинската администрация. Тя обясни, че основната цел е осмисляне на свободното време на младите хора чрез стимулиране на младежката инициатива, предприемчивост и креативност. Включването на младежите в конкретни дейности – проекти и целенасочени тематични кампании за всяка една сфера на обществения живот, ще мотивира социалната им ангажираност и ще повиши чувството на принадлежност към родния край. Община Панагюрище ще финансира проекти, осъществени с активното участие на младежи, на конкурсен принцип. Организациите могат да кандидатстват по всеки един приоритет с един проект на стойност 3 000 лева, уточни Костуркова. Тя каза също, че проектните предложения се подават в Център за административно обслужване – град Панагюрище, до 8 май 2018 година включително.\r\nВаня НИКОЛОВА", "date": "2018.04.08", "title": "Пазарджик: Започна процедура за набиране на предложения за финансово подпомагане на проекти за младежки дейности от бюджета на Община Панагюрище"}
{"url": "http://www.focus-news.net/news/2018/04/08/2509018/afp-frantsiya-shte-izpalni-dalga-si-vav-vrazka-s-predpolagaemata-himicheska-ataka-v-siriya-uveri-zhan-iv-le-drian.html", "text": "Франция ще „изпълни дълга“ си във връзка с предполагаемата химическа атака срещу цивилни в сирийския град Дума в Източна Гута. Това увери първият дипломат на Париж Жан-Ив Ле Дриан, предава AFP.\r\n„Използването на химически оръжия е военно престъпление“, се казва в изявление на министъра на външните работи на Франция, в което се допълва, че Париж е поискала Съветът за сигурност на ООН да се събере възможно най-скоро да разгледа ситуацията в Източна Гута.\r\nФранция многократно предупреждава, че  наличието на доказателства за по-нататъшно използване на химическо оръжие в Сирия ще бъдат „червена линия\", която би довела до въздушни удари в Сирия. Тереза Герова", "date": "2018.04.08", "title": "AFP: Франция ще „изпълни дълга си“ във връзка с предполагаемата химическа атака в Сирия, увери Жан-Ив Ле Дриан"}
{"url": "http://www.focus-news.net/news/2018/04/08/2509030/a1-on-makedoniya-arben-taravari-be-preizbran-za-generalen-sekretar-na-alians-za-albantsite.html", "text": "Арбен Таравари бе преизбран за генерален секретар на партията „Алианс за албанците“, предава скопският телевизионен канал A1 On. Той бе преизбран за поста с единодушие в рамките на събрание на партията, проведено в неделя в град Кичево.\r\nИзбрани бяха и членове на Централното председателство на партията – общо 31. За първи път в партийния орган бяха включени и представители на диаспората. Тереза Герова", "date": "2018.04.08", "title": "А1 On (Македония): Арбен Таравари бе преизбран за генерален секретар на „Алианс за албанците“"}
{"url": "http://www.focus-news.net/news/2018/04/08/2508809/pregled-na-osnovnite-temi-v-svetovniya-pechat-agentsiya-fokus.html", "text": "Турция използва произведени в страната оръжия в контратерористичните си операции, заяви в събота президента Реджеп Таийп Ердоган, цитиран от електронното издание на турския вестник Yeni Safak.\r\n„Стотици терористи бяха неутрализирани в Северен Ирак и вътре в нашата страна. Правим това с наши лични оръжия. Преди поръчвахме оръжие от САЩ и те ни казваха да се върнем в друг ден, или, че Конгресът не одобрява. Имахме късмет, че те правиха така. Сега ние произвеждаме нашите собствени бронирани машини, артилерия и дронове“, заяви Ердоган в изказване пред привърженици на управляващата в Турция „Партия на справедливостта и развитието“ в град Айдън.\r\nПреди петнадесет години, пише Yeni Safak, Турция е произвеждала 18% от оръжията си, а днес този процент е достигнал до 70. Страната има уголемяващ се военно-промишлен комплекс, произвеждащ оръжия и боеприпаси, използвани от турската армия и изнасяни в чужбина.\r\nПрезидентът направи коментар и за провежданата операция „Маслинова клонка“ в северозападния сирийски район Африн.\r\n„Турската армия влезе в Африн и ликвидира терористите. Най-малко 3991 терористи са неутрализирани до този момент. Броят им може вече да е достигнал и до 4 хиляди“, съобщи турският президент, като добави, че терористите, убили турски войници по време на операцията, ще платят скъпо за това.ю\r\n***Бившият бразилски президент Луис Инацио Лула да Силва решава да се предаде на полицията  за излежаване на 12-годишната присъда за корупция, пише Washington Post.\r\n„Ще се подчиня на заповедта“, казва Лула да Силва на привържениците си в събота, един ден след като властите наредиха арестуването му. „По този начин, те ще знаят, че мен не ме страх. Аз не бягам. Ще докажа своята невинност“, продължава той.\r\nМоментът представлява пълен обрат за Лула, някога знаменосец на лявото и водещ кандидат за предстоящите президентски избори. Той беше носен на ръце от привържениците си, които скандираха името му и го затрупаха с цветя.\r\n„Ако моето престъпление е , че изпратих бедните, черните в университетите, дадох възможност на бедните хора да ядат месо, да имат собствени коли и собствени жилища, то аз ще продължа да бъда престъпник в тази страна, защото аз ще направя повече“, казва бившия бразилски президент.", "date": "2018.04.08", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/08/2509031/stotitsi-vyarvashti-prisastvaha-na-praznichnoto-bogosluzhenie-za-vazkresenie-hristovo-v-stolichniya-hram-sv-vmtsa-nedelya-obzor.html", "text": "Стотици вярващи се събраха в столичния храм „Св. Вмца Неделя“ на празничното богослужение за Второ Възкресение. Службата оглави Негово светейшество Българският патриарх и Софийски митрополит Неофит. Патриархът носеше мантия и жезъл и бе посрещнат  от вярващите пред храма. Негово светейшество не пропусна да приветства вярващите с думите: \"Христос Воскресе\", а те му отвърнаха, както повелява традицията с \"Воистина Воскресе\". В словото си Негово светейшество поздрави с Христовото Възкресение всички верни чеда на православната вяра в Родината и извън нея. Неофит пожела още светлина, мир и спасение за всеки човек. По време на богослужението бе изчетен един и същи евангелски текст на различни езици. Църковната традиция повелява това да се прави само веднъж в годината на Великден. След  литургията празничен камбанен звън възвести Христовото Възкресение. По повод Великден зазвуча камбанен звън в цялата страна, където бяха отслужени празнични литургии. \r\nДеница КИТАНОВА", "date": "2018.04.08", "title": "Стотици вярващи присъстваха на празничното богослужение за Възкресение Христово в столичния храм „Св. Вмца Неделя“ (ОБЗОР)"}
{"url": "http://www.focus-news.net/news/2018/04/08/2509029/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "София. На българо-турската граница на ГКПП \"Капитан Андреево\" трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". На останалите български гранични контролно-пропускателни пунктове трафикът е нормален.\r\nПо данни на Агенция \"Митници\" до 8.00 часа на 10 април обработването на пътни и винетни такси на ГКПП ще се извършва ръчно, поради оптимизация на информационните системи на агенцията.", "date": "2018.04.08", "title": "ГД \"Гранична полиция\": Интензивен е трафикът на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2018/04/08/2508812/afp-tovaren-korab-se-sblaska-s-zhilishten-dom-na-brega-na-bosfora-v-istanbul.html", "text": "Товарен кораб, плаващ под малтийски флаг се сблъска с жилищен дом на брега на Босфора в Истанбул, предава AFP.\r\nТоварният кораб е бил повреден и е загубил контрол, като при сблъсъка е повредил сериозно жилищната сграда, на която е срутен  покрива и горния етаж, а приземието и е потънало под водата.\r\nКорабът е изтеглен , а корабоплаването в двете посоки е временно преустановено. При произшествието няма жертви .\r\nПравителството заявява, че рискът от подобни инциденти показва нуждата от построяване на планирания и предизвикващ много спорове нов канал, който да поеме трафика и да разтовари Босфора. Юлиян Марков", "date": "2018.04.08", "title": "AFP: Товарен кораб се сблъска с жилищен дом на брега на Босфора в Истанбул"}
{"url": "http://www.focus-news.net/news/2018/04/08/2509019/sport-marin-chilich-klasira-harvatiya-za-polufinala-za-kupa-deyvis.html", "text": "Световният номер три Марин Чилич се наложи с 6:1, 6:1, 6:1 над Михаил Кукушкин и осигури победата на Хърватия с 3:1 срещу Казахстан на четвъртфиналите за Купа „Дейвис\".\r\nНа полуфиналите, които ще се играят в средата на месец септември, съперник на отбора на Хърватия ще бъде 32-кратният шампион на неофициалното световно отборно първенство по тенис за мъже – САЩ. \r\nПо-рано днес Люка Пуй надви Фабио Фонини с 2:6, 6:1, 7:6, 6:3 в Генуа и класира Франция напред с общ резултат 3:1 срещу Италия.  \r\nСлед четири изиграни срещи резултата между отборите на Испания и Германия е 2:2. Решаващият мач ще бъде между Филип Колшрайбер и Давид Ферер.", "date": "2018.04.08", "title": "Спорт: Марин Чилич класира Хърватия за полуфинала за Купа „Дейвис“"}
{"url": "http://www.focus-news.net/news/2018/04/08/2508811/patriarh-neofit-pozdravi-s-hristos-voskrese-vyarvashtite-pred-sv-aleksandar-nevski.html", "text": "Патриарх Неофит поздрави с „Христос Воскресе“ вярващите пред „Св. Александър Невски“, предаде репортер на Агенция „Фокус“. Точно в полунощ Светейшият Патриарх поздрави с „Христос воскресе” православните християни. От този момент в продължение на 40 дни те ще разменят помежду си поздравите: „Христос Воскресе!” - „Воистину Воскресе!”. След полунощ в храма започна празничната патриаршеска Света Литургия.\r\nДеница КИТАНОВА", "date": "2018.04.08", "title": "Патриарх Неофит поздрави с „Христос Воскресе“ вярващите пред „Св. Александър Невски“"}
{"url": "http://www.focus-news.net/news/2018/04/08/2508813/balgarskata-patriarshiya-neka-svetlinata-izgryavashta-v-tozi-den-ot-prazniya-grob-ogryava-vinagi-vsichki-nas.html", "text": "Патриаршеско и синодално пасхално послание.", "date": "2018.04.08", "title": "Българската Патриаршия: Нека Светлината, изгряваща в този ден от празния гроб, огрява винаги всички нас"}
{"url": "http://www.focus-news.net/news/2018/04/08/2509021/reuters-glasuvaneto-za-parlament-v-ungariya-mezhdinnite-rezultati-pokazvat-po-slaba-izbiratelna-aktivnost-ot-2002-godina.html", "text": "Избирателната активност на парламентарните избори в Унгария достигна до 63.2% към 17 часа българско време, но остава под рекордните нива, регистрирани при гласуването от 2002 г., предава Reuters.\r\nПо данни на Националната избирателна комисия избирателната активност все пак е по-висока, отколкото при последните избори през 2014 г., когато до 17 часа българско време са гласували 56,8%. \r\nСпоред редица анализатори, избирателна активност над 70% може да доведе до загуба на парламентарното мнозинство на управляващата партия на министър-председателя Виктор Орбан – Фидес.Тереза Герова", "date": "2018.04.08", "title": "Reuters: Гласуването за парламент в Унгария – междинните резултати показват по-слаба избирателна активност от 2002 година"}
{"url": "http://www.focus-news.net/news/2018/04/08/2508815/patriarh-neofit-lyubovta-i-mirat-na-pobedno-vazkrasnaliya-ot-martvite-gospod-isus-hristos-da-badat-s-vsichki-vas.html", "text": "Любовта и мирът на победно възкръсналия от мъртвите Господ Исус Христос да бъдат с всички вас. Това каза в словото си по повод Възкресение Христово Негово светейшество Българският патриарх и Софийски митрополит Неофит, предаде репортер на Агенция „Фокус“.  Патриархът поздрави всички обични чеда в родината и далеч от пределите на родния край. Той пожела радостта от Христовото Възкресение да ни съпътства и да съхранява в сърцата ни вяра и надежда, които Господ е донесъл в нашия свят. „Отминаха дните на скръбта и страданието, които и тази година заедно с цялата Божия църква отново съпреживяхме с Нашия Господ и Спасител към Неговия път по голгота. Нощта се превали и в душите и сърцата ни отново се възцарява радостта, благовестена от ангела в утрото на Пасха: „Няма го тука, но възкръсна“. Възкръсна, защото в него имаше живот и смъртта не можа да го удържи. Възкръсна, защото силите на мрака не можаха да го надвият“, каза Негово светейшество. Патриархът посочи, че днес е ден, в който нямаме право да скърбим, защото сме обгърнати от всепобеждаващата Божия любов. \r\n„Христовото Възкресение е залогът на нашата надежда. Върху свидетелството за него е основана църквата, която вече две хилядотелетия, непоклатима от бурите на този свят, преподава на човечеството вечните истини“, допълни Неофит. \r\nДеница КИТАНОВА", "date": "2018.04.08", "title": "Патриарх Неофит: Любовта и мирът на победно възкръсналия от мъртвите Господ Исус Христос да бъдат с всички вас"}
{"url": "http://www.focus-news.net/news/2018/04/08/2508814/kyustendil-desetki-kyustendiltsi-posreshtnaha-vazkresenie-hristovo-v-hramovete.html", "text": "Десетки кюстендилци посрещнаха Възкресение Христово в храмовете, предаде репортер на Радио „Фокус” – Кюстендил. Час преди полунощ в трите големи храма на Кюстендил се събраха много християни, за да присъстват на тържествените пасхални литургии. В катедралния храм „Свето Успение Богородично“ литургията бе отслужена от отец Венцислав Шияков, а в черквата „Свети Мина“ богослужението се води от архиерейския наместник на Кюстендилска духовна околия – отец Генади Генадиев, който донесе Благодатния огън в града. Влизането в черквата ставаше бавно, дълги опашки се бяха извили пред главния вход. Опашки имаше и на излизане от храма. Пред черквата бяха изнесени маси, на които се продаваха църковни свещи. Хората излизаха и се събираха в двора, където свещениците възвестиха: „Христос Возкресе“, „Воистина возкресе“, им отговориха събралите се миряни. Камбанен звън се разнесе над централната част на града, а богомолците се включиха в пасхалното шествие за Великден. Много хора носят в ръцете си запалени свещи, прибирайки се по домовете си. Тази нощ пред православните храмове в града има осезаемо полицейско присъствие, за обществения ред се грижат и служители на „Общинска охрана”. Служението продължава в катедралния храм. \r\nВенцеслав ИЛЧЕВ", "date": "2018.04.08", "title": "Кюстендил: Десетки кюстендилци посрещнаха Възкресение Христово в храмовете"}
{"url": "http://www.focus-news.net/news/2018/04/08/2508817/vidinskiyat-mitropolit-daniil-s-vazkresenieto-si-gospod-propravi-pat-kam-vazkresenieto-za-vechen-zhivot-na-vseki-edin-ot-nas-koyto-zhelae-da-go-sledva.html", "text": "Пасхално послание на Видинския митрополит Даниил", "date": "2018.04.08", "title": "Видинският митрополит Даниил: С възкресението Си, Господ проправи път към възкресението за вечен живот на всеки един от нас, който желае да Го следва"}
{"url": "http://www.focus-news.net/news/2018/04/08/2508819/afpbuntovnitsite-ubivat-desetki-sudanski-voynitsi-v-yemen.html", "text": "При засада бунтовниците – хути нападат военен конвой от судански войници в северната провинция Хадджа и убиват десетки военнослужещи. Това е най-тежката загуба на суданските въоръжени сили, които са дислоцирани в Йемен след  началото на 2015 година, предава AFP.\r\n„Суданските войници са били вкарани в капан от бунтовниците, които са им позволили да навлязат дълбоко в контролираните от хутите територии. Убити са десетки войници и са унищожени множество превозни средства\", съобщава анонимен йеменски офицер за агенцията.\r\nХутите потвърждават за нападението на собствения си интернет сайт. Юлиян Марков", "date": "2018.04.08", "title": "АFP:Бунтовниците убиват десетки судански войници в Йемен"}
{"url": "http://www.focus-news.net/news/2018/04/08/2509028/zdf-politsiyata-v-germanskata-stolitsa-potvardi-aresta-na-shestima-dushi-sled-kraya-na-berlinskiya-polumaraton.html", "text": "Полицията във федералната германска столица потвърди арестуването на шестима души след края на 38-мото издание на Берлинския полумаратон, предава телевизионният канал ZDF.\r\nСъгласно разпространените данни, правоохранителните органи са претърсили няколко апартамента. Непосредствено преди началото на спортното събитие са представени „някои доказателства, че задържаните на възраст от 18 г. до 21 г. са били замесени в подготовката на престъпление, свързано със събитието\", поясниха от полицията, без обаче да споменават за възможна терористична атака. \r\nПо-рано в неделя националният ежедневник  съобщи, че германската полиция е предотвратила терористичен атентат срещу Берлинския полумаратон, който тази година се провежда в неделя, 8 април. \r\nСпецчастите на полицията са арестували четирима души, планирали да извършат нападения с хладни оръжия срещу участниците в спортното събитие и хората, дошли да го наблюдават. Според изданието сред групата арестувани има лице, което е пряко свързано с кръговете на Анис Амри – тунизиецът, който извърши терористичното нападение от 19 декември 2016 г. срещу коледния базар във федералната германска столица. Жилището на един от четиримата е било претърсено от правоохранителните органи малко преди нападението на „Брайтшайдплатц“.\r\nДванадесет души загинаха в първата голяма ислямистка атака в Германия от декември 2016 г.  Други посетители на коледния пазар бяха сериозно ранени. Тунизиецът Анис Амри успя да избяга, без да бъде разпознат. За няколко дни той успя да прекоси почти половин Европа. На 23 декември той бе застрелян от италианската полиция близо до Милано.Тереза Герова", "date": "2018.04.08", "title": "ZDF: Полицията в германската столица потвърди ареста на шестима души след края на Берлинския полумаратон"}
{"url": "http://www.focus-news.net/news/2018/04/08/2508810/hristos-voskrese.html", "text": "Хиляди християни се събраха в православните храмове в цялата страна, за да посрещнат Възкресение Христово. Великден е денят, в който според християнската традиция празнуваме Възкресението на Сина Божи Иисус Христос на третия ден, след като е разпънат на кръст и погребан. Възкресението е символ на победата над тлението и смъртта. Денят, който дава смисъл на вярата. Първи разбират за станалото чудо жените мироносици. Те отиват при гроба, за да помажат тялото на Иисус Христос, но ангел господен им съобщава: Христос възкресе, защо търсите живия сред мъртвите? На този ден всички православни вярващи са в очакване на Благодатния огън - символ на чудото на възкресението. Благодатният огън се измолва от патриарха на Йерусалим на гроба Господен в днешния храм „Св. Възкресение“ и се разпространява във всички православни епархии. Молитвата на този ден е празнична. Изпълняват се празнични тропари. Точно в полунощ и извън храма при биене на камбаните свещеникът обявява Възкресението с думите „Христос Воскресе“, а енориашите отговарят: „Воистина Воскресе“. При обявяването на Възкресението се пее празничният тропар и се обикаля кръстопоклонно иконата на Възкресението, положена на специален аналой, след това се чете Евангелие и Апостол. Изпълнява се литийно шествие, което пресъздава отиването на гроба на жените мироносици. После свещеникът чука на храмовите врата с думите: „Подигнєтє, порти, горнищєто си, подигнєтє сє, вєчни порти, и щє влєзє Царят на славата!“. Хората влизат с празнично песнопение „Христос Възкръсна от мъртвите“, за да се извърши празничната литургия. И веднага започва пеенето на пасхалния канон на Св. Иоан Дамаскин. Вярващите християни на Великден се възрадват на чудото на Възкресението и победата на светлината, любовта и добродетелта. На този ден приключва строгият пост. Вярващите енориаши приемат тайнството на причастието, при което под формата на квас и вино се поемат истинското тяло и истинската кръв на Иисус Христос за опрощение на греховете. На този ден имен ден празнуват Велик, Велика, Веле, Велко, Величко, Велин, Велина, Вичка, Възкресия, Паско, Пасо, Пашо.", "date": "2018.04.08", "title": "Христос Воскресе!"}
{"url": "http://www.focus-news.net/news/2018/04/08/2508821/futbol-barselona-pobedi-leganes-s-31-v-kasniya-mach-ot-31-ya-krag-na-ispanskata-liga.html", "text": "Футбол: Барселона победи Леганес в късния мач от 31-я кръг на испанската Лига с хеттрик на Меси и гол на Ел Жар за гостите от Леганес. Другите мачове, играни днес завършиха при следните резултати: Алавес – Хетафе 2:0; Селта – Севилия 4:0 и Бетис – Ейбар 2:0. Начело във временното класиране е отборът на Барселона със 79 точки, следван от Атлетико (Мадрид) с 67 и Реал (Мадрид) с 63 точки, четвърти е отборът на Валенсия с 62 точки, като тези три отбора са с мач по-малко. На последните три места  са Ла Коруня с 23 точки, Лас Палмас с 21 и накрая Малага с 17 точки.", "date": "2018.04.08", "title": "Футбол: Барселона победи Леганес с 3:1 в късния  мач от 31-я кръг на испанската Лига"}
{"url": "http://www.focus-news.net/news/2018/04/08/2508823/bbc-vatikanskata-politsiya-arestuva-bivsh-diplomat-za-pritezhanie-na-detska-pornografiya.html", "text": "Ватиканската полиция арестува бившия дипломат Карло Алберто Капела за притежание на детска порнография, предава BBC.\r\nМонсеньор Капела е отзован от посолството на Ватикана в САЩ, където е бил съветник през септември 2017 година, след като са били подадени сигнали за възможно нарушение на законите против детската порнография.\r\nАрестът отново насочва вниманието към усилията на Папа Франциск да прекрати сексулните злоупотреби с малолетни, но критиците го обвиняват, че не е направил достатъчно за да потърси отговорност от епископи, обвинявани, че са прикривали такива престъпления.\r\nОбвиненият свещеник е работил в мисиите на Ватикана в Индия и Хонг Конг преди да замине на дипломатическа работа в САЩ.\r\nАмериканските власти са поискали отнемане на дипломатическия му имунитет, но им е било отказано, а полицията в Канада е издала заповед за ареста му за притежание и разпространение на детска порнография. Юлиян Марков", "date": "2018.04.08", "title": "BBC: Ватиканската полиция арестува бивш дипломат за притежание на детска порнография"}
{"url": "http://www.focus-news.net/news/2018/04/08/2508818/vrachanskiyat-mitropolit-grigoriy-prez-vsichki-dni-na-vashiya-zhivot-pri-vsyakakvi-obstoyatelstva-vashite-sartsa-da-badat-preizpalneni-s-lyubov-i-vyara-vav-vazkrasnaliya-hristos.html", "text": "Великденско и пасхално послание на Врачанския митрополит Григорий\r\nЗападно-и Средноевропейският митрополит Антоний: Без възкресението нито вярата, нито надеждата, нито любовта щяха да имат за нас, вярващите, оная основа и благодатна сила, каквато добавят чрез негоПасхално послание на Западно-и Средноевропейски митрополит Антоний", "date": "2018.04.08", "title": "Врачанският митрополит Григорий: През всички дни на вашия живот, при всякакви обстоятелства, вашите сърца да бъдат преизпълнени с любов и вяра във Възкръсналия Христос"}
{"url": "http://www.focus-news.net/news/2018/04/08/2508816/nevrokopskiyat-mitropolit-serafim-radostta-ot-vazkresenieto-da-izpalva-dushite-na-vsichki-ni.html", "text": "Пасхално послание на Неврокопския митрополит Серафим", "date": "2018.04.08", "title": "Неврокопският митрополит Серафим: Радостта от Възкресението да изпълва душите на всички ни"}
{"url": "http://www.focus-news.net/news/2018/04/08/2508822/reuters-spored-buntovnitsite-pravitelstvenite-sili-sa-izpolzvali-himichesko-orazhie-v-iztochna-guta-damask-otricha.html", "text": "Сирийска бунтовническа групировка обвини правителството, че е хвърлило бомба с отровни химикали в Източна Гута, като според медицинска организация 35 души са загинали от контакта с веществото, предава Reuters.\r\nПравителството в Дамаск категорично отрича и обвинява бунтовниците в  град Дума, че губейки позиции, разпространяват фалшиви новини,\r\nБазираната в Лондон Сирийска обсерватория за правата на човека съобщава, че 11 души са загинали от задушаване, причинено от пушека от конвенционалните бомби, а 70 човека са имали дихателни проблеми. Рами Абдулрахман, директор на Обсерваторията е заявил, че не може да потвърди химическата атака.\r\nСпоред организацията Сирийско американско медицинско общество хлорна бомба е ударила болницата в Дума, убивайки шест човека, а втора атака със „смесени агенти“, включително нервно-паралитични вещества е ударила съседна сграда. Вицепрезидента на базираната в САЩ организация е заявил, че те са уведомили ООН, американското правителство и европейските правителства. Юлиян Марков", "date": "2018.04.08", "title": "Reuters:  Според бунтовниците правителствените сили са използвали химическо оръжие в Източна Гута, Дамаск отрича"}
{"url": "http://www.focus-news.net/news/2018/04/08/2508825/the-guardian-bivshiyat-brazilski-prezident-lula-e-arestuvan.html", "text": "Бившият бразилски президент Лула е арестуван след протести на привържениците му, които се опитаха да осуетят ареста му, пише британският вестник The Guardian.\r\nТой се намира в полицейски арест след като напусна сградата на синдиката на металурзите в родния му град , заобиколен от бодигардове, които му проправяха път през тълпата от привърженици\r\nОчаква се да бъде трансфериран до град Куритиба в съседния щат Парана\r\nЛуис Инацио Лула да Силва беше осъден за корупция. Влизането му в затвора ще осуети възможността да спечели президентските избори тази година. Той изнесе реч пред привържениците си, като настоява за своята невинност и определя обвиненията като политически.\r\n„Аз ще се подчиня на заповедта и всички вие ще станете Лула. Аз не съм над закона. Ако не вярвах в закона нямаше да създам политическа партия щях да започна революция.“, заявява той пред привържениците си. Юлиян Марков", "date": "2018.04.08", "title": "The Guardian: Бившият бразилски президент Лула е арестуван"}
{"url": "http://www.focus-news.net/news/2018/04/08/2508828/pregled-na-osnovnite-temi-v-britanskiya-pechat-agentsiya-fokus.html", "text": "На Сергей и Юлия Скрипал ще бъдат предложени нови самоличности и нов живот в Америка, за да бъдат предпазени от нови бъдещи опити за убийство, пише британският вестник  The Sunday Times.\r\nАгенти на МИ6 са провели разговори с партньорите си от ЦРУ за преместване на жертвите от отравянето в Солсбъри.. „ На тях ще им бъдат предложени нови самоличности“, заявява отговорен представител на правителството.\r\nСпоред високопоставени източници и двамата са в съзнание ще започнат скоро да сътрудничат с разследващите органи. Юлия Скрипал е отказала предложената от руското посолство в Лондон консулска помощ, което навежда на мисълта, че тя вероятно смята да се премести на Запад окончателно.\r\n***Бившият бразилски президент Лула е арестуван след протести на привържениците му, които се опитаха да осуетят ареста му, пише британският вестник The Guardian.\r\nТой се намира в полицейски арест след като напусна сградата на синдиката на металурзите в родния му град , заобиколен от бодигардове, които му проправяха път през тълпата от привърженици\r\nОчаква се да бъде трансфериран до град Куритиба в съседния щат Парана\r\nЛуис Инацио Лула да Силва беше осъден за корупция. Влизането му в затвора ще осуети възможността да спечели президентските избори тази година. Той изнесе реч пред привържениците си, като настоява за своята невинност и определя обвиненията като политически.\r\n„Аз ще се подчиня на заповедта и всички вие ще станете Лула. Аз не съм над закона. Ако не вярвах в закона нямаше да създам политическа партия щях да започна революция.“, заявява той пред привържениците си.\r\n***Прехванато секретно съобщение доказва участието на Русия в отравянето на Сергей Скрипал, пише британският Sunday Express\r\nИменно представянето на това доказателство е накарало повечето страни да демонстрират солидарност с Великобритания и да се стигне до организираното изгонване на над 150 руски дипломати от много страни от Европа и други части на света.\r\nЕлектронно съобщение от Москва, изпратено в деня на отравянето на Сергей и Юлия Скрипал, което  съдържа фразата „пакета е доставен“ . По-рано е прехванато друго съобщение от подслушвателен пост в Кипър от района на Дамаск, в което се казва, че „пакета е доставен“ и двете лица „са напуснали успешно“. Това съобщение е излъчено на 4 март сутринта.\r\n***Джереми Корбин  определя насилието в Ивицата Газа като „незаконно и нехуманно“ след смъртта на журналист, пише лондонският Evening Standard.\r\nЛидерът на лейбъристите определи като „незаконни и нехуманни“ действията на израелските войници по време на сблъсъците в Ивицата Газа, което е отнело живота на девет палестинци и е довело до нараняването на многократно повече.\r\nИзраелските войниците са  стреляли по протестиращите през границата, като са убили девет души, включително един журналист и са ранили 491 протестиращи в петък във втория голям протест на палестинците за осем дни.\r\nВ съобщение, прочетено на демонстрация пред Даунинг Стрийт 10 Корбин казва: „Убийството и раняването на още повече палестинци от израелските сили в Газа е безобразие. Повечето от хората в Ивицата Газа са бежанци, обект на десетилетна блокада и незачитане на основни човешки и политически права“.", "date": "2018.04.08", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/08/2509026/afp-devet-darzhavi-poiskaha-izvanredno-zasedanie-na-saveta-za-sigurnost-na-oon-za-predpolagaemata-himicheska-ataka-v-siriya.html", "text": "Девет държави поискаха свикването на извънредно заседание на Съвета за сигурност на ООН за предполагаемата химическа атака в сирийския град Дума, Източна Гута, предава AFP, като се позовава на дипломатически източници. \r\nИскането за заседанието е подписано от Франция, САЩ, Обединеното кралство, Кувейт, Швеция, Полша, Перу, Нидерландия и Кот д'Ивоар. То трябва да се проведе в понеделник, поясниха източниците на агенцията. Тереза Герова", "date": "2018.04.08", "title": "AFP: Девет държави поискаха извънредно заседание на Съвета за сигурност на ООН за предполагаемата химическа атака в Сирия"}
{"url": "http://www.focus-news.net/news/2018/04/08/2508826/sunday-express-sekretno-saobshtenie-dokazva-uchastieto-na-rusiya-v-otravyaneto-na-sergey-skripal.html", "text": "Прехванато секретно съобщение доказва участието на Русия в отравянето на Сергей Скрипал, пише британският Sunday Express.\r\nИменно представянето на това доказателство е накарало повечето страни да демонстрират солидарност с Великобритания и да се стигне до организираното изгонване на над 150 руски дипломати от много страни от Европа и други части на света.\r\nЕлектронно съобщение от Москва, изпратено в деня на отравянето на Сергей и Юлия Скрипал, което  съдържа фразата „пакета е доставен“ . По-рано е прехванато друго съобщение от подслушвателен пост в Кипър от района на Дамаск, в което се казва, че „пакета е доставен“ и двете лица „са напуснали успешно“. Това съобщение е излъчено на 4 март сутринта. Юлиян Марков", "date": "2018.04.08", "title": "Sunday Express: Секретно съобщение доказва участието на Русия в отравянето на Сергей Скрипал"}
{"url": "http://www.focus-news.net/news/2018/04/08/2508832/afp-izbuhva-pozhar-v-tramp-tauar-v-nyu-york-edin-e-zaginal-chetirima-pozharnikari-sa-raneni.html", "text": "Избухва пожар в Тръмп Тауър в Ню Йорк, един е загинал, четирима пожарникари са ранени, предава AFP.\r\nМъж на 67 години е загинал при възникнал пожар на 50-тия етаж на сградата.\r\n„Това беше много труден пожар. Може да си представите, апартаментът беше доста голям и все пак сме на 50 етажа над земята. Останалата част от сградата е била обгазена със значително количество дим“, заявяват от градската противопожарна служба.\r\nЧетиримата пожарникари не са пострадали сериозно и пожарът е поставен под контрол.\r\nПо-късно президентът на САЩ Доналд Тръмп пише в социалната мрежа „Туитър“: „Пожарът в Тръмп Тауър е угасен. Много добре построена сграда. Пожарникарите свършиха голяма работа. Благодаря Ви!“ Юлиян Марков", "date": "2018.04.08", "title": "AFP:  Избухва пожар в Тръмп Тауър в Ню Йорк, един е загинал, четирима пожарникари са ранени"}
{"url": "http://www.focus-news.net/news/2018/04/08/2508833/pregled-na-mezhdunarodnite-novini-do-6-chasa-agentsiya-fokus.html", "text": "Германският град Мюнстер, където по-рано малогабаритен камион се вряза в група хора, отдъхващи на терасата              на един от ресторантите в историческия център, е известен не само като важен съдебен и административен център на провинция Северен Рейн – Вестфалия, но и като град, привличащ чуждестранни туристи. Французи и италианци, работещи в Мюнстер и намиращи се в непосредствена близост от мястото на трагедията, разказаха пред западните медии някои обстоятелства около инцидента, предава РИА Новости.\r\nВ събота следобед малогабаритен камион се вряза в група седящи на улицата посетители на ресторнт в историческия център на немския град Мюнстер, в резултат от което загинаха трима души, а още 20 пострадаха. Представителят на градската полиция Андреас Боде заяви, че „още е рано да се говори за терористичен акт“.Мястото на произшествието\r\nСпоред думите на собственика на един от ресторантите в Мюнстер Лино Балди, районът на произшествието „много туристическа част на стария град“.\r\n„Днес улиците бяха пълни с хора, защото времето е хубаво и температурата се вдигна от 12 до 25 градуса. В такова време е пълно с клиенти. Тъй като днес е събота, тук наблизо е организиран пазар“, разказа Балди пред телевизионния канал TG24 Sky.\r\nПритежателят на друг ресторант в близост до мястото на произшествието Патрик Камарата разказа пред италианското издание Repubblica, че в непосредствена близост от кафето, където се вряза превозното средство, „са се намирали около 200 души“.Мълчанието на полицията\r\nСпоред думите на очевидците, веднага след инцидента, центърът на града е бил наводнен от въоръжени сътрудници на полицията и линейки. Органите на реда са отцепили мястото на трагедията и са отказвали да дадат какъвто и да е коментар за случващото се.\r\n„В момента на инцидента си бях в къщи на обедна почивка. Разказаха ни, че се е случила авария и ние с шефа се отправихме към ресторанта, но не ни пуснаха. Там имаше много полицаи, въоръжени с винтовки“, разказа пред френската радиостанция France Info 23-годишният Гомез, работещ в ресторант, недалеч от мястото на произшествието.\r\n„В момента се намирам в Мюнстер, вървя по улицата. Из целия град се провеждат проверки. Навсякъде има въоръжени полицаи“, сподели своите наблюдения фотографът на радиостанцията Кристоф Рейвейн.\r\nСпоред думите на Балди, „навсякъде е пълно с полиция и никой не може да припари до отцепената зона или да излезе от нея“.\r\n„Ние все още не разбираме какво се случва, никой нищо не казва. Тук е пълно с полицаи и линейки. Освен това един хеликоптер контролира отцепената зона и центъра на града“, продължи той.Градът е в шок\r\nОтцепването и неизвестността са изплашили и изпразнили „спокойния и многонационален“ немски град. „Целият Мюнстер в момента е закрит. Всичко е затворено“, разказва Гомез. Суфлира му Камарата: „В момента града практически е умрял“\r\nБалди с тъга отбелязва, че местните и туристите не са очаквали да се сблъскат с нещо подобно в Мюнстер и са шокирани от случилото се.\r\n„Това е много спокоен и многонационален град. Хората са шокирани от това, което се случи“, заключи ресторантьорът.\r\n***Благодатният огън пристигна в Скопие.\r\nОгънят  беше донесен от Ерусалим до София от делегация на Българската православна църква, а от София го пое владиката Иларион от Брегалничката епархия. Огънят, който се пренася във фенер ще бъде пренесен до съборния храм „Свети Климент Охридски“, а от там до другите епархии и храмове в страната. \r\nОтбелязва се, че това е първия път, в който Благодатния огън достига официално до Македония с помощта на Българската православна църква.\r\n***При засада бунтовниците – хути нападат военен конвой от судански войници в северната провинция Хадджа и убиват десетки военнослужещи. Това е най-тежката загуба на суданските въоръжени сили, които са дислоцирани в Йемен след  началото на 2015 година.\r\n„Суданските войници са били вкарани в капан от бунтовниците, които са им позволили да навлязат дълбоко в контролираните от хутите територии. Убити са десетки войници и са унищожени множество превозни средства\", съобщава анонимен йеменски офицер за агенцията.\r\nХутите потвърждават за нападението на собствения си интернет сайт.\r\n***Товарен кораб, плаващ под малтийски флаг се сблъска с жилищен дом на брега на Босфора в Истанбул.\r\nТоварният кораб е бил повреден и е загубил контрол, като при сблъсъка е повредил сериозно жилищната сграда, на която е срутен  покрива и горния етаж, а приземието и е потънало под водата.\r\nКорабът е изтеглен , а корабоплаването в двете посоки е временно преустановено. При произшествието няма жертви .\r\nПравителството заявява, че рискът от подобни инциденти показва нуждата от построяване на планирания и предизвикващ много спорове нов канал, който да поеме трафика и да разтовари Босфора.\r\n***Ватиканската полиция арестува бившия дипломат Карло Алберто Капела за притежание на детска порнография.\r\nМонсеньор Капела е отзован от посолството на Ватикана в САЩ, където е бил съветник през септември 2017 година, след като са били подадени сигнали за възможно нарушение на законите против детската порнография.\r\nАрестът отново насочва вниманието към усилията на Папа Франциск да прекрати сексулните злоупотреби с малолетни, но критиците го обвиняват, че не е направил достатъчно за да потърси отговорност от епископи, обвинявани, че са прикривали такива престъпления.\r\nОбвиненият свещеник е работил в мисиите на Ватикана в Индия и Хонг Конг преди да замине на дипломатическа работа в САЩ.\r\nАмериканските власти са поискали отнемане на дипломатическия му имунитет, но им е било отказано, а полицията в Канада е издала заповед за ареста му за притежание и разпространение на детска порнография.\r\n***На Сергей и Юлия Скрипал ще бъдат предложени нови самоличности и нов живот в Америка, за да бъдат предпазени от нови бъдещи опити за убийство.\r\nАгенти на МИ6 са провели разговори с партньорите си от ЦРУ за преместване на жертвите от отравянето в Солсбъри.. „ На тях ще им бъдат предложени нови самоличности“, заявява отговорен представител на правителството.\r\nСпоред високопоставени източници и двамата са в съзнание ще започнат скоро да сътрудничат с разследващите органи. Юлия Скрипал е отказала предложената от руското посолство в Лондон консулска помощ, което навежда на мисълта, че тя вероятно смята да се премести на Запад окончателно.\r\n***Бившият бразилски президент Лула е арестуван след протести на привържениците му, които се опитаха да осуетят ареста му.\r\nТой се намира в полицейски арест след като напусна сградата на синдиката на металурзите в родния му град , заобиколен от бодигардове, които му проправяха път през тълпата от привърженици\r\nОчаква се да бъде трансфериран до град Куритиба в съседния щат Парана\r\nЛуис Инацио Лула да Силва беше осъден за корупция. Влизането му в затвора ще осуети възможността да спечели президентските избори тази година. Той изнесе реч пред привържениците си, като настоява за своята невинност и определя обвиненията като политически.\r\n„Аз ще се подчиня на заповедта и всички вие ще станете Лула. Аз не съм над закона. Ако не вярвах в закона нямаше да създам политическа партия щях да започна революция.“, заявява той пред привържениците си.\r\n***Днес ще се проведат парламентарни избори в Унгария. \r\nТе са очаквани с нетърпение от много политически кръгове в Европа, където очакват да разберат дали пламенния националист министър-председателя Виктор Орбан ще спечели трети мандат .\r\nИзборните секции отварят в шест часа сутринта местно време (седем часа българско – бел.ред.) и ще затворят в 19 часа местно време(20 часа българско). \r\nПредварителните прогнози дават голяма преднина на управляващата партия Фидез. Първите предварителни резултати се очакват един или два часа след края на гласуването, като по точните резултати ще станат известни с напредването на вечерта.\r\n***Държавният департамент на САЩ счита, че ако се потвърди факта за нова употреба на химическо оръжие в Сирия, то отговорността е на Русия.\r\n„Историята на  използване на химическо оръжие от сирийското правителство срещу собствения си народ даже не подлежи на обсъждане. В края на краищата Русия носи отговорност за безжалостното използване на химическо оръжие против невинни сирийци“ , се казва в изявлението на Държавния департамент. В него се отбелязва, че ведомството ще продължи да следи внимателно ситуацията.\r\nВ различни медии се появяват съобщения, в които бунтовници заявяват, че правителствените сили са използвали бомби, в които е възможно да се съдържат химически отровни вещества, в резултат на което са загинали десетки мирни жители.\r\nПо информация на „Белите каски“, представена в „Ал Джазира“ в резултат на използването на химически оръжия са загинали 70 човека, а около 100 са пострадали.\r\nДамаск опровергава тези съобщения. Според сирийската национална агенция (SANA) бойците от радикалната групировка „Джейш ал Ислам\", намираща се на границата на унищожението, подават фалшива информация, за да възпрепятстват настъплението на правителствените сили.", "date": "2018.04.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/08/2508827/evening-standard-dzheremi-korbin-opredelya-nasilieto-v-ivitsata-gaza-kato-nezakonno-i-nehumanno.html", "text": "Джереми Корбин  определя насилието в Ивицата Газа като „незаконно и нехуманно“ след смъртта на журналист, пише лондонският Evening Standard.\r\nЛидерът на лейбъристите определи като „незаконни и нехуманни“ действията на израелските войници по време на сблъсъците в Ивицата Газа, което е отнело живота на девет палестинци и е довело до нараняването на многократно повече.\r\nИзраелските войниците са  стреляли по протестиращите през границата, като са убили девет души, включително един журналист и са ранили 491 протестиращи в петък във втория голям протест на палестинците за осем дни.\r\nВ съобщение, прочетено на демонстрация пред Даунинг Стрийт 10 Корбин казва: „Убийството и раняването на още повече палестинци от израелските сили в Газа е безобразие. Повечето от хората в Ивицата Газа са бежанци, обект на десетилетна блокада и незачитане на основни човешки и политически права“. Юлиян Марков", "date": "2018.04.08", "title": "Evening Standard: Джереми Корбин  определя насилието в Ивицата Газа като „незаконно и нехуманно“"}
{"url": "http://www.focus-news.net/news/2018/04/08/2508835/sport-ferari-prevze-parvata-reditsa-v-bahreyn.html", "text": "Формула1. Пилотите на Ферари Себастиян Фетел и Кими Райконен ще стартират от първа редица на старта на Гран при на Бахрейн в неделя, след като постигнаха най-добро време в квалификациите. Германецът Фетел направи обиколка за 1 минута 27 секунди и 958 стотни, изпреварвайки с една десета финландския си съотборник. Трети остана Валтери Ботас с Мерцедес, а четвърти е неговият съотборник и шампион от миналата година Люис Хамилтън.", "date": "2018.04.08", "title": "Спорт: Ферари превзе първата редица в Бахрейн"}
{"url": "http://www.focus-news.net/news/2018/04/08/2508831/interfaks-sasht-pripisvat-na-rusiya-otgovornostta-za-eventualna-himicheska-ataka-v-siriya.html", "text": "Държавният департамент на САЩ счита, че ако се потвърди факта за нова употреба на химическо оръжие в Сирия, то отговорността е на Русия, предава Интерфакс.\r\n„Историята на  използване на химическо оръжие от сирийското правителство срещу собствения си народ даже не подлежи на обсъждане. В края на краищата Русия носи отговорност за безжалостното използване на химическо оръжие против невинни сирийци“ , се казва в изявлението на Държавния департамент. В него се отбелязва, че ведомството ще продължи да следи внимателно ситуацията.\r\nВ различни медии се появяват съобщения, в които бунтовници заявяват, че правителствените сили са използвали бомби, в които е възможно да се съдържат химически отровни вещества, в резултат на което са загинали десетки мирни жители.\r\nПо информация на „Белите каски“, представена в „Ал Джазира“ в резултат на използването на химически оръжия са загинали 70 човека, а около 100 са пострадали.\r\nДамаск опровергава тези съобщения. Според сирийската национална агенция (SANA) бойците от радикалната групировка „Джейш ал Ислам\", намираща се на границата на унищожението, подават фалшива информация, за да възпрепятстват настъплението на правителствените сили. Юлиян Марков", "date": "2018.04.08", "title": "Интерфакс: САЩ приписват на Русия отговорността за евентуална химическа атака в Сирия."}
{"url": "http://www.focus-news.net/news/2018/04/08/2508836/aktualna-patna-obstanovka.html", "text": "Днес облачността ще е разкъсана, намаляваща до предимно слънчево. Ще продължи да духа до умерен, в източните райони и временно силен вятър от изток-североизток. Максималните температури ще бъдат между 18° и 23°, по морския бряг от 13° до 21°, в София около 19°. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 96+000 до км 97+000 посока Бургас, движение в една лента поради аварийно запълване на появили се деформации на пътната настилка с топла асфалтова смес. Срок до 10.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nРеверсивно движение по АМ „Люлин“ между тунел „Мало Бучино“ и тунел „Люлин“ от км 9+350 до км 10+875 в дясното платно /посока Перник/. Обособяват се две ленти за движение в посока София и една лента в посока Перник. Скоростта на движение се ограничава на 50 км/ч.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок до 10.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 10.04.2018 г.; \r\nОбласт Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата  настилка. Срок от 8.00 до 17.00 на 10.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 154+000 до км 160+000 се осъществява в една лента поради ремонтни дейности на асфалтовата настилка. Срок до 10.04.2018 г. \r\nПът II-37: Движението по път II-37 с. Гелеменово – Пазарджик от км 117+900 до км 118+300 се осъществява в една лента поради ремонтни дейности на асфалтовата настилка. Срок до 09.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 10.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-7003: Движението по път III-7003 Пристое – Каолиново от км 0+000 до км 4+900 се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.08", "title": "Актуална пътна обстановка"}
{"url": "http://www.focus-news.net/news/2018/04/08/2508837/predstoyashti-sabitiya-v-stranata-za-8-april-agentsiya-fokus.html", "text": "***\r\nОт 11.00 часа Негово светейшество Българският патриарх и Софийски митрополит Неофит ще оглави богослужението „Второ Възкресение“ в митрополитския катедрален храм „Св. Неделя“. \r\n***\r\nОт 11.30 часа на централния градски площад ще се проведе концерт на фолклорната изпълнителка Ангелина Милева. След това ще се проведе Великденско надчукване с яйца, като победителят ще премери сили лично с кмета на Общината Георги Икономов. \r\n***\r\nОт 10.00 часа през пл. „Освобождение“ ще премине дефиле на мажоретките състави и Младежки духов оркестър. От 10.30 часа официално ще бъде открит „ВЕЛИКДЕНСКИ СЪБОР - БОТЕВГРАД 2018”.\r\n***\r\nОт 11.00 часа в парк „Велека“ ще се проведе празничен концерт „Великденско хоро“.\r\n***\r\nОт 11.30 часа на площад „Св. св. Кирил и Методий“ ще започне фолклорният концерт „Светъл Великден“.\r\n***\r\nОт 11.30 часа Бургаския духов оркестър ще изнесе Великденски концерт в градинката до Часовника.\r\n***\r\nОт 11.00 часа в храм „Възкресение Христово” ще бъде отслужено Богослужение на Второ Възкресение.\r\n***\r\nОт 21.00 часа на пл. „Цар Асен I” ще бъде излъчен аудио-визуалният спектакъл „Царевград Търнов- звук и светлина”.\r\n***\r\nОт 11.00 часа в катедрален храм „Св. вмчк Димитър Солунски“ ще бъде отслужено Великденско богослужение - Второ Възкресение. На Великденското богослужение ще присъстват заместник-кметовете на Община Видин инж. Цветан Асенов и Венци Пасков. От 12.00 часа пред храма ще бъде раздаден курбан, червени яйца и козунаци.\r\n***\r\nОт 11.00 часа в митрополитския храм „Св. Николай Мирликийски” ще започне богослужението за Второ възкресение.\r\n***\r\nОт 11.30 часа на пл. „Христо Ботев“ ще се проведе концерт на духов оркестър при НЧ „Развитие 1869“ и Великденски концерт  с участието на Райко Кирилов.\r\n***\r\nОт 10.00 часа в парк „Разсадника“ ще се състои общоградски празник навръх Великден.\r\n***\r\nОт 11.00 часа на сцената на пл. „Свобода“ ще се състои великденски фолклорен концерт „Червен, червен Великден“ на Представителна фолклорна танцова студия „Добруджа“ с главен художествен ръководител Стоян Господинов, помощник-ръководител Антония Тончева и музикален ръководител Николай Иванов.\r\n***\r\nЦентърът за защита на природата и животните организира Ден на отворените врати.\r\n***\r\nОт 11.00 часа в читалището ще се проведе Великденски конкурс „Шарено яйце”.  \r\n***\r\nОт 10.30 часа пред църквата „Св. св. Кирил и Методий” ще се проведе традиционният великденски концерт.\r\n***\r\nОт 10.00 часа на пл. „Стефан Стамболов“ ще се проведе „Великденско утро“.  От 12.00 часа ще стартира раздаването на традиционния Великденски козунак, а от 12.30 до 14.00 часа ще се проведе детска програма под мотото „Талантливите чудеса на Великден“. Празничната програма ще завърши с Великденски детски концерт, като началото му ще бъде поставено в 16.00 часа.\r\n***\r\nВ 10.30 часа пред храмовете „Свети Георги“, „Света Петка“ и „Свети Спас“ в район „Централен“ структурата на ГЕРБ в района ще раздаде на граждани 1200 козунака за празника.\r\n***\r\nВ 11.00 часа в храм „Св. Марина“ Пловдивският митрополит Николай ще оглави празнично богослужение по повод Възкресение Христово – Пасха.\r\n***\r\nВ 12.00 часа на пл. „Стефан Стамболов“ Петър Зехтински, директор на Дирекция „Спорт и младежки дейности“ в Общината, ще даде старт на раздаването на традиционен 60-метров Великденски козунак. \r\n***\r\nВ 12.30 часа на пл. „Стефан Стамболов“ ще се проведе детска програма под мотото „Талантливите чудеса на Великден“. \r\n***\r\nВ 16.00 часа на пл. „Стефан Стамболов“ ще се състои Великденски детски концерт.\r\n***\r\nОт 10.30 часа на площада пред сградата на Община Русе ще се състои 28-ото издание на традиционното „Великденско хоро“.\r\n*** \r\nОт 11.00 часа в храм „Св. Пророк Илия” ще започне Великденски концерт на Първия български хор „Янко Мустаков“.\r\n***\r\nОт 11.00 часа Архимандрит Висарион - Архиерейски наместник на Смолянска духовна околия ще служи Второ Възкресение Христово в храм „Св. Неделя” в квартал Райково, Смолян.\r\n***\r\nОт 11.30 часа в парк „Пети октомври“ ще се проведе празничен великденски концерт на Общински фолклорен ансамбъл „Загоре“.\r\n***\r\nОт 10.00 часа на специално изградената сцена на площад „Кристал“ ще се състои концерт с участието на госпъл-формацията „Менора” от Бургас. От 11.00 часа, на същата сцена започва и концертът „Празнично веселие” с участието на Градския духов оркестър „Михаил Биков“, ансамбъл „Шумен”, танцов ансамбъл „Веселяче”, танцов състав „Луди млади” и танцов състав „Лудоселци“ от село Дибич.", "date": "2018.04.08", "title": "Предстоящи събития в страната за 8 април (Агенция „Фокус“)"}
{"url": "http://www.focus-news.net/news/2018/04/08/2508824/the-sunday-times-na-sergey-i-yuliya-skripal-shte-badat-predlozheni-novi-samolichnosti-i-nov-zhivot-v-amerika.html", "text": "На Сергей и Юлия Скрипал ще бъдат предложени нови самоличности и нов живот в Америка, за да бъдат предпазени от нови бъдещи опити за убийство, пише британският вестник  The Sunday Times.\r\nАгенти на МИ6 са провели разговори с партньорите си от ЦРУ за преместване на жертвите от отравянето в Солсбъри.. „ На тях ще им бъдат предложени нови самоличности“, заявява отговорен представител на правителството.\r\nСпоред високопоставени източници и двамата са в съзнание ще започнат скоро да сътрудничат с разследващите органи. Юлия Скрипал е отказала предложената от руското посолство в Лондон консулска помощ, което навежда на мисълта, че тя вероятно смята да се премести на Запад окончателно. Юлиян Марков", "date": "2018.04.08", "title": "The Sunday Times: На Сергей и Юлия Скрипал ще бъдат предложени нови самоличности и нов живот в Америка"}
{"url": "http://www.focus-news.net/news/2018/04/08/2508830/", "text": "При обиска в квартирата на шофьора на камиона от Мюнстер е открит автомат „Калашников“, пише немското издание Bild, цитирано от РИА Новости\r\nОтбелязва се че правоохранителните органи проверяват дали оръжието е изправно и дали в квартирата има боеприпаси и взривни вещества.\r\nПо данни на списание Spiegel той е бил известен на полицията и е бил замесен в случаи на увреждане  на имущество и заплашване на познатите му. Юлиян Марков", "date": "2018.04.08", "title": "РИА Новости: При обиска в квартирата на шофьора на камиона от Мюнстер е открит автомат „Калашников“"}
{"url": "http://www.focus-news.net/news/2018/04/08/2508839/premierat-boyko-borisov-hristos-voskrese-neka-delata-ni-badat-vodeni-ot-dobroto.html", "text": "Христос Воскресе! На този светъл празник пожелавам на всички много здраве, благополучие и щастие. Това е написал министър-председателят Бойко Борисов в официалния си профил в социалната мрежа „Фейсбук“ по повод Великден. „Нека делата ни бъдат водени от доброто“, е написал още Бойко Борисов.", "date": "2018.04.08", "title": "Премиерът Бойко Борисов: Христос Воскресе - нека делата ни бъдат водени от доброто"}
{"url": "http://www.focus-news.net/news/2018/04/08/2508838/nimh-vremeto-shte-bade-predimno-slanchevo-s-maksimalni-temperaturi-mezhdu-18-i-23.html", "text": "Атмосферното налягане ще се задържи малко по-високо от средното за месеца. През деня няма да се променя съществено. Днес облачността ще е разкъсана, намаляваща до предимно слънчево. Ще продължи да духа до умерен, в източните райони и временно силен вятър от изток-североизток. Максималните температури ще бъдат между 18° и 23°, по морския бряг от 13° до 21°, в София около 19°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nНад Черноморието облачността ще е променлива. Без валежи. Ще духа умерен и временно силен североизточен вятър. Максималните температури ще са между 13° и 21°. Температурата на морската вода е около 10°. Вълнението на морето ще бъде 3-4 бала.\r\nНад планините ще бъде предимно слънчево, с временни увеличения на облачността. Валеж е малко вероятен. Ще духа умерен вятър от източната четвърт. Максималната температура на височина 1200 метра ще около 12°, на 2000 метра – около 6°.", "date": "2018.04.08", "title": "НИМХ: Времето ще бъде предимно слънчево с максимални температури между 18° и 23°"}
{"url": "http://www.focus-news.net/news/2018/04/08/2508834/afp-bivshiyat-brazilski-prezident-e-veche-v-zatvora-v-kuritiba.html", "text": "Бившият бразилски президент Луис Инацио Лула да Силва е вече в затвора в Куритиба, щата Парана, предава AFP.\r\nТой влиза в затвора за да започне да излежава присъдата от 12 години и един месец за корупция. Той е осъден за получаване на луксозен апартамент като подкуп от строителна компания. Лула е на 72 години и беше водещ кандидат на предстоящите президентски избори в Бразилия през октомври тази година. Той се опита да отложи изпълнението на присъдата с обжалване пред Върховния съд, което загуби. След това се барикадира в сградата на синдиката на металурзите в родния си град, която беше заобиколена от многобройни негови привърженици в опит да попречат на арестуването му. В крайна сметка той се предаде сам в събота. При пристигането му с хеликоптер на покрива на сградата на полицията в Куритиба избухнаха нови протести на негови привърженици, които се наложи да бъдат усмирявани със сълзотворен газ. Осем души са леко ранени, включително един ударен с гумен куршум, съобщават от полицията. Юлиян Марков", "date": "2018.04.08", "title": "AFP:  Бившият бразилски президент е вече в затвора в Куритиба"}
{"url": "http://www.focus-news.net/news/2018/04/08/2508841/varnenskiyat-mitropolit-yoan-nashata-nadezhda-e-hristos-vazkrasnaliyat-i-ako-s-vyara-se-priblizhim-kam-nego-yavno-shte-usetim-negovata-lyubov.html", "text": "Пасхално послание на Негово Високопреосвещенство Варненския и Великопреславски митрополит Йоан", "date": "2018.04.08", "title": "Варненският митрополит Йоан: Нашата надежда е Христос Възкръсналият и ако с вяра се приближим към Него, явно ще усетим Неговата любов"}
{"url": "http://www.focus-news.net/news/2018/04/08/2508840/veliko-tarnovo-stotitsi-zhiteli-i-gosti-na-grada-posreshtnaha-vazkresenie-hristovo-na-krepostta-tsarevets.html", "text": "Стотици жители и гости на старата столица се събраха на крепостта Царевец в областния център, за да посрещнат Възкресение Христово. За осма поредна година звън на десетки църковни камбани възвести настъпването на Великден, предаде репортер на Радио „Фокус“ – Велико Търново. Веднага след това Благодатният огън бе изнесен от Патриаршеския музей „Възнесение Господне“ от великотърновския митрополит негово висопреосвещенство Григорий. Пред храма музей бе отслужено Пасхалното богослужение, а след това кмета на града инж. Даниел Панов поздрави събралите се миряни. Последва литийно шествие, предвождано от градоначалника и негово висопреосвещенство Григорий, което тръгна към  катедралата „Рождество на Света Богородица“. Там, след полунощ, започна Света литургия по случай Христовото възкресение. Събралите се  миряни получиха осветени боядисани яйца и парче козунак за празника. Всички се поздравяваха с „Христос Воскресе“ и отговора на традиционната фраза – „Воистина Воскресе“. В честванията освен кмета на Велико Търново се включиха и областният управител проф. Любомира Попова, народни представители, зам.-кметове, общински съветници, общественици.\r\nБогослужението по случай Второ възкресение ще бъде в новия храм „Възкресение Христово” и ще започне в 11,00 часа навръх Великден. Всички жители и гости на Велико Търново, които се включат в него, също ще получат парче традиционен сладкиш и оцветено яйце. В 21.00 часа в неделя ще бъде излъчен аудиовизуалният спектакъл „Царевград Търнов – Звук и светлина”. Прожекцията може да бъде наблюдавана от площад „Цар Асен I”.\r\nОрганизатори на програмата за отбелязване на Христовото възкресение са Община Велико Търново, Великотърновска митрополия и Регионален исторически музей.\r\nЗа сигурността и опазването на обществения ред се грижиха служители на Районно управление на полицията – В. Търново, на Регионална дирекция „Пожарна безопасност и защита на населението”, както и частни охранители. \r\nЛуиза ТРАНЧЕВА", "date": "2018.04.08", "title": "Велико Търново: Стотици жители и гости на града посрещнаха Възкресение Христово на крепостта Царевец"}
{"url": "http://www.focus-news.net/news/2018/04/08/2509023/avigdor-liberman-ministar-na-otbranata-na-izrael-nyama-nevinni-v-ivitsata-gaza.html", "text": "Израелският министър на отбраната Авигдор Либерман се превърна в обект на засилена критика, след като направи поредица от остри изявление, сред които се съдържаше коментар, че „в Ивицата Газа няма невинни“, отбелязва вестник The Jerusalem Post. \r\n„Трябва да разберете, че в Ивицата Газа няма невинни хора. Всеки има връзка с „Хамас“. Всеки получава заплата от „Хамас\", бяха димуте на Либерман. Същевременно израелският министър бе категоричен, че „онези, които се опитват да ни предизвикат на границата и да я нарушават, принадлежат на военното крило на „Хамас“.\r\nРеакцията от другата страна не закъсня. „Израелският официален дискурс продължава да подбужда към омраза, расизъм и дискриминация срещу хората от Палестина\", се казва в съобщение от Организацията за освобождение на Палестина (ООП), разпространено в социалната мрежа „Туитър“ във връзка с интервюто на Либерман за KANN Radio.\r\nПо повод насилието по границата с Ивицата Газа, което ескалира от 30 март насам, Либерман изрази увереност, че участниците в протестите не са били случайни палестинци, а активисти на „Хамас“, на които е платено, за да участват в демонстрациите. Неговото описание включваше 30-годишния фоторепортер Ясер Муртая, който според съобщения в медиите е убит от израелските войници близо до границата с Ивицата Газа в петък, докато е правил снимки, и въпреки че е носил жилетка, на която ясно се е виждал надписът „Преса“.  \r\n„Десетки пъти в миналото „Хамас“ използва журналисти, медии, „Червения полумесец“ и линейки за извършване на терористични атаки\", коментира Либерман, припомняйки, че Муртая е застрелян, след като е използвал дрон.\r\n„Не можем да поемаме риск с всеки, който управлява дрон над израелските военни. Ние предупредихме всички предварително. Изпратихме предупреждения на арабски, иврит и английски. Всеки знаеше, че сме решени да защитаваме израелските граждани и нашия суверенитет. Тези, които поемат рискове и застрашават живота си, правят това съзнателно\", изрази увереност Либерман.\r\n„Не се говори за икономика или съвместно съществуване. Всички изказвания са за унищожаване на Израел и връщането на [палестинските] бежанци в Тел Авив, Хайфа и Яфо\", подчерта израелският военен министър.Тереза Герова", "date": "2018.04.08", "title": "Авигдор Либерман, министър на отбраната на Израел: Няма невинни в Ивицата Газа"}
{"url": "http://www.focus-news.net/news/2018/04/08/2508843/blagoevgrad-krastat-nad-grada-be-osveten-v-nay-razlichni-tsvetove-za-da-vazvesti-vazkresenieto-hristovo.html", "text": "Кръстът над Благоевград бе осветен в най-различни цветове, за да възвести Възкресението Христово, предаде репортер на Радио „Фокус“ – Пирин. В полунощ, 33-метровият християнския символ над областния център бе озарен в различни цветове, а около него се разпърснаха лъчи. Красивата картина можеше да бъде видяна от всяка точка на Благоевград, благодарение на техника, разположена в основата на мемориала „Памет и вяра”. Освен уникалната светлина програма, Община Благоевград се бе погрижила и за това всички хора в града да могат да чуят Светата литургия, която бе отслужена от свещенник от храм „Въведение Богородично“, чрез специална аудио система. В празничната нощ стотици жители и гости на града посетиха църквата.\r\nПреди полунощ в града се проведе и шествие, което премина през централна градска част и стигна до църквата, намираща се във възрожденския квартал \"Вароша\". \r\nВ Симитли, християните също посрещнаха Възкресението, като от 23:00 до 24:00 часа се състоя Тържествена служба „Възкресение Христово”, съчетана с лития – обикаляне на града от свещеници и миряни със запалени свещи за празника. Отбелязването на Великденските празници бе съпътствано и със служби в останалите църкви на територията на Област Благоевград. \r\nЛивия НИНОВА", "date": "2018.04.08", "title": "Благоевград: Кръстът над града бе осветен в най-различни цветове, за да възвести Възкресението Христово"}
{"url": "http://www.focus-news.net/news/2018/04/08/2508846/varna-hilyadi-miryani-se-sabraha-v-hramovete-v-grada-za-da-posreshtnat-vazkresenie-hristovo.html", "text": "Хиляди миряни се събраха в храмовете във Варна, за да посрещнат Възкресение Христово, предаде репортер на Радио „Фокус“ – Варна. Великден е денят, в който според християнската традиция празнуваме Възкресението на Сина Божи Иисус Христос на третия ден, сред като е бил разпънат на кръст и погребан. „Пасхалният светъл празник отново дойде в нашия живот, като откри възможност за всеки, който желае, да се докосне до Възкресението Христово. Чрез благочестивото съприкосновение до тази тайна ние придобиваме особено знание. То, за разлика от обикновеното знание, не съдържа рационални истини, които изискват доказателства, а жив религиозен опит – опита на общението с Бога“, се посочва в Пасхално послание на Негово Високопреосвещенство Варненския и Великопреславски митрополит Йоан. За поредна година Благодатният огън пристигна във Варна от Гюргево чрез Румънската православна църква и бе посрещнат от стотици пред Катедралния храм „Св. Успение Богородично“. Много от вярващите носеха хляб и яйца, които осветиха. Сред миряните има много деца и млади хора. Един от свещениците носи Плащаницата и Евангелието и заедно със събралите се вярващи, носещи запалена свещ, обикалят храма. Около Катедралния храм има разположени няколко поста на полицията, които наблюдават реда  и спокойствието. \r\nМарияна ВАЛЕНТИНОВА", "date": "2018.04.08", "title": "Варна: Хиляди миряни се събраха в храмовете в града, за да посрещнат Възкресение Христово"}
{"url": "http://www.focus-news.net/news/2018/04/08/2508820/ria-novosti-politsiyata-v-myunster-ne-e-otkrila-vzrivno-ustroystvo.html", "text": "Полицията в Мюнстер не е отрила взривно устройство  в автомобила, врязъл се в посетителите на улично кафене в центъра на града, предава немският вестник Welt, цитиран от РИА Новости.\r\nСътрудници на специалните части са намерили пистолет, свързан с проводник, влизащ под капака на автомобила, за който се е предполагало, че е част от самоделно взривно устройство, но такова не е открито. \r\nОт Министерството на вътрешните работи на провинция Северен Рейн-Вестфалия са потвърдили, че камионът е управляван от 48-годишен  германец, който е бил психически нестабилен. Камионът е регистриран на негово име. Юлиян Марков", "date": "2018.04.08", "title": "РИА Новости: Полицията в Мюнстер не е открила взривно устройство"}
{"url": "http://www.focus-news.net/news/2018/04/08/2508847/plovdiv-v-prepalneniya-katedralen-hram-uspenie-bogorodichno-stotitsi-vyarvashti-se-pozdraviha-s-voskresenie-hristovo.html", "text": "В препълнения катедрален храм „Успение Богородично“ в Пловдив стотици вярващи се поздравиха с Воскресение Христово, предаде репортер на Радио „Фокус“- Пловдив. Богослужението за Възкресение Христово – Пасха започна в 23.40, а точно в полунощ, от специално изградена сцена навън пловдивският митрополит Николай поздрави всички християни от епархията с \"Христос воскресе“ и отправи своето пасхално приветствие към тях. „Днес е най-великият ден, най-голямата победа, днес е най-знаменателното събитие, затова са най-неповторими духовните изживявания“, каза той. „Мирът и любовта са най-здравата основа на семейното щастие, сигурна гаранция за спокойствието в обществото“, каза още митрополитът. \r\nРедом до митрополита застанаха областният управител на Пловдив Здравко Димитров, бригаден генерал Явор Матеев, старши инспектор Атанас Илков и други официални лица.\r\nИ тази година Воскресението бе ознаменовано и с тържествена заря в небето на Пловдив.\r\nТази вечер всички свещенослужители са облечени в светли одежди, заради пасхалната радост. Хората носят в ръцете си свещи, за да си вземат от Благодатния огън от ръцете на владиката. \r\nСвещеният Благодатен огън в Пловдивска епархия тази година донесе иподякон Иван Щътов, ученик в 12-и клас в Пловдивската духовна семинария.  19-годишният семинарист заслужи тази велика чест заради своя отличен успех. Той бе на летище София, за да посрещне делегацията на Светия Синод, а в 21 часа Божествената светлина озари Пловдивската епархия. В навечерието на  Христовото Възкресение огънят бе посрещнат с тържествен камбанен звън в митрополитския храм от митрополит Николай, заедно със свещеници и християни.  Преди да раздаде огъня пловдивският митрополит призова: Бъдете чеда на светлината! В момента всички се поздравяват с Христос Воскресе.\r\nУтре от 11 часа ще бъде отслужена отново Пасха в митрополитски храм „Св. Марина”.“\r\nЦветана ТОНЧЕВА", "date": "2018.04.08", "title": "Пловдив: В препълнения катедрален храм „Успение Богородично“ стотици вярващи се поздравиха с Воскресение Христово"}
{"url": "http://www.focus-news.net/news/2018/04/08/2508845/vidin-stotitsi-vidinchani-posreshtnaha-rozhdestvo-hristovo-pred-katedralniya-hram-sveti-dimitar.html", "text": "Стотици видинчани посрещнаха Рождество Христово пред катедралния храм „Свети Димитър“, предаде репортер на Радио „Фокус“ – Видин. Видинският владика  Даниил излезе със свещеници от храма и даде от благодатния огън на вярващите. Точно в полунощ камбаните на храма възвестиха Възкресение Христово. Негово Високопреосвещенство Даниил каза своето Христос Возкресе за първи път като видински владика. Той благослови вярващите, които бяха се събрали за тържествената литургия. Пред храма, както и пред останалите видински църкви, имаше засилено полицейско присъствие. Улиците на Видин се изпълниха със светлинки от свещите, които видинчани пренасяха до домовете си.  Богослуженията ще продължат през цялата нощ във видинските църкви. \r\nАнна ЛОЗАНОВА", "date": "2018.04.08", "title": "Видин: Стотици видинчани посрещнаха Рождество Христово пред катедралния храм „Свети Димитър“"}
{"url": "http://www.focus-news.net/news/2018/04/08/2508842/plovdiskiyat-mitropolit-nikolay-kade-e-dnes-mirat-na-vazkrasnaliya-kade-e-lyubovta-ot-vazkresenieto.html", "text": "\"Мир вам! Това са думи на вечната любов, на неизмеримата благост, на неизказаната милост\". Това каза в словото си за Воскресение Христово пловдивският митрополит Николай, предаде репортер на Радио \"Фокус\"- Пловдив. \"С тези думи се утешават всички, които страдат от ударите на неправдата\", добави владиката. \"Мирът и любовта са най-здравата основа на благоденствието, мирът и любовта са непоклатимата твърдина на семейното щастие, мирът и любовта са сигурна гаранция за спокойствието в обществото. Мирът и любовта са непобедимото оръжие през всички векове. Защото мирът и любовта не враждуват, а прощават, мирът и любовта не злословят, а благославят, мирът и любовта не отмъщават, а утешават. Мирът и любовта не нараняват, а лекуват. Мирът и любовта не воюват, а помиряват. Колко е важен мирът и колко е необходима любовта!\", каза още митрополитът на Пловдив.\r\n\"Но къде е днес мирът на Възкръсналия, къде е любовта от възкресението?\", попита владиката. \"Къде са разбирателството, тишината, спокойствието между хората? Исус Христос разкъса писъка на нашите грехове и ни дарува незалязваща светлина, небесен мир, божествена любов и нестихваща радост. Духовната трапеза на възкресението е богата, пълна е с благодат, сила и всеки, който се отдалечава от нея остава гладен и жаден за вечността. Христовата любов и днес вдъхновява, Христовата благодат и днес спасява! \", каза още митрополит Николай.\r\nЦветана ТОНЧЕВА", "date": "2018.04.08", "title": "Пловдивският митрополит Николай: Къде е днес мирът на Възкръсналия, къде е любовта от възкресението"}
{"url": "http://www.focus-news.net/news/2018/04/08/2508829/afp-dnes-shte-se-provedat-parlamentarni-izbori-v-ungariya.html", "text": "Днес ще се проведат парламентарни избори в Унгария, предава AFP. \r\nТе са очаквани с нетърпение от много политически кръгове в Европа, където очакват да разберат дали пламенния националист министър-председателя Виктор Орбан ще спечели трети мандат .\r\nИзборните секции отварят в шест часа сутринта местно време (седем часа българско – бел.ред.) и ще затворят в 19 часа местно време(20 часа българско). \r\nПредварителните прогнози дават голяма преднина на управляващата партия Фидез. Първите предварителни резултати се очакват един или два часа след края на гласуването, като по точните резултати ще станат известни с напредването на вечерта. Юлиян Марков", "date": "2018.04.08", "title": "AFP: Днес ще се проведат парламентарни избори в Унгария"}
{"url": "http://www.focus-news.net/news/2018/04/08/2508851/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница на ГКПП „Капитан Андреево“ трафикът е интензивен на изход за товарни автомобили. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 07.00 часа.\r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.\r\nПо данни на Агенция \"Митници\", от 20.00 ч. на днес до 8.00 ч. на 10 април 2018 г. обработването на пътни и винетни такси  на ГКПП ще се извършва ръчно, поради оптимизация на информационните системи на агенцията.", "date": "2018.04.08", "title": "ГД „Гранична полиция“: Интензивен е трафикът на ГКПП „Капитан Андреево“ на изход за товарни автомобили"}
{"url": "http://www.focus-news.net/news/2018/04/08/2508850/patriarh-neofit-shte-oglavi-praznichnoto-bogosluzhenie-za-vtoro-vazkresenie-v-mitropolitskata-katedrala-sv-vmtsa-nedelya-v-sofiya.html", "text": "На Великден богослужението за Второ Възкресение ще бъде отслужено от Негово Светейшество Българския патриарх и Софийски митрополит Неофит в столичния митрополитския храм „Св. Вмца Неделя”, предаде репортер на Агенция \"Фокус\". Начало на службата е от 11.00 часа. Посрещането на патриарха с мантия и жезъл е от 10.45 часа.\r\nНикола ПЕТКОВ", "date": "2018.04.08", "title": "Патриарх Неофит ще оглави празничното богослужение за Второ Възкресение в митрополитската катедрала „Св. Вмца Неделя” в София"}
{"url": "http://www.focus-news.net/news/2018/04/08/2508849/kmetat-na-pernik-vyara-tserovska-velikden-e-vremeto-kogato-izrichame-svoyata-molitva-i-tarsim-bozhieto-blagoslovenie-za-sebe-si-i-za-blizkite-si.html", "text": "Великден е времето, когато изричаме своята молитва  и търсим Божието благословение за себе си и за близките си. Това се казва в поздравителното слово на кметът на община Перник Вяра Церовска по повод Великден, съобщиха от пресцентъра на общината. \r\n„Честито Възкресение Христово, скъпи перничани. Приемете моите най-искрени поздравления и благопожелания по случай най-големия християнски празник. Нека изпълним сърцата си с мир и любов, с радост и топли човешки взаимоотношения, за да не губим вярата в доброто. Нека божественото възкресение ни прероди и направи по-щастливи и по-милосърдни. Пожелавам ви от сърце здраве и  Божията благодат да бъде над нас и всяко наше начинание. Честит празник“, е написала още Вяра Церовска.", "date": "2018.04.08", "title": "Кметът на Перник Вяра Церовска: Великден е времето, когато изричаме своята молитва  и търсим Божието благословение за себе си и за близките си"}
{"url": "http://www.focus-news.net/news/2018/04/08/2508853/tenis-timea-babosh-stana-parviyat-finalist-ot-turnira-v-monterey.html", "text": "Унгарката Тимеа Бабош се класира на финала на тенис-турнира в Монтерей. С резултат  1:6, 6:2, 6:2 тя победи американката Сачия Викери.\r\nНа финала Бабош ще се срещне с победителя от полуфиналния сблъсък между испанката Гарбине Мугуруса и румънката Ана Богдан. Виктор Турмаков", "date": "2018.04.08", "title": "Тенис: Тимеа Бабош стана първият финалист от турнира в Монтерей"}
{"url": "http://www.focus-news.net/news/2018/04/08/2508848/reuters-sasht-smyatat-che-dokladite-za-himicheskoto-napadenie-v-siriya-sa-uzhasyavashti-i-prizovavat-kam-deystvie-ako-te-se-potvardyat.html", "text": "Държавният департамент на САЩ съобщи, че докладите за масовите жертви от възможното химическо нападение в град Дума в Сирия са „ужасяващи“ и че ще иска международна реакция, ако то бъде потвърдено, предава  Reuters.\r\n„Тези доклади, ако бъдат потвърдени, са ужасяващи и изискват незабавна реакция от международната общност“, съобщи прессекретарят на Държавния департамент Хийтър Нойерт. Посочвайки предишните данни, че сирийският президент Башар Асад е използвал химическо оръжие, тя заяви, че той, както и подкрепящата го Русия трябва да бъдат държани отговорни. „Всяка по-нататъшна атака трябва да бъде предотвратявана“, допълни тя.\r\n„Русия с нейната подкрепа за режима носи отговорност за тези брутални атаки“, заключи прессекретарят.  Виктор Турмаков", "date": "2018.04.08", "title": "Reuters: САЩ смятат, че докладите за химическото нападение в Сирия са „ужасяващи“ и призовават към действие, ако те се потвърдят"}
{"url": "http://www.focus-news.net/news/2018/04/08/2508855/varna-aksakovo-posreshta-vazkresenie-s-praznichen-kontsert.html", "text": "Аксаково посреща Възкресение с празничен концерт. Това съобщиха за Радио „Фокус“ – Варна от Община Аксаково. От 10.00 часа на площада в града ще се проведе традиционният празничен Великденски концерт. Участие ще вземат фолклорните танцови и певчески колективи към Народно Читалище „Просвета – 1905”, град Аксаково, и школите към ЦПЛР-Аксаково.\r\nВ празничната програма ще се проведе конкурс за „Най-красиво великденско яйце” и „Най-красив козунак”. Всички експонати ще бъдат оценени от публиката, а най-добрите ще получат награди и грамоти за участие.\r\nМарияна ВАЛЕНТИНОВА", "date": "2018.04.08", "title": "Варна: Аксаково посреща Възкресение с празничен концерт"}
{"url": "http://www.focus-news.net/news/2018/04/08/2508861/agentsiya-mitnitsi-vinetkite-patnite-taksi-i-razreshitelnite-rezhimi-shte-se-obrabotvat-rachno-v-posledniya-ot-poreditsata-pochivni-dni-za-velikden.html", "text": "Винетките, пътните такси и разрешителните режими ще се обработват ръчно в последния от поредицата почивни дни за Великден, съобщиха от пресцентъра на Агенция „Митници“. От 20.00 ч. днес до 08.00 ч. на 10 април модул „Пътни такси и разрешителен режим\" (ПТРР) няма да работи в автоматичен режим поради извършване на технически процедури. За посочения период, до приключване на техническите процедури, обработката на пътни превозни средства ще продължи, като ще се извършва по аварийна процедура (ръчна обработка). На всички пунктове за горепосочения период пътните и винетни такси ще бъдат заплащани в брой. За периода Агенция „Митници“ ще подсигури допълнително служители на всички трасета за ръчна обработка на товарните автомобили при контрол на пътните такси и разрешителния режим. \r\nНе се очаква техническите процедури да се отразят на обработката на леки автомобили и автобуси, тъй като при тях се контролира само наличието на валиден винетен стикер. Т.е. ръчната обработка няма да усложни допълнително интензивния лек трафик по граничните пунктове, който се очаква в края на празниците. Периодът на аварийна процедура е съобразен и с товарните превозни средства. \r\nТехническите процедури са свързани с миграция на база данни към нов сървър с по-добри параметри и са част от изпълнение на дейности по Проект 8.2.1 „Предоставяне на експертиза за намаляване на натовареността на базата данни на модул ПТРР\". Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим.", "date": "2018.04.08", "title": "Агенция „Митници“: Винетките, пътните такси и разрешителните режими ще се обработват ръчно в последния от поредицата почивни дни за Великден"}
{"url": "http://www.focus-news.net/news/2018/04/08/2508860/denyat-8-april-v-balgarskata-istoriya.html", "text": "През 1841 г. Нишкият валия предприема нападение над въстаническия лагер в близост до с. Каменица, Нишко, но войските му са отблъснати. През 1941 г. в Галички хан в Скопие дейци на ВМРО обсъждат обявяването на самостоятелна Македония под немски протекторат. На следващия ден от София пристигат Стефан Стефанов и Васил Хаджикимов и е взето решение за присъединяване на Македония към България. На 13 април 1941 г. с активното участие на дейци на ВМРО е създаден “Български централен акционен комитет на Македония” (ЦБАК) със секретар Васил Хаджикимов. На този ден през 2001 г. обявяват резултатите от преброяването на населението, извършено в периода 1 - 14 март същата година. Според предварителните резултати от преброяването от 2001 г. като българи са се самоопределили около 6 850 000 души (85,5 %), турци - около 745 000 (9,3 %), а роми - около 370 000 (4,65 %). На същия ден се състои и учредителното събрание на НДСВ. На 8 април са родени: джазпевицата Йълдъз Ибрахимова и Атанас Димев Лозанчев - един от първите дейци на ВМОРО. На тази дата умират: художникът Бенчо Йорданов Обрешков, революционерът Дико Джелебов и майор Аврам Иванов Гуджев.\r\n2014 г.\r\nПрезидентът на Република България връчва Орден „Стара планина“ първа степен на Андерс Фог Расмусен, генерален секретар на НАТО „за изключително големите му заслуги за укрепване на мира и сигурността в световен мащаб“\r\n2009г. \r\nПрезидентът на Република България връчва Орден „Стара планина“ първа степен на Александър Лазаров „за изключително големия му принос за укрепване на мира и сигурността в световен мащаб.“\r\n2003 г. \r\nПрезидентът на Република България връчва Орден „Стара планина“ втора степен на Алесандро Графини, извънреден и пълномощен посланик на Република Италия в Република България\r\n2001 г.\r\nУчредено е Национално движение “Симеон II” (НДСВ). В официално обръщение към българския народ два дни по-рано Симеон Сакскобургготски обявява, че поставя началото на “Национално движение Симеон Втори”. Според обръщението Движението ще участва в изборите на 17 юни 2001 г. за ХХХIХ ОНС. Акцентира се върху новия морал в политиката, който ще се основава на бърза и качествена промяна в стандарта на живот на българите чрез привличане на световни капитали, скъсване с политическата партизанщина и въвеждане на правила и институции, насочени към премахване на корупцията. Сакскобургготски гарантира промяната не по-късно от 800 дни.\r\nНа 28 април НДСВ изгражда коалиция с Партията на българските жени и Движението за национално възраждане “Оборище” под същото име за участие в парламентарните избори през юни 2001 г.\r\nВъпреки пречките от формално естество - отказът на съдебните органи да регистрират политическата му формация и др., Симеон Сакскобургготски печели огромно мнозинство от гласовете и вкарва в парламента 120 депутати, т. е. половината от общия им брой. На 24 юли 2001 г. новосформираният парламент го избира за министър-председател на България.\r\n2001 г.\r\nИзлизат резултатите от преброяване, което показва, че в България живеят 7 799 000 български граждани.\r\nВ периода 1 – 14 март 2001 г. в България се извършва преброяване на населението. Според предварителните резултати от преброяването от 2001 г. като българи са се самоопределили около 6 850 000 души (85,5 %), турци – около 745 000 (9,3 %), а роми – около 370 000 (4,65 %). Общо в България живеят 7 973 671 души (около 3 889 000 мъже и около 4 085 000 жени) или с над 500 000 по-малко от 1992 г. Отрицателният прираст за 2000 г. е 5,1 на хиляда. Жителите на градовете са 69 %, а на селата - 31 %.\r\n1999 г.\r\nПрезидентът на Република България връчва Орден „Стара планина“ първа степен на:\r\n1. Ейтор Майа и Силва, извънреден и пълномощен посланик на Република Португалия в Република България\r\n2. Томазо Троизе, извънреден и пълномощен посланик на Република Италия в Република България\r\n3. Константинос Стефанопулос, президент на Република Гърция\r\n1999 г.\r\nПрезидентът на Република България връчва Орден „Стара планина“ с лента на Марсел Тремо, извънреден и пълномощен посланик на Република Франция в Република България\r\n1994 г.\r\nПредседателят на парламентарната анкетна комисия по износа на зърно проф. Петър Марков изнася скандални факти за нерегламентиран износ на зърно\r\n1981 г.\r\nВ Токио е открита българска търговска изложба.\r\n1981 г.\r\nУтвърдено е създаването на фонд “1300 години България”, който е образуван на 1 декември 1981 г.\r\n1965 г.\r\nГен. Цвятко Анев е арестуван, а Иван Тодоров-Горуня се самоубива в дома си. Те оглавяват неуспешен опит за военен преврат срещу Тодор Живков (на снимката). На 12 април са арестувани и другите участници в тяхната група. Съдът осъжда девет от тях на затвор от 8 до 15 г., а други 192 души получават партийни и административни наказания. През октомври 1964 г. в София е създадена групата на Иван Тодоров-Горуня, бивш политкомисар на партизанския отряд “Гаврил Генов” и член на ЦК на БКП, и Цоло Кръстев - бивш командир на същия отряд и началник отдел в МВнР, към която се присъединява и ген. Цвятко Анев - комендант на Софийския гарнизон. Според тях партийното ръководство извършва ревизия на марксизма-ленинизма в полза на опортюнизма и отстъпва пред американския империализъм, а като образец се приема политиката на Китайската комунистическа партия. Групата замисля да извърши “преврат” по време на пленум на ЦК с участие и на части от армията.\r\n1963 г.\r\nВ Москва е открита изложбата “Българското изкуство от древността до наши дни”.\r\n1959 г.\r\nПодписана е спогодба за културно сътрудничество с Ирак. Дипломатическите отношения между България и Ирак са установени на 14 август 1958 г. непосредствено след провъзгласяване на републиката и премахването на монархическата форма на управление. През септември 1958 г. България открива свое посолство в Багдад. От 1958 г. до 1968 г. посланикът на Ирак в Белград е акредитиран и в София. От 1969 г. Ирак открива свое посолство в София. В навечерието на операция “Пустинна буря” на многонационалните въоръжени сили срещу Ирак през януари 1991 г. служителите на българското посолство в Багдад са евакуирани и то преустановява дейността си. На 23 април 1991 г. българското посолство възстановява нормалната си работа. На 11 март 2003 г. служителите на българското посолство са евакуирани предвид предстоящите военни действия срещу режима. В хода на войната сградите на българския посолски комплекс са частично ограбени и разрушени.\r\n1944 г.\r\nПоставено е началото на Кримската операция, проведена от войски на IV Украински фронт, командвани от генерал Ф. И. Толбухин, Отделната и Приморска армия, командвани от генерал Ерьоменко във взаимодействие с Черноморския флот, начело с адмирал Ф. С. Октябърски и Азовската военна флотилия с контраадмирал С. Г. Горшков. С удари от южния бряг на Сиваш и Керченския полуостров те пробиват отбраната на 17-та армия на германските войски. В началото на май с щурм превземат Севастопол и освобождават Крим.\r\n1941 г.\r\nВ Галички хан в Скопие дейци на ВМРО обсъждат обявяването на самостоятелна Македония под немски протекторат. На следващия ден от София пристигат Стефан Стефанов и Васил Хаджикимов и е взето решение за присъединяване на Македония към България. На 13 април 1941 г. с активното участие на дейци на ВМРО е създаден “Български централен акционен комитет на Македония” (ЦБАК) със секретар Васил Хаджикимов. Комитетът си поставя за задача да поеме властта до идването на българските войски, да се грижи за изхранването на населението, да възстанови българското просветно дело и пр. Неговата политическа линия е присъединяването на Македония към България. ЦБАК се обръща с меморандум до българското правителство, в който изразява желанието на македонските българи да се обединят с България. Комитетът изпраща представител в София, който лично да помоли министър-председателя Богдан Филов за изпращане на български войски и да го информира, че германските военни власти имат намерение да обявяват “автономна Македония” по подобие на “независимо Хърватско”.\r\n1925 г.\r\nВ Горна Джумая (днешен Благоевград) започва двудневна конференция на ВМРО за Петрички окръг. Приета е Наредба за Пиринския край и е определено 5-членно Управително тяло, утвърдено от ЦК на ВМРО. От 9 март ЦК е в състав Александър Протогеров (на снимката), Иван Михайлов и Георги Попхристов. Протогеров настоява той да ръководи Петричкия край, тъй като в Солунския, Струмишкия и Серския революционен окръг няма да има много работа, а и е извършвал революционна дейност на младини и е познат сред хората в Пиринския край. Въпреки настояванията на Протогеров, Михайлов поема ръководството на Петричкия окръг. В изпълнение на решения от Шестия конгрес на ВМРО, провел се от 9 до 12 февруари 1925 г. в с. Брежани, са съставени няколко програмни документа практическа насоченост: Наредба за управлението на Македония под българска власт, Наредба за финансовата част на ВМРО, Упътване по съдебно-наказателната дейност на ВМРО и Бойно упътване. От пролетта на 1925 г. строителството на “държава в държавата” придобива окончателна идейна обоснованост. При приемането на Наредбата присъстват тримата членове на ЦК, Наум Томалевски от задграничното представителство, делегати от Петричка, Горно Джумайска, Светиврачка и Разложка околия. Михайлов реализира идеята си за спомагателната организация под непосредствения контрол на ЦК и за ограничаване до минимум пълномощията на Ал. Протогеров в Петрички окръг. Осемчленен окръжен комитет ръководи спомагателната организация. Пет от членовете са редовни, а трима запасни. Председател на комитета е “общият пълномощник на ЦК”, а членовете се избират от делегатско събрание, предложено от околийските конгреси, на които околия е представена от 3 до 5 делегати според големината й. ЦК трябва да утвърди окръжния комитет след избирането му. В новия Правилник се утвърждават организационни пунктове около границата със Сърбия и Гърция. Пунктовите началници завеждат пограничните канали и поща, уреждат складовете за оръжие, приемат, укриват и препращат върналите се чети, бежанци и отделни хора. Разузнавателната служба откъм българската страна на границата се урежда от пълномощника на ЦК. В Наредбата има клауза и за финансовата, съдебна част и културно-стопанските инициативи на ВМРО в окръга. Терористичен акт, извършен на 16 април в софийската катедрала “Св. Неделя” по нареждане на ръководителите на Военната организация на БКП (т. с.), ускорява прилагането на разпоредбите. В Горноджумайска и Мелнишка околия, където комунисти и “комунистващи санданисти” имат влияние сред населението, са извършени първите назначения. На 19 април за председател на околийското управително тяло за Горноджумайска околия е определен Ар. Манасиев. Коста Димитров и Георги Талев са назначени за ръководни дейци. От 25 април Страхил Развигоров е председател на Мелнишкото околийско управително тяло, а Златко Димитров, Димитър (Мицо) Христов Чегански са назначени за ръководни дейци.\r\n1909 г.\r\nМюрцщегските реформи в македонските вилаети са прекратени окончателно. През 1903 г. административните реформи са наложени на Османската империя от Великите сили и касаят населението в Македония след Илинденско-Преображенското въстание от 1903 г. Целта е да се притъпи недоволството на потиснатото население. За провеждането на реформите не е предвиден ефикасен контрол, поради което те остават само на книга. Това подтиква владетелите на Русия и Англия при срещата им в Ревел през 1908 г. да подготвят проекти за нови реформи в Македония. Избухналата скоро след това Младотурска революция обаче слага край на реформената акция.\r\n1893 г.\r\nКняз Фердинанд сключва брак с принцеса Мария-Луиза Бурбон-Парма в Пианоре, Италия. Италианската принцеса е родена на 17 януари 1870 г., дъщеря е на пармския дук Роберт и на принцеса Мария Пия Бурбон. Тя е първата съпруга на княз (цар) Фердинанд I. От брака си те имат 4 деца. Борис III, княз Търновски е на българския престол от 3 октомври 1918 г. до 28 август 1943 г. Той има един брат - Кирил Преславски, и сестри Евдокия и Надежда. Княгиня Мария Луиза не се занимава с политическа дейност. Тя не приема преминаването на първородния си син от католическо в източноправославно вероизповедание от 2 февруари 1896 г. Княгинята умира на 30 януари 1899 г. и е погребана в католическата църква “Св. Лудвиг” в Пловдив.\r\n1864 г.\r\nАли паша изпраща писмо до княз Александър Куза, с което изисква от името на турското правителство спирането на в. “Бъдущност” и изпъждането на Раковски от пределите на Влашко и Молдова. Месец по-рано на 8 март излиза първият брой на вестника, който има революционно-демократичен характер и отстоява необходимостта от сближаване на българи и румънци. Мотото на “Бъдущност” е “Любов и съюз”. Печата се на български и румънски и има широка рубрика за археологически, исторически и филологически въпроси.\r\n1841 г.\r\nНишкият валия предприема нападение над въстаническия лагер в близост до с. Каменица, Нишко, но войските му са отблъснати. Два дни по-рано, по време на великденската служба, банда въоръжени мюсюлмани нападат църквата на с. Каменица. За да се защити, местното население се вдига на бунт. Това става повод за избухване на Нишкото въстание от 1841 г. Под ръководството на Милое Йованович се организира укрепен лагер между селата Каменица и Горни Матеевац. Същинската причина за бунта е недоволството на местното българско население от нежеланието на османските власти да пристъпят към изпълнението на обещанията, дадени от Гюлханския хатишериф от 1839 г., и особено от неизпълнението на поземлената реформа. Друга причина е и големият терор над беззащитното население, упражняван от местните османски земевладелци. Скоро след избухването на въстанието в Каменица пламъците му обхващат долината на р. Нишава, Запланско и някои села от Видинско. Най-голям размах бунтът получава в Нишкия пашалък, където е извършена и предварителна агитация сред населението. Голяма роля за това имат четите на Милое Йованович, действащ в Нишко, на войводата Никола Сръндак при Кутинската река, на Стоян Чавдар от същия край и др. В Лесковацко Георги Янкович и Станко Бояджи вдигат след себе си над 5000 души селяни. Въстаниците настъпват срещу Ниш. За да спечели време, управителят влиза в преговори с четата на М. Йованович. Докато преговаря с нея, той успява да събере 2000 души башибозуци, които са подкрепени и от артилерия. С тях се насочва срещу въстаналите селяни и като се възползва от лошото им въоръжение, бързо ги разпръсква. След потушаването на въстанието са избити няколко хиляди души, разграбени и опожарени са 240 български селища. Зверствата на османските власти принуждават повече от 10 000 души българи да напуснат родните си места и да потърсят спасение във вътрешността на Сърбия. Репресиите предизвикват силното недоволство на европейската общественост. За да заблуди западните държави, Високата порта заявява, че нищо не знае за действията на местните османски власти. Въпреки това Турция е принудена да предприеме някои мерки за “успокоение” на въстаналото население.\r\n1195 г.\r\nВизантийският император Исак II Ангел става жертва на организиран срещу него заговор начело с брат му Алексий III Ангел. Ослепен, Исак II Ангел е хвърлен в затвора. Това се случва по време на организирането на четвърти поход срещу България. След заговора Алексий IV Ангел, син на Исак II Ангел, с помощта на германския император Филип Швабски (негов зет) се свързва с Бонифаций Монфератски (водач на Четвъртия кръстоносен поход). С щедри обещания убеждава кръстоносците да му помогнат да си върне бащиния престол, което води до унищожаването на византийската власт от латинците. На 18 юли 1203 г. с помощта на кръстоносците Алексий IV Ангел влиза в Цариград и става съвладетел на слепия си баща Исак II. Опитите на Алексий IV Ангел да изпълни условията на кръстоносците са крайно непопулярни, а той самият е схващан като чужда марионетка. След въстание на цариградското население е удушен по заповед на Алексий V Мурзуфъл (29.01.1204 г.). С неговата смърт дин. Ангели е отстранена от власт.След убийството на сина му, Исак II Ангел умира в затвора. Исак II Ангел (1155-г. 1204 г.) е представител на едрата малоазийска аристокрация и родоначалник на династията на Ангелите. Византийският император управлява в годините 1185 -1195 и 1203-1204. Води успешна война срещу норманите и сключва мир с проникналите дълбоко във византийска територия маджари. По време на неговото управление болярите Петър и Асен вдигат въстание и възобновяват българската държава (1186 г.-1188 г.). През пролетта на 1190 г. нахлува в България и обсажда Търново, но при оттеглянето си е разгромен от Асен в Тревненския проход. През 1195 г. замисля нов удар срещу българите, този път заедно с унгарския крал Бела III, но не успява да го реализира, тъй като е свален и ослепен от своя по-голям брат Алексий III Ангел.На тази дата са родени:\r\n1952 г.\r\nРодена е Йълдъз Ибрахимова - българска джазпевица. Завършва СМУ “Любомир Пипков”, София, а след това специалност “Класическо пеене” и Теоретичния отдел на Музикалната академия. Ибрахимова притежава изключителен глас с диапазон от 4 октави, много прецизна техника и познава в детайли джазимпровизацията. Това й дава възможност спокойно да интерпретира различни произведения: от фолклор през класическа музика и джаз до цигански песни. Ибрахимова работи като музикален редактор в БНР. Вокалният й дебют е през 1975 г. в Клуба на СМД с квартета на Марио Станчев. Певицата работи с всички изявени джазмузиканти в България: Л. Денев, О. Видев, В. Николов, “Бели, зелени и червени”, “Джаз линия”, Петър Петров и оркестър “Русе”, А. Дончев и “Акустична версия”, А. Вапиров, И. Папазов-Ибряма, Т. Спасов и др. Забележителни са соловите акапелни изпълнения - във филмите “Акатамус” и “Мера според мера” на Г. Дюлгеров, “Лабиринти” на А. Кулев, в много анимационни и документални филми, в съчетанията на “златните момичета” на Н. Робева, в много пърформънси и съвместни изяви с художници. Първата международна изява на Ибрахимова е през 1981 г. на джазфестивала в Ниш. В края на 80-те години на ХХ век след ангажиментите й с Лайош Дудаш (албумът “Chamber Music Life” е записан в Бон през 1990 г.) и Антоан Ерве (албумът “Paris-Zagreb” е продукт на европейското турне с квинтета на Ерве ) тя е популярна и в Европа. Следват участия на фестивали и концерти по целия свят, където тя представя България. През 1993 г. Ибрахимова се установява в Анкара, след като се омъжва за турския политик Али Динчер. Връзката й с България не е прекъсната - тя концертира активно, кани български музиканти за записи и концерти в Турция, сътрудничи за гостуването на турски музиканти в България. А. Кулев създава за Ибрахимова документален филм “Лабиринти”. Дискографията й включва: “Турски народни песни” (1979 г.), “Naissus Jazz” (1981 г.), “Илюзия за вечност” (1990 г.), “Paris-Zagreb” (1991 г.), “Hard Way to Freedom” (1992 г.), “Voice of Rainbow” (1995 г.), “Balkanatolia; Chamber Music Life” (1997 г.), “Марджанджа - Песните на циганина” (1999 г.).\r\n1870 г.\r\nРоден е Атанас Димев Лозанчев - един от първите дейци на ВМОРО в Битоля и член на Битолския окръжен революционен комитет. Той учи в Солунската българска мъжка гимназия “Св. Св. Кирил и Методий”, след което изучава фотография в София. От 1891 до 1893 г. учителства в различни селища около Битоля. Когато Даме Груев се завръща от България и става учител в родното си с. Смилево, Лозанчев става негов пръв съмишленик и съратник за освобождението на Македония. На него се дължи основаването на революционната мрежа в Битоля и Битолско. Като фотограф обикаля градовете и селата, за да агитира. Лозанчев участва в Солунския конгрес от януари 1903 г., който взема решението за въстание. На Смилевския конгрес той е избран за член на Главния щаб на въстанието в Битолския революционен окръг. След неуспеха на Илинденско-преображенското въстание Лозанчев не преустановява революционната си дейност и обикаля с чети в Охридско и Дебърско. През септември 1904 г. идва в София и остава в България до избухването на Младотурската революция. През 1908 г. се завръща в Македония, решавайки, че ще бъде по-нужен в родния си град Битоля. След Междусъюзническата война, когато вардарската и беломорската част на Македония попадат под сръбска и гръцка власт, Лозанчев отново идва в България. През 1941 г. посреща освобождението на родния си край и заедно с другите живи илинденци взема дейно участие в изграждането на българското управление и културно-просветната дейност по възстановяването на българските училища и читалища.На тази дата умират:\r\n1970 г.\r\nУмира Бенчо Йорданов Обрешков - български художник. Роден е на 27 април 1899 г. в Карнобат. През 1925 г. завършва Дрезденската художествена академия като ученик на Оскар Кокошка. Обрешков специализира пластика и живопис в свободната академия “Гран Шомиер” в Париж. Има самостоятелни изложби в Дрезден, Берлин, Бремен, София и др. Част от творбите му са: “Автопортрет”, “Портрет на г-жа Пиоро”, “Портрет на проф. Морен”, “Портрет на д-р Михов” и др. За периода 1967-1970 г. е председател на творческия фонд на СБХ.\r\n1909 г.\r\nУмира Дико Джелебов- български революционер, деец на македоно-одринското освободително движение. През 1901-1902 г. той участва в четите на Георги Кондолов. От февруари 1903 г. води чета в Малкотърновско. На конгреса на Петрова нива през 1903 г. Джелебов е избран за войвода на Стоиловския участък. По време на Илинденско-Преображенското въстание той организира бойните действия в участъка, освобождава селата Стоилово, Калово, Заберново (Бургаско). От края на октомври 1903 г. действа с нова чета, с която напада турското село Сазара, Малкотърновско. След потушаването на въстанието е учител в с. Ятрос, Бунархисарско, което преминава към Българската екзархия. Джелебов е убит от гръцки четници близо до Ятрос, след което погребан в Малко Търново\r\n1895 г.\r\nУмира майор Аврам Иванов Гуджев. Той участва като доброволец в Сръбско-турската война (1876 г.) в боевете при Зайчар, Алексинац и Делиград. В Руско- турската война (1877-1878 г.) е командир на рота, в състава на Трета и Пета дружина от българското опълчение и участва в боевете при Стара Загора, Шипка и Шейново. Проявява лична храброст и високи командирски качества и е награден с руски орден \"Св. Станислав\" III степен. След Съединението (1885 г.), когато руските офицери напускат българската войска, Гуджев поема командването на 2 пехотен полк, а в навечерието на войната със сърбите - Запасния корпус, който трябва да прегради пътя на сръбската главна армия към София. Начело на този корпус Гуджев има големи заслуги, като забавя настъплението на сръбските войски от границата до Сливнишката позиция, както и за отбраната й до победата на българското оръжие. След войната командва 6 пехотна бригада в Сливен. Гуджев взема активно участие в преврата на 9 август 1886 г. След контрапреврата емигрира в Румъния и участва в подготовката на бунтовете в Русе и Силистра (1887 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.08", "title": "Денят 8 април в българската история"}
{"url": "http://www.focus-news.net/news/2018/04/08/2508852/plovdiv-mitropolit-nikolay-shte-oglavi-bogosluzhenieto-na-velikden-v-mitropolitskiya-hram-sv-marina.html", "text": "На Великден в митрополитския храм „Св. Вмца Марина” в Пловдив от 11.00 часа ще бъде отслужено Второ Възкресение, предаде репортер на Агенция \"Фокус\".\r\nБогослужението ще оглави Високопреосвещеният Пловдивски митрополит Николай  \r\nНикола ПЕТКОВ", "date": "2018.04.08", "title": "Пловдив: Митрополит Николай ще оглави богослужението на Великден в митрополитския храм \"Св. Марина\""}
{"url": "http://www.focus-news.net/news/2018/04/08/2508859/predstoyashti-mezhdunarodni-sabitiya-za-8-april-agentsiya-fokus.html", "text": "В Унгария ще се проведат парламентарни избори.\r\n*** Британските рибари ще излязат на протест срещу това, че според тях правителството е меко спрямо Брюксел в преговорите за Брекзит.\r\n*** Австрийският президент Александър Фон дер Белен ще се срещне с китайския си колега Си Дзинпин. \r\n*** Очакват се нови протести на палестинците в Ивицата Газа.\r\n***", "date": "2018.04.08", "title": "Предстоящи международни събития за 8 април (Агенция \"Фокус\")"}
{"url": "http://www.focus-news.net/news/2018/04/08/2508862/mevlyut-chavushoglu-tova-che-sasht-vaorazhavat-teroristi-e-povod-za-nerazbiratelstvo.html", "text": "Турският външен министър Мевлют Чавушоглу заяви, че американската политика за въоръжаване на сирийските групировки в Сирия е „повод за неразбирателство“ между Анкара и Вашингтон, предава Anadolu Agency.\r\n„Повод за неразбирателство със САЩ е това, че те въоръжават ПКК и „Отрядите за народна самоотбрана“ все едно са войници, макар и да имат история на тероризъм“, заяви Чавушоглу. Той допълни, че въоръжаването „на терористи е правно и морално съмнителна политика, която бе подготвена от администрацията на бившия президент Барак Обама и пропълзяла в администрацията на Тръмп“.\r\nМинистърът допълни, че САЩ „играят в полза на критиците и опонентите си, решавайки да формират съюз с терористите, въпреки ценностите си и техния 66-годишен съюз с Турция“.\r\n„Надявам се новият държавен секретар на САЩ Майк Помпео да сметне за приоритет поправянето на тази насока“, допълни Чавушоглу.  Виктор Турмаков", "date": "2018.04.08", "title": "Мевлют Чавушоглу: Това, че САЩ въоръжават терористи, е повод за неразбирателство"}
{"url": "http://www.focus-news.net/news/2018/04/08/2508844/osnovnite-partii-koito-shte-uchastvat-na-parlamentarnite-izbori-v-ungariya-spravka-na-agentsiya-fokus.html", "text": "Днес ще се проведат парламентарни избори в Унгария. Социологическите проучвания предричат победа на управляващата от 2010 г. консервативна партия ФИДЕС, начело с министър-председателя Виктор Орбан, който на последните избори получи 133 депутатски мандата в 199-местния парламент. Избирателната система в Унгария е смесена - от 199 депутати 106 се избират в мажоритарни органи, докато останалите 93 по партийни списъци. \r\nЗа да влезе в парламента, една партия трябва да получи 5% от гласовете, коалиция от две партии трябва да получи най-малко 10%. Националните малцинства (сред които и българското) могат да представят свои списъци с кандидати и също трябва да прескочат избирателната бариера от 5% сред представителите на всичките гласове на малцинството. \r\nСъгласно конституцията право на глас в Унгария имат гражданите над 18-годишина възраст. След промени в закона от преди няколко години право на глас получават и представителите на етническите унгарски малцинства, обитаващи съседните страни (Словакия, Румъния, Сърбия, Хърватия, Украйна и Словения), но те имат право да гласуват единствено по партийни списъци. \r\nОбщият брой кандидати е 1650 от около 10 партии и коалиции. За тях трябва да гласуват около 7,9 млн. гласоподаватели в 10 285 избирателни секции по страната и 119 в чужбина. Основните партии, които ще участват на изборите са следните:ФИДЕС (Съюз на младите демократи). Партията на министър-председателя Виктор Орбан. Икономически е дясна, но приема държавна намеса по някои въпроси като управлението на банките. Същевременно има силно консервативни позиции относно социалните въпроси и европейската интеграция. ФИДЕС е приела антимигрантски позиции. Според социологическите проучвания тя ще бъде победител на изборите с около 50% от гласовете. Въпреки това не се знае дали тя ще запази мнозинството си от две трети в парламента, позволяващи ѝ да променя конституцията.\"Йоббик\"  Националистическа партия, която си поставя за \"основна цел\" защитата на унгарските ценности и интереси. Партията отхвърля \"глобалния капитализъм\" и заема силно евроскептични позиции. Неин председател е Габор Вона. Според социологическите проучвания може да получи най-много 20% от гласовете.Унгарска социалистическа партия По политическо отношение партията се разграничава от консервативните си опоненти най-вече с отхвърлянето на национализма. В икономическо отношение споделя по-либерални и по-открити към бизнеса позиции. Тя също се бори за около 20% от гласовете.Партия \"Политиката може да бъде различна\" - Зелено-либерална партия, която смята за безсмислено настоящото разделение между левите и десните партии и е привърженик на идеята за демокрация, при която народът и политическият елит ще са по-близки един до друг. Според социологическите проучвания има шанс да получи между 8 и 12% от гласовете.\"Демократична партия\"  Партията се образува през 2011 г. след отцепването на либералното крило на Унгарската социалистическа партия, водено от бившия министър-председател Ференц Дюрчань. Възможно е да получи между 5 и 7% от гласовете.\r\nСоциално-либералната партия \"Заедно\" , \"Движение Моментум\", както и протестната \"Унгарска партия на двуопашатото куче\" биха получили всяка по 1-2%\r\nВиктор Турмаков", "date": "2018.04.08", "title": "Основните партии, които ще участват на парламентарните избори в Унгария (Справка на Агенция \"Фокус\")"}
{"url": "http://www.focus-news.net/news/2018/04/08/2508863/varna-obshtogradski-praznik-organizira-obshtina-devnya-navrah-velikden.html", "text": "Общоградски празник организира Община Девня навръх Великден. Това съобщиха от пресцентъра на Община Девня. Той ще се състои в парк „Разсадника“ от 10.00 часа. Организаторите обещават много изненади, награди и атрактивна борба с яйца, които ще бъдат осигурени от Общината. И тази година Общината призовава любителите на кулинарията да донесат своите домашно приготвени козунаци, за да се разбере кой от тях ще се окаже най-вкусният. Специално участие във великденския празник в Девня ще вземе народната певица Ваня Вълкова.", "date": "2018.04.08", "title": "Варна: Общоградски празник организира Община Девня навръх Великден"}
{"url": "http://www.focus-news.net/news/2018/04/08/2508858/nimh-zhalt-kod-za-silen-vyatar-e-obyaven-za-tsyaloto-chernomorie.html", "text": "Жълт код за силен вятър е обявен за цялото Черноморие, сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са Добрич, Варна и Бургас. Очаква се до полунощ да има пориви на вятъра от север-североизток 17-20 м/с (7-8 бала по Бофорт).", "date": "2018.04.08", "title": "НИМХ: Жълт код за силен вятър е обявен за цялото Черноморие"}
{"url": "http://www.focus-news.net/news/2018/04/08/2508865/blagoevgrad-za-poredna-godina-v-simitli-shte-se-provede-unikalno-defile-na-petli-pernat-velikden.html", "text": "За поредна година в Симитли ще се проведе уникално дефиле на петли – „Пернат Великден“. Това съобщи за Радио „Фокус“ – Пирин Таня Тасева, експерт „Връзки с обществеността“ към общината. Събитието, в което ще вземат участие жители на цялата община ще се проведе от 10.30 часа на площада в град Симитли. „За най-гласовития, най-перестия, най-екзотичния и най-атлетичен петел ще има медали“, каза още Тасева. Преди дефилето на петлите деца ще се състезават с колела по трасе с препятствия. Състезанието е за майсторско каране с „опасен товар” – сурови яйца. Веднага след петлите пък ще се проведе традиционната борба с Великденски яйца, след което мъже ще мерят сили в състезание за теглене на яйце-гигант. Предизвикателства има и за дамите – надиграване с ръченица. Веднага след Великденските игри самодейните танцови състави и изпълнители от община Симитли са подготвили голям спектакъл.„Фокус“ припомня: Община Симитли организира първия по рода си парад на петлите през 2012 година. Идеята за организацията тогава бе провокирана от вечния спор – „Кое е първо – яйцето или кокошката?”, и факта, че в защита на която и да е от теориите всеки забравя колко важна роля за популацията на пернатите и появата на пиленца има петелът. Тогава над 200 мъжкари от кокошарниците се събраха за дефилето. Следващата година - 2013-а, богатообагрените мъжкари от кокошата порода затвърдиха доминантата си.\r\nЛивия НИНОВА", "date": "2018.04.08", "title": "Благоевград: За поредна година в Симитли ще се проведе уникално дефиле на петли – „Пернат Великден“"}
{"url": "http://www.focus-news.net/news/2018/04/08/2508867/dobrich-velikdenski-folkloren-kontsert-na-pfts-dobrudzha-shte-se-sastoi-na-pl-svoboda.html", "text": "Добричлии имат възможността да посрещнат светлия християнски празник с великденски фолклорен концерт „Червен, червен Великден“- на Представителна фолклорна танцова студия „Добруджа“ с главен художествен ръководител Стоян Господинов, помощник-ръководител Антония Тончева и музикален ръководител Николай Иванов. Това съобщиха от пресцентъра на Община град Добрич. От Общината канят всички да се присъединят към веселието, създадено от талантливите танцьори и музиканти. Концертът е от 11.00 часа на сцената на пл. „Свобода“", "date": "2018.04.08", "title": "Добрич: Великденски фолклорен концерт на ПФТС „Добруджа“ ще се състои на пл. \"Свобода\""}
{"url": "http://www.focus-news.net/news/2018/04/08/2508866/denyat-8-april-v-svetovnata-istoriya.html", "text": "През 1378 г. Урбан VI (Бартоломео Приняно) заема папския престол. През 1455 г. Алфонсо Борджия е провъзгласен за папа Каликст III. През 2005 г. е погребан \r\nПапа Йоан Павел ІІ, шест дни след смъртта му (на 2 април). През 1838 г. започва да функционира първата трансатлантическа параходна линия, с което времето за пресичане на океана се съкращава наполовина и вече става само 15 дни. През 1992 г. по предложение на “Романо юнион” ООН и Европейския съюз обявяват 8 април за международен ден на ромите. На 8 април са родени: Кофи Ата Анан - генерален секретар на ООН от 1 януари 1997 г. до 2006 г., Джузепе Тартини – италиански цигулар, композитор и музикален теоретик и Едмунд Хусерл - австрийски философ, основател на феноменологията. На тази дата умират: Маргарет Тачър- британски политик и и първата жена, изпълнявала функциите на министър-председател в Обединеното кралство, Пьотр Леонидович Капица - руски физик, художникът Пабло Пикасо, Гаетано Доницети - италиански композитор и Вилхелм фон Хумболт - германски филолог, философ, лингвист, държавник. \r\n2016 г.\r\nАпостолическо насърчение за любовта и семейството Amoris laetitia (от латински, Радостта от любовта) на папа Франциск бе официално представено във Ватикана. Това е документ, изготвен лично от предстоятеля на Римокатолическата църква, който по важност се нарежда на трето място в йерархията след апостолическата конституция и енцикликата.\r\n2015 г.\r\nАнгло-холандският петролен гигант Royal Dutch Shell закупува по-малкия си британски конкурент BG Group за 70 милиарда долара. Това е най-голямата сделка в петролния сектор за последното десетилетие.\r\n2013 г.\r\nВ Чили се извършва ексхумация на останките на Пабло Неруда във връзка с изследване на версия, че е убит от режима на генерал Пиночет.\r\n2012 г.\r\nСаудитска Арабия, Обединените арабски емирства, Катар, Оман и Кувейт сключват споразумение със САЩ за изграждане на ракетен щит система ПРО „Пейтриът“ в Персийския залив срещу Иран.\r\n2012 г.\r\nАфганистан и САЩ подписват споразумение относно операциите на специалните части на международните сили срещу екстремистите в Афганистан. Нощните удари срещу позиции на талибаните ще бъдат провеждани от афганистанските сили.\r\n2012 г.\r\nВ Южна Осетия се провежда втори тур на президентските избори.\r\n2012 г.\r\nПхенян кани международни журналисти да присъстват на изстрелването на първия северно корейски изкуствен спътник на Земята. Русия, САЩ, Южна Корея, Япония и генералният секретар на ООН са против изстрелването. Резолюция на Съвета за сигурност на ООН от 2009 г. изисква от Северна Корея „да не извършва никакви нови ядрени изпитания или стартове с използване на технологията на балистичните ракети“.\r\n2011 г.\r\nПри атака на иракските сили за безопасност срещу база на Организацията на моджехидините на иранския народ разположена в тренировъчния лагер „Ашраф“ са убити 31 човека, а над 300 са ранени.\r\n2005 г.\r\nШест дни след смъртта му ( на 2 април), папа Йоан Павел ІІ е погребан. Траурната церемонията се води от кардинал Йозеф Рацингер в продължение три часа. На площад “ Св. Петър” се събира многохилядна тълпа поклонници на папа Йоан Павел II. На церемонията по погребението на папа Йоан Павел II във Ватикана присъстват девет монарси и над 70 президенти и премиери. В Полша, родината на папа Йоан Павел II, началото на церемонията по погребението е отбелязана с камбанен звън и вой на сирени отбелязват. В столицата Варшава началото на церемонията е отбелязана с 26 оръдейни салюта. Всички телевизии и радиа в Полша предават пряко месата във Ватикана. След церемонията папа Йоан Павел II e погребан в базиликата “Св. Петър”.\r\n2004 г.\r\nСпоразумение за хуманитарно примирие е подписано от суданското правителство и две бунтовнически групировки. След ескалацията на Дарфурския конфликт в Судан, Чад започва преговори в Нджамена през 2004 г., които довеждат до Хуманитарното примирие между Судан и групировките Движение за суданска справедливост и равенство и Суданската армия на освобождението. Другите подписали споразумението са Чад и Африканският съюз. Документът влиза в сила от 11 април 2004 г. Приблизително по това време от Движението за суданска справедливост и равенство се отцепва групировка, която става известна с името Национално движение за реформи и развитие – тя не участва в преговорите за примирие или в подписването на споразумението. Бунтовническите атаки продължават и след влизането в сила на мирното споразумение. Африканският съюз формира Комисия по примирието, която наблюдава спазването на обявените на 8 април 2004 г. договорености.\r\n1992 г.\r\nПо предложение на “Романо юнион” ООН и Европейския съюз обявяват 8 април за международен ден на ромите. Това става по случай 30 години от създаването в Лондон, Великобритания, на Международната организация на ромите “Романо юнион”. Ромите са етническа група с общ произход и език, живееща в много страни на Европа, Предна и Южна Азия, Северна Африка, Северна и Южна Америка и Австралия. Числеността им по различни оценки е от 2,5 до 8 млн. (по някои оценки 10-12 млн.) души. По време на Втората световна война около 20 000 роми от Централна и Източна Европа са унищожени от хитлеристите. В съвременната наука окончателно се е утвърдило мнението, според което тази етническа група е произлязла от Индия. Предшествениците на днешните роми напускат Индия в края на Х в. Първоначално се заселват в Предна Азия и задълго се задържат в покрайнините на Византийската империя. През ХIII-ХV в. навлизат в Югоизточна и Източна, а след това в Централна и Западна Европа. По-късно се заселват в Северна Африка, Северна и Южна Америка и Австралия. Значителна част от ромите е запазила старите си занаяти - обработка на метал, дърво, кост, плетене на кошници, гадаене, коневъдство. След 60-те години в много страни, където живеят представители на тази етническа група, се вземат мерки за подобряване на тяхното правово положение. Има организации, занимаващи се с въпросите за подобряване на социално-икономическото им положение.Такива са във Франция - Международен комитет на циганите (Comite international Rom от 1971 г.); във Великобритания - Институт за съвременни изследвания и документация на ромите (Institute of Contemporary Romani Research and Documentation); в Америка - Международен ромски комитет в Америка (Komitia Lumiaki Romani and’e Amerika); в Индия - Индийски институт за изучаване на ромите (The Indian Institute of Romani Studies, 1973 г.) и др. Периодически се провеждат международни ромски конгреси и фестивали.\r\n1961 г.\r\nВ Персийския залив при пожар на британския кораб “Дара” загиват 197 души. На борда му има около 580 пасажери, между които много жени и деца, както и екипаж от 130 души С изключение на офицерите на кораба, които са британци, почти всички на борда са пакистанци, индийци или араби от Залива.. Над 500 души са спасени, но много от тях със сериозни изгаряния и травми. Корабите, които участват в спасителната операция, включват три британски танкера, както и немски, японски и норвежки кораби.\r\n1838 г.\r\nЗапочва да функционира първата трансатлантическа параходна линия, с което времето за пресичане на океана се съкращава наполовина и вече става само 15 дни.\r\n1455 г.\r\nАлфонсо Борджия е провъзгласен за папа Каликст III. Алфонсо Борджия е роден през 1378 г. в Хатива. Първоначално той е дипломат в двора на арагонския крал Алфонсо V. През 1429 г. е ръкоположен за епископ на Валенсия, а през 1444 г. е въздигнат в сан кардинал. Наследява папския престол от Николас V. Каликст е избран скоро след падането на Константинопол, заради което обявява кръстоносен поход срещу турците. Щедро дарява средства, за да помогне на Йоан Хуняди, който печели битка заедно със св. Йоан Капистран в Белград през 1456 г. През 1457 г. папа Каликст се обръща към Скандербег в Албания, като му изпраща пари и го обявява за капитан-генерал на кръстоносния поход. Папа Каликст е обвиняван в непотизъм, защото въздига в кардинали двама от племенниците си, единият от които е бъдещият папа Александър VI. През 1457 г. Каликст III преразглежда обвиненията по делото срещу Жана д’Арк и я признава за невинна. Наследен е от папа Пий ІІ.\r\n1378 г.\r\nУрбан VI заема папския престол. Урбан VІ е роден под името Бартоломео Приняно в Неапол около 1318 г. През 1363 г. той е избран за архиепископ на Аченца, а през 1377 г. е преместен в Бари. Изборът на Урбан VІ е непосредствената причина за Западната схизма. След смъртта на Григорий IХ, при когото като канцлер е глава на папската администрация, Урбан VI е избран за папа под натиска на римляните, които желаят италианец да ръководи Църквата. След като се възкачва на папския престол Урбан, става укорителен и суров, което отдалечава всички кардинали от него. Те се преместват в Анани, после във Фонди и обявяват избора на Урбан за невалиден на базата на това, че са били принудени от тълпата. С последвалия избор на нов папа, Роберт Женевски (антипапата Клемент VІІ) започва Западната схизма, която разделя Европа в продължение на около 40 години. Урбан е припознаван като папа от по-голямата част от Италия, Германия, Фландрия, Англия и английските владения. До 1380 г. св. Катерина Сиенска живее в Рим и работи за признанието на Урбан. Папата отблъсква от себе си политическите си съюзници с поведението си, вероятно убива петима кардинали, които организират заговор срещу него, и по този начин ужасява цяла Европа. Широкоразпространено е мнението, че Урбан VІ е психично болен. Днес изборът му се счита за каноничен. Наследен е от Бонифаций ІХ.На тази дата са родени:\r\n1938 г.\r\nРоден е Кофи Ата Анан - генерален секретар на ООН от 1 януари 1997 г. От 60-те години на ХХ век заема различни длъжности в ООН. През 1990 г. той води хуманитарната мисия на ООН в Ирак по време на иракско-кувейтската война. Представител е на генералния секретар на ООН в бивша Югославия, а от 1995 г. е негов заместник по миротворческите операции. През 2001 г. Кофи Анан получава заедно с ООН Нобелова награда за работата в областта на човешките права, разрешаването на някои световни конфликти и за борбата с международния тероризъм. През 2006 г. Кофи Анан завършва мандата си, като постът му се поема от Бан Ки-мун (на 1 януари 2007 г.).\r\n1859 г.\r\nРоден е Едмунд Хусерл - австрийски философ, основател на феноменологията. Математическото си образование получава при Вайерщрас, а учители по философия са му Брентано и К. Щумпф. Хусерл изпитва влиянието на доста широк кръг от учения: на Декарт, Лок, Лайбниц, Ям, Кант, Хербарт, Болцано, Дилтай, Наторп и др. Той преподава в университетите в Хале, Гьотинген и Фрайбург. В резултат на интереса му към проблема за “чистата логика” се появява първото му собствено феноменологично произведение “Логически изследвания”. Приемането на “същностите” сближава философската позиция на Хусерл с платоновския идеализъм. За разлика от “идеите на Платон”, имащи онтологичен статус, “същностите” на Хусерл се проявяват като “значения”, непритежаващи сферата на съществуването. Според германския философ кризата на европейската култура като цяло се състои в обективизма, който замъглява истинския смисъл на рационализма. Хусерл оказва голямо влияние върху формирането на екзистенциализма, персонализма, феноменологичната социология на Шютц. От идеите на Хусерл се повлияват неотомизмът и структурализмът, някои школи в психологията, психиатрията, литературознанието, методологията на науката. Негови ученици са Хайдегер, Шелер, Хартман, Ингардън, Левинас и др.\r\n1692 г.\r\nРоден е Джузепе Тартини – италиански цигулар, композитор и музикален теоретик. Той създава 125 концерта, 80 сонати, сред които “Дяволски трилери” (според легендата изпълнени от самия дявол в сън на Тартини) и др. В творчеството си Тартини широко използва народни песни и танцови мелодии. Открива и теоретически обосновава системата на аликвотните тонове (обертонове). Променя формата на цигулковия лък и през 1728 г. основава Падуанската цигулкова школа. Джузепе Тартини умира през 1770 г.На тази дата умират:\r\n2013 г.\r\nНа 88 години почива Баронеса Тачър от Кестевен. Маргарет Хилда Тачър или Баронеса Тачър от Кестевен (13 октомври 1925 – 8 април 2013) е британски политик и първата жена, изпълнявала функциите на министър-председател в Обединеното кралство — позиция, която тя заема от 4 май 1979 до 28 ноември 1990 г. Тя е лидер на Консервативната партия от 1975 г. до края на премиерството си. Още преди да дойде на власт, тя е наричана Желязната лейди в съветската пропаганда — прозвище, останало до днес. Носител е на титлата „Орден на жартиера“.\r\n1984 г.\r\nУмира Пьотр Леонидович Капица - руски физик, един от създателите на физиката на ниските температури и физиката на силните магнитни полета. Ученик е на А. Ф. Йофе и на Ъ. Ръдърфорд. През 1916 г. завършва Петербургския политехнически институт, работи заедно с Ъ. Ръдърфорд в Кавендишовата лаборатория. Организатор и първи директор е на Института по физически проблеми при Руската Академия на науките. Капица открива свръхтечните свойства на течния хелий и разработва оригинален метод за втечняване на газовете. През 1978 г. Капица става лауреат на Нобелова награда за физика.\r\n1973 г.\r\nУмира световноизвестният художник Пабло Пикасо. Пабло Руис и Пикасо е роден на 25 октомври 1881 г. в Малага, Испания. Обучаван от баща си, професор по рисуване, Пикасо прави изложба на първите си творби на 13-годишна възраст. След като се премества за постоянно в Париж през 1904 г., Пикасо замества предоминантните сини тонове от т.нар. си “Син период” (1901-1904 г.) с тези на керамиката и плътта от “Розовия период” (1904-1906 г.). Първият му шедьовър – Девойките от Авиньон (1907 г.) предизвиква полемика поради насилственото третиране на женското тяло и приличащите на маски лица, които произлизат от изучаването на африканското изкуство. От 1909 до 1912 г. Пикасо работи заедно с Жорж Брак – единственото сътрудничество на Пикасо с друг художник – и развива станалия известен по-късно кубизъм. Двамата художници представят нов вид реалност, която се отцепва от ренесансовата традиция и най-вече от употребата на перспективата и илюзията. Нито Брак, нито Пикасо искат да се пренесат в областта на тоталната абстракция в кубистичните си творби, въпреки че свободно приемат несъответствия като различни гледни точки, различни оси или светлинни източници в една и съща картина. Към 1912 г. те довеждат кубизма до нови граници, като лепят хартия и други материали на платното. Между 1917 и 1924 г. Пикасо създава театрални декори за пет балета на Сергей Диалиев. През 20-те и 30-те години на ХХ век сюрреалистите го подтикват да изследва нови материали за модели, по-конкретно образа на Минотавъра. Испанската Гражданска война вдъхновява художника да създаде може би най-значимата си творба – огромната Герника (1937 г.), чиято изпълнена с насилие образност осъжда безсмисленото унищожаване на живот. След Втората световна война Пикасо се присъединява към комунистическата партия и посвещава времето си на скулптура, керамика и литография, както и рисуване. В късните си години създава вариации върху творбите на по-ранни творци, най-известните от които са серия от 58 картини, основаващи се на “Лас Менинас” от Диего Веласкес. Пабло Пикасо умира на 8 април 1973 г. в Можен, Франция.\r\n1848 г.\r\nУмира Гаетано Доницети - италиански композитор. Роден е на 29 ноември 1797 г. в Бергамо. Обучаван е и е напътстван от оперния композитор Симоне Маир (1763-1845 г.). Операта “Zoraida di Granata” на Доницети има успешна премиера в Рим през 1822 г., но “Анна Болена” от 1830 г. прави името му международно известно. По-късните му успехи включват “Любовен еликсир” (1832 г.), “Lucrezia Borgia” (1833 г.), “Lucia di Lammermoor” (1835 г.), “Roberto Devereux” (1837 г.), “Дъщерята на полковника” (1840 г.) и “Дон Паскал” (1843 г.). Невероятно продуктивен, Доницети е в състояние да създаде цялостна опера в рамките на седмици. Завършва почти 70 опери, както и повече от 150 други творби и стотици песни. Автор е и на оперите “Фаворитка” и “Лучия де Ламермур”.\r\n1835 г.\r\nУмира Вилхелм фон Хумболт - германски филолог, философ, лингвист, държавник. Учи право в университетите във Франкфурт на Одер и Гьотинген. През 1801-1810 г. е пруски президент при папския двор. Като директор на Департамента по изповеданията и просвещението в началното училище въвежда методите на Песталоци и преустройва Пруската Академия на науките. Фон Хумболт е един от основателите на Берлинския университет. Като министър на вътрешните работи от 1819 г. прави несполучлив опит за създаване на нова конституция на Прусия. Фон Хумболт е един от най-видните представители на класическия немски хуманизъм от времето на Гьоте и Шилер. Подобно на Хердер той вижда целта на историята в осъществяване на идеала за “хуманност”, който се основава на духовното формиране и разкриване на човешката индивидуалност с цялата пълнота на нейните способности. Свободното вътрешно саморазвитие на индивида и нацията, която Фон Хумболт също счита за духовна творческа индивидуалност, определя и границите на държавната дейност - защита на външните граници и осигуряване на вътрешния правен ред (“За границите на дейността на държавата”, 1792 г.). Той смята, че осъществяването на хуманистичния идеал е възможно в античността, а в новото време се реализира един висш художествен идеал - пробуждане на цялостния духовен свят като единство от способностите на човека (“За “Херман и Доротея” от Гьоте”, 1799 г.). В областта на филологията Фон Хумболт е един от основоположниците на философията на езика като самостоятелна научна дисциплина. В труда си “За различията в строежа на човешките езици и неговото влияние върху духовното развитие на човешкия род”, който представлява увод към издадената посмъртната негова книга “За езика кави на о. Ява” (1836-1839 г.), разглежда езика не като нещо завършено, а като непрекъснат процес на духовно творчество, като “формиращ мисленето орган”, който изразява индивидуалния светоглед на народа и по този начин определя всички духовни отношения между човека и света. Лингвистичните идеи на Фон Хумболт влияят развитието на езикознанието като научна дисциплина, психологическата школа от ХIХ в. (Х. Щайнтал, А. Потебня и др.), немското неохумболтианство и американката етнолингвистика от ХХ в.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.08", "title": "Денят 8 април в световната история"}
{"url": "http://www.focus-news.net/news/2018/04/08/2508864/velikdenski-kontsert-praznichno-veselie-shte-se-sastoi-v-shumen.html", "text": "От 10.00 часа на специално изградената сцена на площад „Кристал“ шуменци ще имат удоволствието да се насладят на изпълненията на госпъл-формацията “Менора” от Бургас. Това съобщиха от Община Шумен. Час по-късно, от 11.00, на същата сцена започва и концертът “Празнично веселие” с участието на Градския духов оркестър „Михаил Биков“, ансамбъл “Шумен”, танцов ансамбъл “Веселяче”, танцов състав “Луди млади” и танцов състав „Лудоселци“ от село Дибич.", "date": "2018.04.08", "title": "Великденски концерт „Празнично веселие“ ще се състои в Шумен"}
{"url": "http://www.focus-news.net/news/2018/04/08/2508868/sport-habib-nurmagomedov-specheli-titlata-shampion-na-ufc.html", "text": "Руският боец смесен стил Хабиб Нурмагомедов победи американеца Ел Яквинт  и завоюва титлата шампион лека категория на Ultimate Fighting Championship.\r\nПетрундовия бой, проведен в Ню Йорк в рамките на турнира UFC 223, завърши с победа за Нурмагомедов с единодушно решение на съдиите.\r\nТова е 26 победа в 26 боя на спортиста. Това я четвъртото поражение на Яквинт при 13 победи. Виктор Турмаков", "date": "2018.04.08", "title": "Спорт: Хабиб Нурмагомедов спечели титлата шампион на UFC"}
{"url": "http://www.focus-news.net/news/2018/04/08/2508873/burgas-patnata-obstanovka-v-oblastta-e-normalna.html", "text": "Пътната обстановка в областта е  нормална. Това съобщи за Радио „Фокус“ – Бургас дежурният в Областно пътно управление – Бургас. Движението се извършва с нормална интензивност. Пътните настилки са сухи и нормално проходими, а видимостта е отлична. С нормална интензивност се извършва движението и по автомагистрала „Тракия“ в района на Бургас. Има засилено полицейско присъствие по основните пътни артерии. До 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото. До 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nЯнислава КРЪСТЕВА", "date": "2018.04.08", "title": "Бургас: Пътната обстановка в областта е нормална"}
{"url": "http://www.focus-news.net/news/2018/04/08/2508871/plovdiv-opasnost-ot-padashti-kamani-ima-po-patishtata-asenovgrad-smolyan-krichim-devin-i-yugovo-laki.html", "text": "Трафикът по основните пътни артерии в Пловдивска област се извършва с нормална интензивност и без затруднения. Това съобщиха за Радио „Фокус“ – Пловдив от Областното пътно управление. Пътните настилки са сухи и нормално проходими. Опасност от падащи камъни има по направленията Асеновград - Смолян, Кричим - Девин и Югово - Лъки. Временно движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Проходът Троян - Кърнаре е отворен за движение на всички моторни превозни средства. До 14 май движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Ограничено е и движението за камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по третокласния път Кричим - Девин. Движението по пътя Шишманци - Белозем, в района на пътния възел при АМ „Тракия“, се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април.\r\nТрафикът на територията на град Пловдив се извършва нормално и без затруднения. Няма струпване на автомобили по главните булеварди. Пътните настилки на територията на града са сухи и нормално проходими. Заради ремонтни дейности до 14 април ще остане затворено източното платно на бул. „Руски“ в Пловдив. По тази причина маршрутът на 7 автобусни линии е променен.\r\nТони МИХАЙЛОВ", "date": "2018.04.08", "title": "Пловдив: Опасност от падащи камъни има по пътищата Асеновград - Смолян, Кричим - Девин и Югово - Лъки"}
{"url": "http://www.focus-news.net/news/2018/04/08/2508872/veliko-tarnovo-remontni-deynosti-tekat-po-patya-mezhdu-selata-samovodene-i-obedinenie-vodachite-se-dvizhat-s-povisheno-vnimanie.html", "text": "Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават чрез Радио „Фокус“ – Велико Търново водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април. Условията за пътуване в региона са нормални. Времето е ясно и слънчево, настилките са сухи, в по-усойните места – мокри. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между село Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли.\r\nЛуиза ТРАНЧЕВА", "date": "2018.04.08", "title": "Велико Търново: Ремонтни дейности текат по пътя между селата Самоводене и Обединение, водачите се движат с повишено внимание"}
{"url": "http://www.focus-news.net/news/2018/04/08/2508874/pazardzhik-vavedeni-sa-ogranicheniya-po-patishtata-belovo-peshtera-i-selo-gelemenovo-pazardzhik-poradi-remont.html", "text": "Спокойно е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. От 96 до 97 км на автомагистрала „Тракия“, в посока Бургас, движението е в една лента поради аварийно запълване на появили се деформации на пътната настилка с топла асфалтова смес ремонтни дейности. По пътя Пещера – Батак от 154 до 160 км  движението е в една лента поради аварийно запълване на появили се деформации на пътната настилка с топла асфалтова смес. Движението по пътя от село Гелеменово до град Пазарджик от 117 до 118 км се осъществява в една лента поради ремонтни дейности на асфалтовата настилка. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.08", "title": "Пазарджик: Въведени са ограничения по пътищата Белово - Пещера и село Гелеменово - Пазарджик поради ремонт"}
{"url": "http://www.focus-news.net/news/2018/04/08/2508870/dobrich-tsentarat-za-zashtita-na-prirodata-i-zhivotnite-shte-raboti-bezplatno-po-povod-velikden.html", "text": "Центърът за защита на природата и животните в Добрич ще отвори своите врати безплатно за посетители, на големия християнски празник Великден. Инициативата се посвещава на всички, които искат да се потопят в атмосферата на Центъра, който е част от природният портрет на Добрич и е уникално съчетание на флора и фауна. Това съобщиха от пресцентъра на Общината. На площ от 16 хектара могат да се видят над 120 вида животни, сред които и единствените представители на Балканите - семейство Коне на Пржевалски. Тук сред непокътната природа в максимална близост до естествената им среда можете да видите елени, сърни, лами, муфлони, мечки, кози, фазани, бизони, водни и екзотични птици. Най-новите обитатели на Центъра са кенгуру и нанду. Зоопаркът предлага и много забавления за децата, сред които кула за наблюдение, лабиринт, люлки, пързалки и пясъчник. Децата могат да празнуват рождените си дни и да поканят приятели на предварително подготвен терен с много изненади. Децата имат своята връзка с природата и през годините най-посещаваните животни от тях са зайците и свободно пуснатите животни – камерунски кози, муфлони и цакели, както и мечките – Берна и Коце. Атмосферата в Зоопарка е най-атрактивна за децата и затова всеки родител може да отдели време и да зарадва своето дете с безплатно посещение на 8 април. Безплатно посещение е организирано и всеки вторник. През останалите дни за деца до 7-годишна възраст е без такса, за ученици, студенти и пенсионери таксата е 1 лев, а за всички останали възрасти е 2 лв.", "date": "2018.04.08", "title": "Добрич: Центърът за защита на природата и животните ще работи безплатно по повод Великден"}
{"url": "http://www.focus-news.net/news/2018/04/08/2508869/kmetat-na-blagoevgrad-d-r-atanas-kambitov-velikden-e-simvol-na-vyarata-na-nadezhdata-na-spravedlivostta.html", "text": "Великден е символ на вярата, на надеждата, на справедливостта. Това казва кметът на Община Благоевград д-р Атанас Камбитов в поздравителен адрес по повод Възкресение Христово, съобщиха от пресцентъра на Общината. В поздравителния адрес на кмета Камбитов се посочва още: \"Поздравявам Ви по повод настъпването на един от най-светлите християнски празници – Възкресение Христово! Великден е символ на вярата, на надеждата, на справедливостта. Символ на превъзходството на духовното над тленното. Пожелавам здраве, благополучие! Пожелавам радост, сплотеност и топлина! Светъл празник!\"", "date": "2018.04.08", "title": "Кметът на Благоевград д-р Атанас Камбитов: Великден е символ на вярата, на надеждата, на справедливостта"}
{"url": "http://www.focus-news.net/news/2018/04/08/2508877/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при  км 10+080, а причината е  стеснен участък при мост над река Крапец. Районът  е сигнализиран с пътен знак В15. От Областно Пътно управление – Габрово съобщиха за Радио „Фокус“ – Велико Търново, че обходният маршрут за МПС над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец. Срокът за приключване на ремонта е 31 март. Условията за пътуване в областта са нормални за сезона. Настилките са предимно сухи, в усойните места – частично мокри. Движението не е натоварено. Времето е слънчево и ясно, без намалена видимост и мъгли. Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.04.08", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец"}
{"url": "http://www.focus-news.net/news/2018/04/08/2508880/veliko-tarnovo-s-6-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 6 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 652 см, а температурата на водата 10.2 градуса. Предимно слънчево ще бъде времето над българския участък на Дунав днес. През деня ще продължи да духа до умерен, на изток – временно и силен, североизточен вятър. Максималните температури ще са между  15° и 21°.", "date": "2018.04.08", "title": "Велико Търново: С 6 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/04/08/2508854/vratsa-vrachanskiyat-mitropolit-grigoriy-shte-oglavi-bogosluzhenieto-za-vtoroto-vazkresenie-v-hram-sv-nikolay.html", "text": "В неделния ден на Възкресение Христово, сутринта във всички епархии на Българската православна църква се отслужва Второ Възкресение, предаде репортер на Агенция \"Фокус\".\r\nНа различни езици се четат евангелските текстове, с които прославя най-великото събитие в историята на човечеството – Възкресение Христово.\r\nВ 11.00 часа ще започне Второ Възкресение в митрополитския храм „Св. Николай” в град Враца, оглавено от Негово високопреосвещенство Врачански митрополит Григорий. В богослужението ще вземат участници всички свещеници от Врачанската духовна околия. \r\nНикола ПЕТКОВ", "date": "2018.04.08", "title": "Враца: Врачанският Митрополит Григорий ще оглави богослужението за Второто Възкресение в храм „Св. Николай”"}
{"url": "http://www.focus-news.net/news/2018/04/08/2508875/kmetat-na-kavarna-nina-stavreva-neka-si-spomnim-za-neprehodnite-tsennosti-na-hristiyanstvoto-da-proshtavame-da-daryavame-i-da-blagodarim-ot-sartse-za-tova-koeto-imame.html", "text": "Нека си спомним за непреходните ценности на християнството, да прощаваме, да даряваме и да благодарим от сърце за това, което имаме. Това казва кметът на Община Каварна Нина Ставрева в поздравителен адрес по повод Възкресение Христово, съобщиха от пресцентъра на Общината. В поздравителния адрес на кмета Ставрева се посочва още: \"Приемете най-сърдечните ми поздравления по случай Великден. Оправям към Вас и Вашите семейства своите най-топли пожелания за здраве, любов и благоденствие. В тези празнични за всички православни християни дни семействата ще се съберат, за да почетат чудото на Възкресението. Нека в тези мигове, споделени с най-близките ни, да си спомним за непреходните ценности на християнството, да прощаваме и да даряваме, и да благодарим от сърце за това, което имаме! Нека в тези светли дни отново да съпреживеем великия християнски урок по благородство, достойнство и човеколюбие. Нека вярваме повече в доброто, което всеки от нас носи в себе си и да имаме силата да вършим добро не само на празник, но и в ежедневието. Нека с всяка постъпка да показваме, че заслужаваме надеждите ни за по-добро бъдеще да бъдат реалност. Нека светлината на Христовото Възкресение озарява мислите и делата Ви! Желая Ви светъл празник!\"", "date": "2018.04.08", "title": "Кметът на Каварна Нина Ставрева: Нека си спомним за непреходните ценности на християнството, да прощаваме, да даряваме и да благодарим от сърце за това, което имаме"}
{"url": "http://www.focus-news.net/news/2018/04/08/2508876/888hu-viktor-orban-glasuva-na-parlamentarnite-izbori-v-ungariya.html", "text": "Унгарският министър-председател Виктор Орбан пусна бюлетината си на днешните парламентарни избори в страната, предава 888.hu.\r\nНа излизане от избирателната секция в училище \"Зуглигет\" в 12-ти будапещенски район той обясни, че е дошъл да гласува толкова рано с факта, че избирателната кампания все още тече и че ще участва в нея през целия ден.\r\nСъщевременно той призова всички граждани да гласуват. „Това не е ден на политиците, а денят на гласоподавателите“, заяви министър-председателят и допълни, че е заложено бъдещето на страната.  Виктор Турмаков", "date": "2018.04.08", "title": "888.hu: Виктор Орбан гласува на парламентарните избори в Унгария"}
{"url": "http://www.focus-news.net/news/2018/04/08/2508882/krasimir-kirilov-oblasten-upravitel-na-dobrich-neka-e-zdrave-obich-vyara-v-dobroto-mir-i-blagopoluchie.html", "text": "Нека е здраве, обич, вяра в доброто, мир и благополучие. С тези думи областният управител на Добрич Красимир Кирилов се обърна към своите съграждани и всички българи, предаде кореспондентът на Радио „Фокус” – Варна. Още в дните от Страстната седмица областният управител отправи своето благопожелание: „Нека всеки един от нас пречисти духа си. Нека заедно с празничното настроение да споделим християнските благодетели с децата и близките си. Да обърнем погледи към непреходните, изконни ценности, съхранени от предците ни във вековете и дали мъдрост, единение и сила на нацията ни да пребъде“. В днешния празничен ден Красимир Кирилов пожелава на всички Възкресение Христово да донесе нови сили и вдъхновение, за да продължат обединени и с нова надежда да градят по-добро бъдеще за тях, за децата им, за област Добрич.\r\nЖулиета НИКОЛОВА", "date": "2018.04.08", "title": "Красимир Кирилов, областен управител на Добрич: Нека е здраве, обич, вяра в доброто, мир и благополучие"}
{"url": "http://www.focus-news.net/news/2018/04/08/2508881/plovdiv-s-kontserti-detska-programa-i-60-metrov-traditsionen-kozunak-v-grada-shte-zapochne-praznichnata-programa-na-velikden.html", "text": "Община Пловдив и общинско предприятие „Младежки център Пловдив“ организират богата програма за Великден на пл. „Стефан Стамболов“, предаде репортер на Радио „Фокус“ – Пловдив. Събитията днес започват в 10.00 часа на площада с „Великденско утро“. То ще включва интересни забави и два конкурса за децата – „Най-здраво яйце“ и „Най-красиво яйце“. Точно в 12.00 часа ще стартира раздаването на традиционния Великденски козунак. Той ще бъде нареден върху фонтана с пеликаните и ще бъде изграден от 500 по-малки козунаци. Общата му дължина ще е 60 метра. Старта на раздаването ще даде Петър Зехтински, директор на Дирекция „Спорт и младежки дейности“ в Община Пловдив. От 12.30 до 14.00 часа ще се проведе детска програма под мотото „Талантливите чудеса на Великден“. Предвидени са много томболи с награди за публиката. Празничната програма за 8 април ще завърши с Великденски детски концерт, като началото му ще бъде поставено в 16.00 часа.\r\nСъбитията, организирани от Община Пловдив за Великденските празници завършват на 9 април – Светли понеделник. От 11.30 часа, отново на пл. „Стефан Стамболов“, ще се състои концерт на Духов оркестър-Пловдив, а от 16.00 часа на стълбите до паметника на Мильо ще започне празничен концерт, озаглавен „Класика за Великден“.\r\nТони МИХАЙЛОВ", "date": "2018.04.08", "title": "Пловдив: С концерти, детска програма и 60-метров традиционен козунак в града ще започне празничната програма на Великден"}
{"url": "http://www.focus-news.net/news/2018/04/08/2508878/inzh-daniel-panov-kmet-na-veliko-tarnovo-velikden-nosi-v-sebe-si-poslanie-da-zhiveem-spazvayki-obshtochoveshkite-hristiyanski-tsennosti-i-printsipi.html", "text": "Поздрав по случай Възкресение Христово отправи кметът на община Велико Търново инж. Даниел Панов. В обръщението си той се обърна към всички жители и гости на старата столица и припомни, че Великден е празник, който ни озарява със светлина, вяра и любов. Това съобщиха от пресцентъра на Община Велико Търново. Вижте пълният текст на поздрава:\r\n„Уважаеми великотърновци и гости на Старата столица, в навечерието сме на един от най-светлите празници за нас, българите, а и за целия православен християнски свят – Възкресение Христово.\r\nВеликден ни озарява със светлина, вяра, любов, надежда. Възкресение Христово ни доказва, че животът винаги е над смъртта, че винаги има светлина и тя прогонва мрака. Този величествен ден носи послание – да живеем, следвайки и спазвайки общочовешките, християнските ценности и принципи, да бъдем добри, да помагаме на ближния, да бъдем състрадателни и солидарни с хората в беда, да носим доброта и любов в сърцата си. Именно любовта и светлината осмислят света, в който живеем. Затова Възкресение Христово винаги ще носи надежда. Пожелавам ви светъл, озарен и благословен Великден! Обичайте и бъдете обичани, грижете се за вашите близки, уважавайте българските и християнски традиции и обичаи“, се казва в адреса.", "date": "2018.04.08", "title": "Инж. Даниел Панов, кмет на Велико Търново: Великден носи в себе си послание – да живеем, спазвайки общочовешките, християнски ценности и принципи"}
{"url": "http://www.focus-news.net/news/2018/04/08/2508879/yordan-yordanov-kmet-na-dobrich-pozhelavam-svetlina-v-mislite-dobruvane-v-delata-i-madrost-v-poslaniyata.html", "text": "Кметът на Добрич Йордан Йорданов поздрави своите съграждани и всички българи с Възкресението Христово, предаде кореспондентът на Радио „Фокус” – Варна. „Днес е денят, в който празнуваме възкресението на Божия син, силата на живота и нашата вяра. Обръщаме се към най – близките си хора и ги даряваме с щедрост и съзидание. Нашите молитви са за здраве, обич и благодат, за да ни има, за да бъдем заедно и да сме щастливи. Пожелавам Ви светлина в мислите, добруване в делата и мъдрост в посланията!“, каза Йордан Йорданов.\r\nЖулиета НИКОЛОВА", "date": "2018.04.08", "title": "Йордан Йорданов, кмет на Добрич: Пожелавам светлина в мислите, добруване в делата и мъдрост в посланията"}
{"url": "http://www.focus-news.net/news/2018/04/08/2508885/pazardzhik-praznichna-sv-liturgiya-za-vazkresenie-hristovo-se-otsluzhva-v-hramovete-v-grada.html", "text": "Празнична св. Литургия за Възкресение Христово се отслужва в храмовете в Пазарджик, предаде репортер на Радио „Фокус“ – Пазарджик. Миряни се стекоха още в ранните часове на деня в трите най-големи църкви в града – „Св. Богородица“, „Св. Петка“ и „Св. Георги“. Християнският свят днес празнува Възкресение Христово – денят, в който Сина Божи Иисус Христос е възкръснал на третия ден, след като е разпънат на кръст и погребан. Възкресението е символ на победата над тлението и смъртта. Денят, който дава смисъл на вярата. Първи разбират за станалото чудо жените мироносици. Те отиват при гроба, за да помажат тялото на Иисус Христос, но ангел господен им съобщава: Христос Възкресе, защо търсите живия сред мъртвите? „Христос Воскресе!“ и „Воистина воскресе!“ са думите, с които целият християнски свят се поздравява на Великден. На Великден деца и възрастни се „бият“ с червени яйца, като гледат кой ще излезе победител. Народната традиция повелява, че този, на когото яйцето се окаже борец, ще бъде най-здрав през годината. На този ден имен ден празнуват Велик, Велика, Веле, Велко, Величко, Велин, Велина, Вичка, Възкресия, Паско, Пасо, Пашо.\r\nАлбена ЖИЛЕКОВА", "date": "2018.04.08", "title": "Пазарджик: Празнична св. Литургия за Възкресение Христово се отслужва в храмовете в града"}
{"url": "http://www.focus-news.net/news/2018/04/08/2508884/vehirhu-izbiratelnata-aktivnost-na-parlamentarnite-izbori-v-ungariya-chas-sled-nachaloto-na-izborniya-den-e-224.html", "text": "Час след началото на изборния ден в Унгария броят на гласувалите е 176 087 души, а избирателната активност е 2,24%, предава  Vehir.hu.\r\nНа изборите за парламент през 2014 г. избирателната активност час след началото на изборния ден в 7:00 часа сутринта местно време е била 1,6%. Виктор Турмаков", "date": "2018.04.08", "title": "Vehir.hu: Избирателната активност на парламентарните избори в Унгария час след началото на изборния ден е 2,24%"}
{"url": "http://www.focus-news.net/news/2018/04/08/2508889/adrianopolskiyat-episkop-evlogiy-igumen-na-rilski-manastir-praznikat-vazkresenie-hristovo-tryabva-da-se-posreshta-s-mnogo-smirenie.html", "text": "Празникът Възкресение Христово трябва да се посреща с много смирение, защото Възкресението е заради нас – човеците. Това каза пред Радио „Фокус” – Кюстендил Адрианополският епископ Евлогий, игумен на Рилската света обител. „Ние хора, се надяваме, че животът продължава след смъртта тук, на земята, неговото явяване на земята, раждането, проповядването, чудесата, които е извършил, саможертвата на кръста, са в името на човешкия род. Затова това са дни, в които ние трябва да се смирим, защото гордостта е един от лошите съветници на хората и да благодарим на Бог за тази велика милост която се оказва, тази надежда, която ни се дава, че ние ще живеем, нашите души след смъртта”, каза игумен Евлогий. По думите му  това е смисълът и центърът на този празник – Христос с възкресението побеждава смъртта и дава надежда на всеки един човек за вечен живот. Игуменът на Рилската света обител отправи пожелание по повод Възкресение Христово за радост в пасхалните дни, която да изпълни душата и душите на всички, които да вярват в Христовото възкресение, което е надежда на всички за безсмъртие и вечен живот.\r\nВенцеслав ИЛЧЕВ", "date": "2018.04.08", "title": "Адрианополският епископ Евлогий, игумен на Рилски манастир: Празникът Възкресение Христово трябва да се посреща с много смирение"}
{"url": "http://www.focus-news.net/news/2018/04/08/2508883/gencho-genchev-kmet-na-svishtov-velikiyat-den-se-pochita-ot-tseliya-pravoslaven-svyat-no-vseki-hristiyanin-prezhivyava-vazkresenieto-lichno-i-dalboko-v-sebe-si.html", "text": "Великият ден се почита от целия православен свят, но всеки християнин преживява Възкресението лично и дълбоко в себе си. Това заяви в празничното си обръщение към жителите и гостите на Свищов кметът на града Генчо Генчев, съобщиха от пресцентъра на Общината. В поздравителния адрес се посочва още: „Скъпи съграждани, За мен е чест и удоволствие, че имам възможността да се обърна към всички вас с най-искрен поздрав по повод  големия християнски празник Възкресение Христово.  Днешният ден носи надежда в себе си и осветлява смисъла на човешкото съществуване. Великият ден се почита от целия православен свят, но всеки християнин преживява Възкресението лично и дълбоко в себе си, защото то носи надежда и осветлява смисъла на човешкото съществуване. Нека го приемем в сърцата си и дадем простор на обичта и добротата, които ни свързват като хора! Нека възкресим вярата и я допуснем в себе си като извор на сила, която ни помага, когато ни е трудно и ни направлява да търсим и следваме истинските посоки към Светлината!\r\nПожелавам на всички спокойни и щастливи празнични дни! Нека да бъдем по-добри, по-мъдри и състрадателни, нека дните ни бъдат изпълнени с Божията благодат! Честито Възкресение Христово!“", "date": "2018.04.08", "title": "Генчо Генчев, кмет на Свищов: Великият ден се почита от целия православен свят, но всеки християнин преживява Възкресението лично и дълбоко в себе си"}
{"url": "http://www.focus-news.net/news/2018/04/08/2508893/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е хубаво. Само в най-високите части на Стара планина има бурен вятър. В планинските курорти е слънчево и тихо. Навсякъде лифтовите съоръжения работят. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.08", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/08/2508890/ria-novosti-osem-dushi-sa-raneni-v-braziliya-pri-bezreditsite-sled-aresta-na-bivshiya-prezident-na-stranata.html", "text": "Най-малко осем души са ранени при безредиците пред централата на полицията на Бразилия в град Куритиба след ареста на бившия президент Луис Инасио Лула да Силва, предава РИА Новости.\r\nСред пострадалите има трима непълнолетни и един полицейски служител. \r\nВ събота вечерта бившият президент е докаран със самолет в Куритиба, където е започнал да излежава присъда. От летището с хеликоптер го водят до сградата на федералната полиция, където му е подготвена временна килия. \r\nКрай сградата се събира тълпа, протестираща срещу ареста. Хората са разгонени с шокови гранати и гумени куршуми.  Виктор Турмаков", "date": "2018.04.08", "title": "РИА Новости: Осем души са ранени в Бразилия при безредиците след ареста на бившия президент на страната"}
{"url": "http://www.focus-news.net/news/2018/04/08/2508895/sport-dzhared-hard-pobedi-erislandi-laru-i-obedini-titlite-na-wba-i-ibf.html", "text": "Шампионът на Международната боксова федерация средна категория Джаред Хърд победи с решение на съдиите кубинеца Ерисланди Лару и спечели и титлата на Световната боксова федерация\r\nВ 12 рунд Лару бе в нокдаун. Двама съдии дадоха победата на американеца 114:113, 114:113. Това е втората защита на титлата на Международната боксова федерация за Хърд. До момента той има 22 победи и нито едно поражение. Виктор Турмаков", "date": "2018.04.08", "title": "Спорт: Джаред Хърд победи Ерисланди Лару и обедини титлите на WBA и IBF"}
{"url": "http://www.focus-news.net/news/2018/04/08/2508888/v-bosilegrad-predstoi-kulminatsiyata-na-25-oto-yubileyno-izdanie-na-mezhdunarodniya-velikdenski-detski-festival.html", "text": "В Босилеград предстои кулминацията на 25-ото юбилейно издание на Международния великденски детски фестивал. Това съобщи за Радио „Фокус” – Кюстендил организаторът на фестивала Александър Димитров. По думите му програмата предвижда дефиле и официално откриване, награждаване на всички победители във фестивала от годините между от 1994 до 2017, както и основните състезания за празника. „Големите събития се случват в неделя и понеделник, като по традиция в училищния двор ще се съберат всички участници. Очакваме между 700 и 800 деца от 6 държави, включително от далечна Молдова и нашите близки балкански съседни страни, България, Македония, Сърбия, Румъния и Унгария. Така че Босилеград ще се превърне в много интересно място”, каза Александър Димитров. По думите му основните конкурси са три. Най-здраво великденско яйце, най-оригинално яйце и най-хубаво боядисано яйце. „Отначало беше само състезание, след това усетихме, че покрай състезанието можем да вкараме много добра програма, започнахме да увеличаваме дните на фестивала. В началото се провеждаше само в един ден, а сега една седмица и всички ние се радваме, че предстои най-хубавото. По време на фестивала се случват редица културно-забавни програми – изложби, концерти, работилници, театрални представления, пърформанси и други”, каза Димитров.\r\nВенцеслав ИЛЧЕВ", "date": "2018.04.08", "title": "В Босилеград предстои кулминацията на 25-ото юбилейно издание на Международния великденски детски фестивал"}
{"url": "http://www.focus-news.net/news/2018/04/08/2508886/veska-spasova-etnolog-velikdenskite-praznitsi-sa-nasiteni-s-bogata-ritualnost-i-obrednost-zashtoto-horata-se-stremyat-kam-promyana-kam-po-hubavo-i-po-dobro.html", "text": "Великденските празници са наситени с богата ритуалност и обредност, защото хората се стремят към промяна към по-хубаво и по-добро. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. По думите ѝ именно обредите за празника и ритуалността се цели да се постигне здраве, плодородие и късмет за годината. „Много са старите легенди, в които са преплетени мит и религии, за да достигне до нас обредността. Според древна представа Великден и Божич са двама братя. Божич е по-старият и по-скромният, а Великден е по-младият, по-напереният. Божич гледа винаги да му е пълна трапезата, а Великден е обичал да се облича по-хубаво, да се показва на хорото. Затова е останало от преди на Великден да се купи нова дреха, да се облече за празника”, каза Веска Спасова. Според нея по тази причина още от древни временна човекът се е борил с природата, чрез определена ритуалност да постигне това.\r\nВенцеслав ИЛЧЕВ", "date": "2018.04.08", "title": "Веска Спасова, етнолог: Великденските празници са наситени с богата ритуалност и обредност, защото хората се стремят към промяна към по-хубаво и по-добро"}
{"url": "http://www.focus-news.net/news/2018/04/08/2508894/sofiya-vazstanoveno-e-dvizhenieto-v-tunel-vitinya-na-avtomagistrala-hemus-v-posoka-sofiya.html", "text": "Възстановено е движението в тунел \"Витиня\" на автомагистрала \"Хемус\" в посока София. Това съобщиха от пресцентъра на Агенция \"Пътна инфраструктура\".", "date": "2018.04.08", "title": "София: Възстановено е движението в тунел \"Витиня\" на автомагистрала \"Хемус\" в посока София"}
{"url": "http://www.focus-news.net/news/2018/04/08/2508887/kyustendil-blizo-160-zhiteli-na-obshtinata-otbelyazvat-svoya-imen-den-na-vazkresenie-hristovo.html", "text": "Близо 160 жители на община Кюстендил отбелязват своя имен ден на Възкресение Христово. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. 60 дами в общината носят името Величка, а мъжете с името Величко са 3. Двама души носят името Велик, а 23 дами – Велика. С името Велико са наречени 3 души. 22 са с името Велин, а 26 – Велислав. Седем дами са с името Велка, а сред мъжете има и петима души с името Вили. На Великден своя празник отбелязват четири дами, наречени Велина и три – Вела.\r\nВенцеслав ИЛЧЕВ", "date": "2018.04.08", "title": "Кюстендил: Близо 160 жители на общината отбелязват своя имен ден на Възкресение Христово"}
{"url": "http://www.focus-news.net/news/2018/04/08/2508856/politico-nyama-indikatsiya-che-napadenieto-v-myunster-e-teroristichen-akt.html", "text": "Вътрешният министър на германската провинция Северен Рейн – Вестфалия Херберт Ройл потвърди, че трима души, включително и извършителят са загинали, а други 20 са ранени при нападението с превозно средство в град Мюнстер, предава  Politico.\r\nРегионалният министър потвърди, че извършителят е германски гражданин, и че „няма индикация“, че той е свързан с радикалния ислям. Според местни медии нападателят е „ментално объркан“. \r\nГерманските политици, включително канцлера Ангела Меркел и вътрешният министър Хорст Зеехофер изразиха своите съболезнования и благодариха на бързата реакция на местните служби. \r\n„Мюнстер скърби“, съобщи кметът на града Маркус Леве.  Виктор Турмаков", "date": "2018.04.08", "title": "Politico: „Няма индикация“, че нападението в Мюнстер е терористичен акт"}
{"url": "http://www.focus-news.net/news/2018/04/08/2508897/smolyan-suhi-sa-patishtata-v-oblastta-povishena-e-opasnostta-ot-padashti-kamani-po-vsichki-napravleniya.html", "text": "Предимно сухи са пътищата в областта, мокри участъци има само по усойните части в планината. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, с отлична видимост. Движението се осъществява в едната лента по пътя Проглед – Пампорово на 2.5 км след разклона заради пропадане на пътен банкет. Мястото, което е с дължина около 100 метра, е обозначено със знаци. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира внимателно. През нощта не са получавани сигнали за инциденти по пътищата в областта. Заради голямото срутище остава затворен пътят Смолян – Средногорци при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nАвтомобилният трафик в Смолян е слабо натоварен в празничната сутрин. Пътните настилки са сухи.\r\nНели ГЕРГЬОВСКА", "date": "2018.04.08", "title": "Смолян: Сухи са пътищата в областта, повишена е опасността от падащи камъни по всички направления"}
{"url": "http://www.focus-news.net/news/2018/04/08/2508891/indexhu-predsedatelyat-na-partiya-dvizhenie-momentum-e-glasuval-na-parlamentarnite-izbori-v-ungariya.html", "text": "Председателят на партия „Движение Моментум“ Андраш Фекете-Дьор е гласувал малко след началото на изборния ден в Унгария на секция край будапещенския площад „Ержебет“, предава  Index.hu.\r\n„От голямо значение е все повече млади хора, както в страната, така и в чужбина, да се радват на равни права. Дадох гласа си на най-силната опозиционна партия в момента – „Движение Моментум“, заяви Фекете-Дьор. „Призовавам всички  да избират отговорно, защото това е нашето бъдеще“, допълни той. Виктор Турмаков", "date": "2018.04.08", "title": "Index.hu: Председателят на партия „Движение Моментум“ е гласувал на парламентарните избори в Унгария"}
{"url": "http://www.focus-news.net/news/2018/04/08/2508892/korneliya-ninova-bsp-hristos-voskrese-pozhelavam-na-balgarite-zdrave-spoluka-i-dobrota.html", "text": "Христос Воскресе. Мир и благодат на всички. Пожелавам ви здраве, сполука и доброта.Това написа в социалната мрежа \"Фейсбук\" лидерът на БСП Корнелия Нинова по повод светлия християнски празник Възкресение Христово.", "date": "2018.04.08", "title": "Корнелия Нинова, БСП: Христос Воскресе - пожелавам на българите здраве, сполука и доброта"}
{"url": "http://www.focus-news.net/news/2018/04/08/2508896/viktor-orban-badeshteto-na-ungariya-e-zalozheno-na-parlamentarnite-izbori.html", "text": "Унгарският министър-председател Виктор Орбан заяви след като гласува  в училище \"Зуглигет\" в 12-ти будапещенски район, че бъдещето на страната е заложено на парламентарните избори, предава Vehir.hu.\r\n„Избираме не само партии, не само правителство,  не само министър-председател, а бъдеще“, заяви Орбан, който гласува заедно със съпругата си Анико Левай. Той допълни, че след като е гласувал, ще продължи избирателната кампания на място.  Виктор Турмаков", "date": "2018.04.08", "title": "Виктор Орбан: Бъдещето на Унгария е заложено на парламентарните избори"}
{"url": "http://www.focus-news.net/news/2018/04/08/2508898/prezidentat-rumen-radev-hristos-voskrese-neka-si-pozhelaem-da-krepne-vyarata-nadezhdata-i-lyubovta-mezhdu-nas-balgarite.html", "text": "Христос воскресе! Скъпи сънародници, във великия ден на Христовото Възкресение нека си пожелаем да крепне вярата, надеждата и любовта между всички нас, българите. Това написа държавният глава Румен Радев в социалната мрежа \"Фейсбук\" по повод светлия празник Възкресение Христово. \"Да не слабее волята ни да творим добро, дори когато срещаме неразбиране и враждебност.  В изпитанията да не губим надеждата си, защото всеки Великден ни връща упованието в справедливостта и живота. Да обичаме ближния си, защото любовта е празна дума, ако не обърнем внимание на хората, които са непосредствено до нас\", пише още президентът.", "date": "2018.04.08", "title": "Президентът Румен Радев: Христос Воскресе - нека си пожелаем да крепне вярата, надеждата и любовта между нас, българите"}
{"url": "http://www.focus-news.net/news/2018/04/08/2508903/blagoevgrad-vazstanoveno-e-dvizhenieto-po-pat-19-bansko-dobrinishte.html", "text": "Възстановено е движението по път II-19 Банско – Добринище. Това каза за Радио „Фокус“ - Пирин дежурният служител в Областно пътно управление - Благоевград. Движението се осъществяваше в една лента, след като беше катастрофирал ТИР и трябваше да бъде изтеглен. Интензивен е трафикът по главен път Е-79. Към този момент движението на вход и изход от Благоевград е нормално, като излизането от града в посока Гърция и Банско отнема 2 - 3 минути. От Благоевград до разклона за Симитли се стига за около 10 минути. Нормално интензивен е и трафикът по автомагистрала „Струма“. Пътните настилки са сухи.\r\nЛора КАЛЧЕВА", "date": "2018.04.08", "title": "Благоевград: Възстановено е движението по път II-19 Банско – Добринище"}
{"url": "http://www.focus-news.net/news/2018/04/08/2508900/tsvetan-tsvetanov-gerb-hristos-voskrese-neka-svetlinata-na-vazkresenieto-da-vodi-sartsata-ni-po-verniya-pat.html", "text": "Христос Воскресе! Приятели, пожелавам на всички светлината на Възкресението винаги да води сърцата ни по верния път. Това написа заместник-председателят на ПП ГЕРБ и председател на парламентарната група Цветан Цветанов в социалната мрежа \"Фейсбук\" по повод светлия християнски празник Възкресение Христово. \"Нека да се обичаме и да бъдем добри хора. Пожелавам много здраве, щастие и топлина на вас и семействата ви\", пише още Цветанов.", "date": "2018.04.08", "title": "Цветан Цветанов, ГЕРБ: Христос Воскресе - нека светлината на Възкресението да води сърцата ни по верния път"}
{"url": "http://www.focus-news.net/news/2018/04/08/2508907/sport-garbine-mugurusa-se-klasira-na-finala-na-tenis-turnira-v-monterey.html", "text": "Испанката Гарбине Мугуруса се класира на финала на тенис-турнира в Монтерей. С резултат   6:0, 7:5 тя победи румънката Ана Богдан. \r\nНа финала испанката ще се изправи срещу унгарката Тимеа Бабош.  Виктор Турмаков", "date": "2018.04.08", "title": "Спорт: Гарбине Мугуруса се класира на финала на тенис-турнира в Монтерей"}
{"url": "http://www.focus-news.net/news/2018/04/08/2508902/veliko-tarnovo-velikdenski-kontsert-shte-se-provede-v-hrama-sv-prorok-iliya-v-svishtov.html", "text": "Великденски концерт ще се проведе в храма „Св. Пророк Илия“ в Свищов. Музикалното събитие е традиционно и се подготвя ежегодно от Първи български хор „Янко Мустаков“ с диригент Елизабет Людмилова. Това каза за Радио „Фокус“ – Велико Търново Росен Маринов, директор Дирекция „Култура и културно наследство“ при Община Свищов. Концертът ще започне в 11.00 часа след службата за Второ възкресение. „Той ще е тематичен и музикантите ще представят църковно-славянски песнопения. Съвсем в духа на Великден и този хубав християнски празник“, каза още Росен Маринов.„Фокус“ припомня, че вчера за пръв път в Свищов беше донесен пламък от Благодатния огън от Йерусалим. Това се случи по инициатива на кмета на Общината Генчо Генчев и с благословията на Великотърновския митрополит Григорий.\r\nЛуиза ТРАНЧЕВА", "date": "2018.04.08", "title": "Велико Търново: Великденски концерт ще се проведе в храма „Св. Пророк Илия“ в Свищов"}
{"url": "http://www.focus-news.net/news/2018/04/08/2508904/vesela-hristova-turisticheski-kompleks-akva-kalide-v-kompleksa-shte-bade-predstavena-gostuvashta-izlozhba-na-prirodonauchniya-muzey-posvetena-na-velikdenskite-yaytsa.html", "text": "Великденският празник в „Аква Калиде“ ще бъде много интересен за децата. Това съобщи за Радио „Фокус“ - Бургас Весела Христова, управител на Туристически комплекс „Аква Калиде“. Ще има гостуваща изложба на Природонаучния музей. Изложбата е под името „Естествени багрила и минерали“ и ще се покаже как в миналото хората са оцветявали и са боядисвали яйца и текстил. Друго много атрактивно в комплекса ще бъде художествено украсяване на едно гигантско яйце, което ще краси за известно време „Аква Калиде“. Това ще бъде под ръководството на учителя по изобразително изкуство Таня Стоянова и нейните ученици. Има две детски работилници от новото издание „Арт и Факти“. Според Христова това е една нова инициатива, стартирала на 1 април, която се планира  да бъде дългосрочна. Всяка неделя ще се организират тематични детско-творчески и занаятчийски работилници. Децата ще имат възможност да се запознават с изкуствата и занаятите, като изработват различни тематични елементи собственоръчно. Ще имат възможността да гледат и филмовата продукция, за да научат много интересни факти за музея и красотите на комплекса, каза още Христова.\r\nЯнислава КРЪСТЕВА", "date": "2018.04.08", "title": "Весела Христова, Туристически комплекс „Аква Калиде“: В комплекса ще бъде представена гостуваща изложба на Природонаучния музей, посветена на великденските яйца"}
{"url": "http://www.focus-news.net/news/2018/04/08/2508908/blagoevgrad-normalno-se-izvarshva-preminavaneto-na-avtomobili-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от \"Гранична полиция\". Без проблеми се осъществява и движението по останалите пунктове на българо-гръцката граница.\r\nЛора КАЛЧЕВА", "date": "2018.04.08", "title": "Благоевград: Нормално се извършва преминаването на автомобили през граничните пунктове „Кулата“ и „Илинден“"}
{"url": "http://www.focus-news.net/news/2018/04/08/2508899/indexhu-publikuvana-e-palnata-informatsiya-za-izbiratelnata-aktivnost-chas-sled-nachaloto-na-parlamentarnite-izbori-v-ungariya.html", "text": "Час след началото на парламентарните избори в Унгария, в седем часа сутринта местно време най-ниска е  избирателната активност в столицата Будапеща, която има 1 млн 361 хил. гласоподаватели, избирателната активност е била 1,92 процента при средна за страната 2,24%. 26 200 столичани са дали до момента своя глас, предава  Index.hu.\r\nНай-висока е избирателната активност в комитата Бекеш – 2,59%. Ето ги данните за останалата част от страната:\r\n•\tБараня 2,24% - 6810 гласували\r\n•\tБач-Кишкун 2,55% - 10 594 гласували\r\n•\tБекеш 2,59% - 7300 гласували\r\n•\tБоршод-Абауй-Земплен 2,09% - 10 920 гласували\r\n•\tЧонград 2,36% - 7800 гласували\r\n•\tФейер 2,26% 7688 - гласували\r\n•\tДьор-Мошон-Шопрон 1,98% - 7124 гласували\r\n•\tХайду-Бихар 2,44% -  10 415 гласували\r\n•\tХевеш 2,45% - 5890 гласували\r\n•\tЯс-Нодькун-Солнок 2,53% -  7648 гласували\r\n•\tКомаром-Естергом 2,27%  - 5571 гласували\r\n•\tНоград  2,08% - 3244 гласували\r\n•\tПешт 2,32% - 23 318 гласували\r\n•\tСомоди  2,25% -  5605 гласували\r\n•\tСоболч-Сатмар-Берег 2,18% - 9660 гласували\r\n•\tТолна 2,4% - 4351 гласували\r\n•\tВаш 2,14% - 4382 гласували\r\n•\tВеспрем 2,43% - 6863 гласували\r\n•\tЗала 2,11% - 4704 гласували Виктор Турмаков", "date": "2018.04.08", "title": "Index.hu: Публикувана е пълната информация за избирателната активност час след началото на парламентарните избори в Унгария"}
{"url": "http://www.focus-news.net/news/2018/04/08/2508911/api-ot-1400-chasa-do-2000-chasa-na-9-april-se-spira-dvizhenieto-na-tezhkotovarnite-kamioni-po-nay-natovarenite-patishta-shte-badat-osigureni-dve-lenti-za-vlizashtite-v-sofiya-prez-vladaya.html", "text": "На 9 април от 14.00 часа до 20.00 часа се ограничава движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.Движението на МПС над 12 тона ще е ограничено по следните направления:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая - по път I-1 (Е-79), на 9 април от 10.00 часа до 20.00 часа ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nНа 9 април от 14.00 часа до 20.00 часа на АМ „Люлин“, в участъка от км 9+350 до км 10+875, ще има две ленти за движение в посока София и една за Перник. Целта е улеснение на трафика и повишаване на безопасността на движение в района на активизиралия се свлачищен процес при км 9+600 на магистралата. Необходимо е шофьорите да карат внимателно и стриктно да спазват поставената сигнализация и въведеното ограничение на скоростта от 50 км/ч.\r\nАлтернативният маршрут за тежкотоварни автомобили до 12 тона е по път I-1 от пътен възел Драгичево – Владая – София и обратно, а за леки автомобили по път III-1801 Перник - Мало Бучино - Суходол и обратно. \r\nКарта с временната организация на движението по участъците от републиканската пътна мрежа в празничните дни през 2018 г. е достъпна .", "date": "2018.04.08", "title": "АПИ: От 14.00 часа до 20.00 часа на 9 април се спира движението на тежкотоварните камиони по най-натоваренитe пътища, ще бъдат осигурени две ленти за влизащите в София през Владая"}
{"url": "http://www.focus-news.net/news/2018/04/08/2508901/ria-novosti-otkritiyat-v-kvartirata-na-prestapnika-ot-myunster-avtomat-se-e-okazal-maket.html", "text": "Автоматът „Калашник“ , открит по време на обиска на дома на мъжа, врязал превозно средство в тълпа хора в град Мюнстер, се е оказал макет, предава РИА Новости.\r\nПреди да влязат в апартамента на извършителя, полицията с управляем взрив унищожава входната му врата. В апартамента, освен макета на автомата, са открити и пиротехнически изделия. В превозното средство, с което е извършено нападението е открит пистолет, както и пиратки.\r\nВ събота 49-годишен германски гражданин с психични отклонения вряза микробус в група хора в Мюнстер. При сблъсъка загинаха трима души, включително и престъпника. Около 20 души са ранени. Според местните власти „няма данни извършителят да е имал ислямистки мотив“.  Виктор Турмаков", "date": "2018.04.08", "title": "РИА Новости: Откритият в квартирата на престъпника от Мюнстер автомат се е оказал макет"}
{"url": "http://www.focus-news.net/news/2018/04/08/2508906/prof-donka-baykova-dietolog-vidimo-otsvetenata-s-boi-chast-ot-yaytseto-zadalzhitelno-tryabva-da-se-otstranyava-predi-konsumatsiya.html", "text": "Видимо оцветената с бои част от яйцето задължително трябва да се отстранява преди консумация. Това каза диетологът проф. Донка Байкова в интервю за Агенция „Фокус“. „През последните години голяма част от населението у нас реагира с най-различни алергични реакции и стомашно-чревни възпалителни проблеми след консумация на оцветени с бои яйца. Синтетичните оцветители са гастритогенни, алергизиращи, обострящи алергични състояния при чувствителни индивиди и крият риск от спастични бронхити или обостряне на астматични пристъпи“, обясни проф. Банкова.\r\nПо думите ѝ за боите за яйца е характерно, че причиняват и свръх активност при децата. „А именно те са тези, които най-много се радват на шарено обагрените яйца – ще ги чупят, по ръчичките им ще остават следи от различни бои, които е възможно да попаднат през устата в храносмилателната система. А това е доста рисково. Да не говорим, че белтъкът на яйцето често пъти е не само видимо обагрен, а микропорите му също допускат проникване на боя и боядисване. За това съветът ми е ръцете на децата да се изтриват с мокра кърпа или най-добре да се измиват с течаща вода след чукането с яйцата и преди консумация“, каза още диетологът и уточни, че е изключително важно винаги да се отстранява видимо оцветената част от яйцето.\r\nЦветилена СИМЕОНОВА", "date": "2018.04.08", "title": "Проф. Донка Байкова, диетолог: Видимо оцветената с бои част от яйцето задължително трябва да се отстранява преди консумация"}
{"url": "http://www.focus-news.net/news/2018/04/08/2508905/hvghu-parlamentarnite-izbori-v-ungariya-protichat-spokoyno.html", "text": "Председателят на ЦИК на Унгария Илона Палфи съобщи, че за момента на парламентарните избори в страната няма нарушения, предава  HVG.hu.\r\nПалфи добави, че работата е започнала изрядно във всичките 106 избирателни района и 10 285 избирателни секции по цялата страна. \r\n„Има едни случай, при който член на избирателна комисия е бил болен и затова е заместен малко по-късно“, допълни председателят на ЦИК. Виктор Турмаков", "date": "2018.04.08", "title": "HVG.hu: Парламентарните избори в Унгария протичат спокойно"}
{"url": "http://www.focus-news.net/news/2018/04/08/2508915/mvr-12-dushi-sa-postradali-pri-katastrofi-v-stranata-prez-izminaloto-denonoshtie.html", "text": "12 души са пострадали при 7 тежки катастрофи в страната през изминалото денонощие. Това съобщиха от пресцентъра на МВР. В столицата са станали 2 тежки и 30 леки пътни произшествия, при които няма пострадали.  \r\nОт началото на годината при инциденти на пътя са загинали 16 души, а 1857 са пострадали.", "date": "2018.04.08", "title": "МВР: 12 души са пострадали при катастрофи в страната през изминалото денонощие"}
{"url": "http://www.focus-news.net/news/2018/04/08/2508912/zdravko-dimitrov-oblasten-upravitel-na-plovdiv-sahranete-v-sebe-si-choveshkoto-i-sledvayte-dobroto-samo-taka-velikden-shte-bade-v-sartsata-vi.html", "text": "Съхранете в себе си човешкото и следвайте доброто – само така Великден ще бъде в сърцата ви. Това се казва в поздравителния адрес от областният управител Здравко Димитров към жителите на Пловдивска област по повод Великден, съобщиха от Областната администрация. В поздравителния адрес от областният управител Здравко Димитров се посочва още: „В деня на Божието Възкресение се обръщам към вас, за да ви поздравя! Великденските празници винаги ни вълнуват с посланието за силата на вярата. Нека пребъдваме в непрестанната радост на Христовото Възкресение и да крепнем в нестихващата благодат извираща от празника, с която щедро ни дарява Възкръсналият Господ! Честито Възкресение Христово!“", "date": "2018.04.08", "title": "Здравко Димитров, областен управител на Пловдив: Съхранете в себе си човешкото и следвайте доброто – само така Великден ще бъде в сърцата ви"}
{"url": "http://www.focus-news.net/news/2018/04/08/2508909/nikolay-melemov-kmet-na-smolyan-velikden-e-praznik-ne-samo-na-hristovoto-vazkresenie-a-vreme-za-dushevno-prechistvane-i-blagodat.html", "text": "Великден е празник не само на Христовото Възкресение, а време за душевно пречистване и благодат. Символ на нашата вяра и надежда в доброто, и в любовта към ближния. Това казва в поздравлението си до жителите на община Смолян кметът Николай Мелемов, съобщиха от пресцентъра на Общината. В поздрава се казва още: „Скъпи съграждани, сърдечно Ви поздравявам с най-големия християнски празник Възкресение Христово! Нека да посрещнем празника с преклонение пред човеколюбието на Спасителя. Да си пожелаем светлината на Христовото Възкресение да озари живота ни. Пламъкът от хилядите свещи запалени във Великденската нощ да осветят и стоплят душите и сърцата ни. В семействата ни да има мир, разбирателство и любов. Пожелавам на всички Вас, да съхраните вярата в чудото на Възкресението, да запазите добрината в себе си и стремежа за разбирателство. Бъдете живи и здрави и нека Великденските празници да бъдат изпълнени с радост и топлина. Христос Воскресе! Честит Великден!“, се казва още в поздрава на кмета на Смолян към жителите на общината.", "date": "2018.04.08", "title": "Николай Мелемов, кмет на Смолян: Великден е празник не само на Христовото Възкресение, а време за душевно пречистване и благодат"}
{"url": "http://www.focus-news.net/news/2018/04/08/2508910/vasiliy-nebenzya-postoyanen-predstavitel-na-rusiya-v-oon-novite-fakti-mogat-da-obarnat-sluchaya-skripal.html", "text": "Постоянният представител на Русия в ООН Василий Небензя заяви, че новите факти около инцидента с отравянето на бившия полковник от ГРУ Сергей Скрипал и дъщеря ми в Солсбъри могат да преобърнат разследването, предава РИА Новости.\r\n„Появяват се все нови и нови интересни факти и свидетелства, които могат някой хубав ден да преобърнат случая“, заяви Небензя. „През последното време у мен възникват нови въпроси“, допълни той. Виктор Турмаков", "date": "2018.04.08", "title": "Василий Небензя, постоянен представител на Русия в ООН: Новите факти могат да обърнат „Случая Скрипал“"}
{"url": "http://www.focus-news.net/news/2018/04/08/2508918/vanya-yordanova-etnolog-chervenoto-yaytse-e-parvata-blazhna-hrana-koyato-se-vkusva-sled-velikdenskiya-post.html", "text": "В неделя църковните камбани възвестяват Христовото Възкресение и началото на тридневни тържества. Това каза за Радио „Фокус“ – Смолян етнологът в Регионален исторически музей „Стою Шишков“ – Смолян, Ваня Йорданова. „След тържествена църковна служба, на която присъстват всички членове на семейството и от която всеки отнася в дома си свещта която е държал там по време на службата, всички в семейството се борят с яйца за здраве, като се вярва, че чието яйце се окаже най-здраво, той ще бъде най-здрав през годината\", поясни тя. „Червеното яйце всъщност е и първата блажна храна, която се вкусва след Великденския пост. С яйца се черпят още всички гости, които са дошли да честитят празника, даряват се на кумове, на роднини, на съседи. На улицата хората си разменят обичайните поздравления: „Христос Воскресе!“ и „Воистина Воскресе“. Този поздрав се разменя сред хората чак до Спасовден – 40 дни след Великден“, каза още Йорданова.\r\nНели ГЕРГЬОВСКА", "date": "2018.04.08", "title": "Ваня Йорданова, етнолог: Червеното яйце е първата блажна храна, която се вкусва след Великденския пост"}
{"url": "http://www.focus-news.net/news/2018/04/08/2508916/patriarh-neofit-neka-vsichki-da-izpitat-radostta-ot-hristovoto-vazkresenie.html", "text": "На този хубав слънчев ден, когато се радваме на Христовото Възкресение, пожелавам на всички от сърце да изпитат тази радост и да живеят с нея. Това каза Негово светейшество Българският патриарх и Софийски митрополит Неофит преди богослужението за Великден в църквата \"Св. Неделя\", предаде репортер на Агенция \"Фокус\".\r\nПатриархът поздрави вярващите пред храма с думите: \"Христос Воскресе\", а те му отвърнаха, както повелява традицията с \"Воистина Воскресе\".\r\nДеница КИТАНОВА", "date": "2018.04.08", "title": "Патриарх Неофит: Нека всички да изпитат радостта от Христовото Възкресение"}
{"url": "http://www.focus-news.net/news/2018/04/08/2508913/888hu-kam-devet-chasa-mestno-vre-izbiratelnata-aktivnost-na-parlamentarnite-izbori-v-ungariya-e-1317.html", "text": "Според данните от девет часа местно време (10:00 българско) избирателната активност на парламентарните избори е 13,17%. Общо 1 036 849 избиратели са пуснали бюлетината си, предава 888.hu.\r\nНай-висока е избирателната активност в комитата Бекеш – 15,34%%, а най-ниска в столицата Будапеща – 11,1% от населението. \r\nОтбелязва се, че избирателната активност е висока. На изборите през 2014 г. тя е едва 9,5% по това време на деня. \r\nПодробно\r\n•\tБараня 13,71% - 41 603 гласували\r\n•\tБач-Кишкун 14,65% - 60 918 гласували\r\n•\tБекеш 15,34% - 43 240 гласували\r\n•\tБоршод-Абауй-Земплен 11,74% - 61 450 гласували\r\n•\tЧонград 14,14% - 46 780 гласували\r\n•\tФейер 14,2% 7688 - 48 362  гласували\r\n•\tДьор-Мошон-Шопрон 13,12% - 47 200 гласували\r\n•\tХайду-Бихар 13,76 % -  58 670 гласували\r\n•\tХевеш 14,85% - 35 697гласували\r\n•\tЯс-Нодькун-Солнок 14,92% -  45 025гласували\r\n•\tКомаром-Естергом 13,95%  - 34 230 гласували\r\n•\tНоград   12,45% - 19 464гласували\r\n•\tПешт 13,53% - 135 791гласували\r\n•\tСомоди 13,6% -  33 914 гласували\r\n•\tСоболч-Сатмар-Берег 12,03% - 53 343гласували\r\n•\tТолна 14,54 % - 26 377 гласували\r\n•\tВаш 12,35% - 25 287 гласували\r\n•\tВеспрем 14,23% - 40 245 гласували\r\n•\tЗала 12,58 % - 28 056гласували Виктор Турмаков", "date": "2018.04.08", "title": "888.hu: Към девет часа местно вре избирателната активност на парламентарните избори в Унгария е 13,17%"}
{"url": "http://www.focus-news.net/news/2018/04/08/2508920/veliko-tarnovo-mazh-e-zaginal-pri-pozhar-v-doma-si-v-polski-trambesh.html", "text": "Мъж е загинал при пожар в дома си в град Полски Тръмбеш. Сигналът за инцидента е подаден малко преди 11.00 часа вчера на тел. 112, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Къщата се намира на улица „Христо Козлев“ в града. Причините за пожара, при който е загинал собственикът, са в процес на установяване. Огънят е унищожил още мебели и домашно имущество. Произшествието е ликвидирано от екип на Районната служба в Полски Тръмбеш и е посетено от дежурния инспектор. Работата по случая продължават контролните и разследващи органи.\r\nОт Великотърновската пожарна уточниха, че посрещането на Великденските празници в областта е преминало без инциденти.\r\nЛуиза ТРАНЧЕВА", "date": "2018.04.08", "title": "Велико Търново: Мъж е загинал при пожар в дома си в Полски Тръмбеш"}
{"url": "http://www.focus-news.net/news/2018/04/08/2508921/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove-v-stranata.html", "text": "Нормален е трафикът на всички гранични контролно-пропускателни пунктове в страната. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 10.00 часа.\r\nНа българо-сръбската, българо-македонската, българо-гръцката, българо-турската и на българо-румънската граница трафикът е нормален на всички гранични контролно-пропускателни пунктове.\r\nПо данни на Агенция \"Митници\", от 20.00 ч. на днес до 8.00 ч. на 10 април 2018 г. обработването на пътни и винетни такси  на ГКПП ще се извършва ръчно, поради оптимизация на информационните системи на агенцията.", "date": "2018.04.08", "title": "ГД „Гранична полиция“: Нормален е трафикът на всички гранични контролно-пропускателни пунктове в страната"}
{"url": "http://www.focus-news.net/news/2018/04/08/2508925/voennosluzheshti-ot-suhopatnite-voyski-unishtozhiha-nevzriven-boepripas-v-belenskoto-selo-dekov.html", "text": "Военнослужещи от състава на 55-ти инженерен полк в Белене унищожиха днес, 8 април, невзривен боеприпас. Модулното формирование, с ръководител старши лейтенант Милен Сотиров, беше активирано в 08.00 часа тази сутрин. Това съобщиха от пресцентъра на Министерство на отбраната.\r\nСпециализираният екип извърши разузнаване, транспортиране и унищожаване на силно корозирала граната Ф–1 (тип „Лимонка”), намерена в частен дом в село Деков, община Белене, област Плевен.\r\nПри стриктно спазване на мерките за безопасност, невзривеният боеприпас беше унищожен на обезопасено място в района на полигон „Учебни полета” към формированието.", "date": "2018.04.08", "title": "Военнослужещи от Сухопътните войски унищожиха невзривен боеприпас в беленското село Деков"}
{"url": "http://www.focus-news.net/news/2018/04/08/2508919/sofiya-stotitsi-vyarvashti-se-sabraha-v-hram-sv-vmtsa-nedelya-na-bogosluzhenieto-za-vtoro-vazkresenie.html", "text": "Стотици вярващи се събраха в църквата \"Св. Вмца Неделя\" на богослужението за Второ Възкресение, предаде репортер на Агенция \"Фокус\". Богослужението се отслужва от Негово Светейшество Българския патриарх и Софийски митрополит Неофит. Патриархът бе посрещнат от християните пред църквата и той го поздрави с думите \"Христос Воскресе\". С тези думи започна и светата литургия. \r\nДеница КИТАНОВА", "date": "2018.04.08", "title": "София: Стотици вярващи се събраха в храм \"Св. Вмца Неделя\" на богослужението за Второ Възкресение"}
{"url": "http://www.focus-news.net/news/2018/04/08/2508924/prof-donka-baykova-dietolog-na-praznichniya-velikdenski-obyad-tryabva-da-nablegnem-na-lekite-zelenchutsi-i-da-ne-smesvame-mesoto-s-oriz-i-kartofi.html", "text": "На празничния великденски обяд трябва да наблегнем на леките зеленчуци и да не смесваме месото с ориз и картофи. Това каза диетологът проф. Донка Байкова в интервю за Агенция „Фокус“ във връзка с правилното хранене на Великден.\r\n„Препоръката на нас, специалистите, е да не преминаваме стресово към съвсем различно по съдържание и вид на храните меню, тъй като това би било стрес за организма. Добре е в първия ден от великденските празници да разпределим видовете кулинарни шедьоври поне по приеми през деня“, каза още проф. Байкова. По думите ѝ за закуска е добре да приемем филия козунак с чаша плодов сок, кафе или чай и да не я комбинираме с друга животинска храна като яйца, защото това може да доведе до стомашно-чревен проблем. Малко след това вече можем да си позволим едно яйце.\r\n„Wеликденският обяд домакинята, която е информирана, знаеща и с висока здравна култура, трябва да го приготви с различни зеленчукови гарнитури. И би било добре те да бъдат от гамата на зелените листни зеленчуци – зелен лук, спанак, лапад, коприва, киселец, магданоз, джоджен и пр. Така по-лесно той ще усвои, ще храносмила, ще се справи с агнешкото месо, което винаги си представяме, че е малко по-тлъсто от останалите червени меса. За тази цел хубаво е то да се поднася леко охладено, за да могат да изкристализират лоените капчици и да бъдат тактично отстранени с ножа от домакинята преди да поднесе на членовете от семейството порциите нарязано на тънко агнешко месо. Това е моята препоръка за обяда. Да не забравяме и че тук със сигурност ще има различни напитки. Добре е да не се предозира с различни видове алкохол, защото това допълнително би натоварило храносмилателната система и в частност черния дроб и панкреаса“, обясни проф. Байкова и уточни, че е важно винаги едното ястие да се отсервира преди да се сервира следващото. По думите ѝ трябва бъде много лека, с малко калории – само една салата с добавка яйцата или с малко риба или с малко млечен продукт.\r\n„Изобщо последните години препоръките на специалистите са разнообразно хранене в малки количества. На този ден трябва да наблягаме на по-обилните зеленчукови гарнитури, да доминират леките зеленчукови разновидности с високо водно съдържание, а не нишесте съдържащите картофи, зърнени гарнитури като ориз, като булгур. Всички те ще дойдат на втория ден – тогава ще можем да опитаме дроб сармата, която е едно доста мазно и високо калорийно оризово ястие. Важно е те да не бъдат сервирани с печеното месо“, обясни диетологът.\r\nЦветилена СИМЕОНОВА", "date": "2018.04.08", "title": "Проф. Донка Байкова, диетолог: На празничния великденски обяд трябва да наблегнем на леките зеленчуци и да не смесваме месото с ориз и картофи"}
{"url": "http://www.focus-news.net/news/2018/04/08/2508914/stefan-radev-kmet-na-sliven-neka-na-tozi-svyat-den-da-praznuvame-pobedata-na-dobroto-lyubovta-i-vyarata.html", "text": "Нека на този свят ден да празнуваме победата на доброто, любовта и вярата. Това казва кметът на Сливен Стефан Радев в поздравителен адрес по повод Възкресение Христово, съобщиха от пресцентъра на Общината. В поздравителния адресна кмета Радев се посочва още: „Заедно, с мисъл за другите и следвайки християнските ценности, можем да се изправим срещу неправдите и да преодолеем всички трудности. Пожелавам на всички много здраве и благоденствие, вяра в собствените си възможности и сила по пътя ни към общото добруване!“", "date": "2018.04.08", "title": "Стефан Радев, кмет на Сливен: Нека на този свят ден да празнуваме победата на доброто, любовта и вярата"}
{"url": "http://www.focus-news.net/news/2018/04/08/2508922/irena-sokolova-oblasten-upravitel-na-pernik-vazkresenieto-na-hristos-promeni-sveta-zavinagi-slagayki-nachaloto-na-nova-vazmozhnost-da-osmislyame-zhivota-si-i-da-vizhdame-istinata.html", "text": "Възкресението на Христос промени света завинаги, слагайки началото на нова възможност да осмисляме живота си и да виждаме истината. Това казва областният управител на Перник Ирена Соколова в поздравителен адрес за Великден, съобщиха от пресцентъра на Областната администрация. В поздравителния адрес на областния управител се посочва още: „Уважаеми жители на област Перник, днес всички християни прославяме Възкресението на Исус Христос - Божият син дал живота си, за да изкупи греховете ни и да ни дари със спасение. В тези светли дни имаме повод да си припомним смисъла да се наричаме християни и причината да наричаме този ден Великден. \r\nУповавайки се на вярата, нека се стараем да носим изконните добродетели  – жертвоготовност, покаяние, прошка. Смирени в мислите и сърцата си да запазим това, което е чисто и достойно за човешкия ни образ, това което е раждащо и изграждащо. Делата ни да бъдат мъдри и съзидателни, празниците – пълни с радост и веселие! Христос воскресе! Нека светлината на Неговото Воскресение води живота ни!“", "date": "2018.04.08", "title": "Ирена Соколова, областен управител на Перник: Възкресението на Христос промени света завинаги, слагайки началото на нова възможност да осмисляме живота си и да виждаме истината"}
{"url": "http://www.focus-news.net/news/2018/04/08/2508930/sport-lionel-mesi-povtori-rekorda-na-ronaldinyo-po-broy-golove-ot-nakazatelen-udar.html", "text": "Нападателят на Барселона Лионел Меси е забил до момента шест гола от наказателен удар в настоящия сезон на испанското първенство. Шести подобен гол той заби в мач от 31-и кръг на първенството срещу Леганес.\r\nТой става първия играч за последните 11 години, постигнал подобен резултат. През сезон 2006-2007  подобно постижение отбелязва Роналдиньо, който също играе тогава за Барселона.  Виктор Турмаков", "date": "2018.04.08", "title": "Спорт: Лионел Меси повтори рекорда на Роналдиньо по брой голове от наказателен удар"}
{"url": "http://www.focus-news.net/news/2018/04/08/2508927/plovdiv-desetki-vyarvashti-prisastvat-na-praznichnoto-bogosluzhenie-za-velikden-v-mitropolitskiya-hram-sv-marina.html", "text": "Десетки вярващи присъстват на празничното богослужение за Великден в митрополитския храм „Св. Марина“ в Пловдив, предаде репортер на Радио „Фокус“ – Пловдив. Богослужението за Второ Възкресение се отслужва от Пловдивския митрополит Николай. Владиката бе посрещнат от вярващите пред храма, като той ги поздрави с думите „Христос Воскресе!“. На празничното богослужение присъстват областният управител Здравко Димитров, бригаден генерал Явор Матеев, командир на 68-ма бригада „Специални сили“, и старши комисар Атанас Илков, директор на Областната дирекция на МВР в Пловдив.\r\nВеликден е денят, в който християните празнуват Възкресението на Сина Божи Иисус Христос. Според вярването на третия ден след като е разпънат на кръст и погребан, жени виждат гробницата празна. Възкръсналият Син Божи се явява на Мария Магдалена, а после и на апостолите. На самия празник цялото семейство се събира на празничен обяд, който завършва с традиционното борене с великденски яйца. Според поверието победителят ще бъде здрав и честит през цялата година. Само веднъж в годината, на Великден, един и същ евангелски текст се чете в храма на различни езици, което се прави с цел словото Божие да достигне до всички народи по света.\r\nТони МИХАЙЛОВ", "date": "2018.04.08", "title": "Пловдив: Десетки вярващи присъстват на празничното богослужение за Великден в митрополитския храм „Св. Марина“"}
{"url": "http://www.focus-news.net/news/2018/04/08/2508923/afp-moskva-otricha-tvardeniyata-che-siriyskoto-pravitelstvo-e-izpolzvalo-himichesko-orazhie-v-duma.html", "text": "Москва отхвърли твърденията, че сирийското правителство е използвало химическо оръжие срещу опозицията в Източна Гута, след като САЩ заяви, че Русия носи отговорност, в случай, че данните за нападението се окажат истина, предава  AFP.\r\n„Твърдо отричаме тази информация“, заяви генерал-майор Юрий Евтушенко, началник на руския Център за помирение на воюващите страни в Сирия.\r\n„Готови сме, веднъж след като Дума се освободи от бунтовници, да изпратим веднага руски специалисти по радиационна, химическа и биологическа защита, за да съберат данни, които да потвърдят, че данните са изфабрикувани“, допълни той. Виктор Турмаков", "date": "2018.04.08", "title": "AFP: Москва отрича твърденията, че сирийското правителство е използвало химическо оръжие в Дума"}
{"url": "http://www.focus-news.net/news/2018/04/08/2508926/pazardzhik-105-deystvashti-tsarkvi-i-paraklisi-posreshtnat-miryani-na-velikden-v-oblastta.html", "text": "Общо 105 са действащите православни храмове на територията на област Пазарджик, които посрещнат миряни на Великден. Това съобщиха за Радио „Фокус“ – Пазарджик от Архиерейското наместничество в Пазарджик. Във всеки един от тях по време на Великденските празници ще се отслужват литургии. В областта има различни църкви, параклиси и манастири, кръстени на светци, но няма такива на името на Иисус Христос, тъй като вярването е, че той е във всеки православен храм. Най-много църкви в Пазарджишко има на името на свети Георги – общо 16, на св. Богородица – 15 и на св. Димитър и св. Троица по 9 храма. Четири църкви в областта има на имената на св. Архангел Михаил, св. Иван Рилски и св. Илия. По три храма в различни населени места са на имената на св. Неделя, св. Никола, св. Петка и Свето Възнесение. По два са храмовете, носещи имената на св. Атанасий, св. св. Кирил и Методий, св. св. Константин и Елена, св. Харалампий и Рождество Богородично. Само един православен храм в Пазарджишко носи името на св. Варвара“. Изборът на име на православен храм е важен и отговорен акт, затова винаги се търси мнението на хората от населеното място, където ще бъде открит. Имат се предвид и празниците, както и традициите в населените места.\r\nАлбена ЖИЛЕКОВА", "date": "2018.04.08", "title": "Пазарджик: 105 действащи църкви и параклиси посрещнат миряни на Великден в областта"}
{"url": "http://www.focus-news.net/news/2018/04/08/2508931/kmetat-na-kavarna-nina-stavreva-neka-zaedno-s-romskiya-etnos-namerim-nay-dobriya-nachin-za-realizatsiya-ucheyki-se-ot-istoriyata-i-pazeyki-svoite-traditsii.html", "text": "Нека заедно намерим най-добрия начин за реализация, учейки се от историята и пазейки своите традиции. Това се посочва в поздравителния адрес на кметът на община Каварна Нина Ставрева по повод Международния ден на ромите, съобщиха от пресцентъра на Общината. „Уважаеми представители на ромския етнос, пожелавам ви да съхраните най-доброто от своите обичаи и култура, които всеки носи със себе си през поколенията и предава напред. Пожелавам Ви здраве, благоденствие и късмет! Нека с толерантност и уважение един към друг, независимо от вяра и етнос, полагаме усилия и работим за просперитета на община Каварна. Честит празник“, е написала Нина Ставрева..", "date": "2018.04.08", "title": "Кметът на Каварна Нина Ставрева: Нека заедно с ромския етнос намерим най-добрия начин за реализация, учейки се от историята и пазейки своите традиции"}
{"url": "http://www.focus-news.net/news/2018/04/08/2508936/standard-makedoniya-zoran-zaev-zayavi-che-makedoniya-ne-mozhe-da-vleze-v-nato-s-imeto-byurm.html", "text": "Македонският министър-председател Зоран Заев заяви, че е невъзможно Македония да влезе в НАТО под временното име БЮРМ, предава македонската медия   „Стандард“.\r\n„Някои казват, че може да влезем и под името БЮРМ, но аз смятам, че това не е възможно. Защо?  Самият генерален секретар на НАТО Йенс Столтенберг заяви това, когато бе тук, че не може да извърши нещо подобно. И това е честен подход. Ние няма да получим покана за членство в НАТО, ако не намерим решение на проблема, който Гърция има с нашето конституционно име“, заяви Заев.\r\nНа въпрос дали ще срещне гръцкия си колета Алексис Ципрас след празниците, Заев заяви, че „следва среща между двамата външни министри Никос Кодзиас и Никола Димитров след празниците“. „Смятам, че след това ще приближи моментът, в който трябва да следва среща между мен и Ципрас. Ако чуят гражданите, че се насрочва среща между Заев и Ципрас, това означава конкретно практическо потвърждение, че преговорите са в правилната посока и че е възможно да се стигне до решение. Аз вярвам, че това е възможно, смятам, че е добре за Македония да се случи колкото може по-рано, защото това за нас означава пълна гаранция за получаване на дата за започване на преговори за членство в ЕС, но и автоматична покана за членство в НАТО“, допълни македонският министър-председател. Виктор Турмаков", "date": "2018.04.08", "title": "„Стандард“ (Македония): Зоран Заев заяви, че Македония не може да влезе в НАТО с името БЮРМ"}
{"url": "http://www.focus-news.net/news/2018/04/08/2508929/adelina-stefanova-hram-vavedenie-bogorodichno-blagoevgrad-vazkresenieto-e-simvol-na-pobedata-nad-tlenieto-i-smartta.html", "text": "Възкресението е символ на победата над тлението и смъртта. Това каза за Радио „Фокус“ - Пирин Аделина Стефанова, уредник в храм „Въведение Богородично“ в Благоевград. На този ден приключва строгият пост. „В днешния неделен ден във всички епархии на Българската православна църква се отслужва празнично богослужение за Възкресение. В Благоевград 33-метровия кръст над града беше осветен в най-различни цветове, за да възвести Възкресението Христово“, каза Стефанова. В този час се извършва празнично богослужение в храм „Въведение Богородично“. Аделина Стефанова, уредник в храма уточни, че всички свещеници ще се включат в нея, тъй като се отслужва в двора на църквата. По думите ѝ на днешния ден всички хора минават, помазват се, оставят червени яйца и се поздравяват с „Христос Воскресе!“.\r\nЛора КАЛЧЕВА", "date": "2018.04.08", "title": "Аделина Стефанова, храм „Въведение Богородично“ - Благоевград: Възкресението е символ на победата над тлението и смъртта"}
{"url": "http://www.focus-news.net/news/2018/04/08/2508934/kmetat-atanas-kambitov-v-obshtina-blagoevgrad-balgari-i-romi-zhiveyat-v-razbiratelstvo.html", "text": "В община Благоевград българи и роми живеят в разбирателство. С надежда пожелавам това да продължи и в бъдеще. Това се посочва в поздравителния адрес на кметът на община Благоевград Атанас Камбитов по повод Международния ден на ромите, съобщиха от пресцентъра на Общината. „Уважаеми представители на ромската общност, честит Международен ден на ромите. Нека с толерантност и уважение един към друг, независимо от етническата принадлежност, полагаме усилия и работим за просперитета на  Благоевград. Бъдете здрави“, е написал още Атанас Камбитов.", "date": "2018.04.08", "title": "Кметът Атанас Камбитов: В община Благоевград българи и роми живеят в разбирателство"}
{"url": "http://www.focus-news.net/news/2018/04/08/2508932/blagoevgrad-zapochna-praznichniyat-kontsert-po-sluchay-vazkresenie-hristovo-na-ploshtad-makedoniya.html", "text": "Биг Бенд - Благоевград изнася концерт по случай празника Възкресение Христово, предаде репортер на Радио „Фокус“ - Пирин. Концертът започна в 11.30 часа на площад „Македония“. Участват ученици от НХГ „Св. св. Кирил и Методий“ в областния град, както и студенти от ЮЗУ „Н. Рилски“. В програмата звучат популярни поп и джаз хитове. Концертът на Биг Бенд – Благоевград е част от празничната програма на Община Благоевград по повод отбелязването на Великденските празници. В рамките на изминаваща вече седмица бяха проведени и други мероприятия, сред които „Лов на великденски яйца“, различни работилници за украсяване на яйца и други. Красива илюминация от светлини над Кръста на Благоевград след поздрава, който православните християни си отправят в полунощ – „Христос Воскресе“ беше кулминацията на великденската програма на Община Благоевград.\r\nЛора КАЛЧЕВА", "date": "2018.04.08", "title": "Благоевград: Започна празничният концерт по случай Възкресение Христово на площад „Македония“"}
{"url": "http://www.focus-news.net/news/2018/04/08/2508935/patriarh-neofit-pozdravyavam-s-hristovoto-vazkresenie-vsichki-verni-cheda-na-pravoslavnata-vyara-v-rodinata-i-izvan-neya.html", "text": "Нека светлината, изгряваща в този ден от празния гроб, огрява винаги всички нас. Нека съгрява сърцата ни и просветлява умовете ни, та водени от нея, да вървим неизменно по стъпките Христови. Поздравяваме с Христоворо Възкресение всички верни чеда на православната ни църква в родината ни и далеч от нея и всесърдечно благопожелаваме на всички светлината на Възкресението и радостта от Божията победа никога да не угасват в нашите сърца. Това каза Негово светейшество Българският патриарх и Софийски митрополит Неофит по време на богослужението за Великден в църквата \"Св. Неделя\", предаде репортер на Агенция \"Фокус\". \"Със светлина в душите и сърцата, с истинска пасхална радост и благодарност към небесата, поради изгряващата от гроба светлина на живота и тази година благоговейно посрещаме Възкресение Христово. Прекланяме се пред дивния Божи промисъл и пеем победната песен: \"Христос Възкръсна от мъртвите\". Радостта ни е пълна, защото извира от непосрамената ни вяра в победилия смъртта наш Господ, който Възкръсна заради нас\", каза патриархът.\r\nНегово светейшество пожела  светлина, мир и спасение за всеки човек. \"Братя и сестри, животът и вярата, които светата църква изповядва и проповядва и с които всички нейни верни живеят и се спасяват са божествен дар за всички нас\", посочи Неофит. Според него от нас зависи да следваме спасителната православна вяра. \r\nДеница КИТАНОВА", "date": "2018.04.08", "title": "Патриарх Неофит: Поздравявам с Христовото Възкресение всички верни чеда на православната вяра в родината и извън нея"}
{"url": "http://www.focus-news.net/news/2018/04/08/2508937/grozdelina-georgieva-regionalen-etnografski-muzey-plovdiv-v-balgariya-e-vazprieto-na-velikden-da-se-hodi-na-gosti-nosyat-se-yaytsa-i-obreden-hlyab.html", "text": "В България е възприето на Великден да се ходи на гости. Това каза за Радио „Фокус“ – Пловдив Грозделина Георгиева, уредник в Регионалния етнографски музей. По думите ѝ днес задължително се посещават кумовете, близките и роднините, като се носят яйца и обреден хляб. „Когато има младо семейство, задължително се подготвя обреден хляб, наречен „куклица“, каза Грозделина Георгиева. Тя посочи, че хлябът за Великден е изключително украсен, обредно натоварен, като винаги върху него се слагат яйца. „Често по средата се слага бяло яйце, а около него червени. Бялото яйце се яде на самия празник. С него се раздава на хората след дългия пост – първо се опитва от яйцето и хляба, чак след това от месната храна“, посочи уредникът в Регионалния етнографски музей.\r\nГрозделина Георгиева посочи, че основните елементи на Великденската трапеза са обредното животно – агне, пита и козунак. „Козунакът е традиция, заимствана от Запад. В страни като Чехия и Словакия това е старо и познато ястие, докато при нас идва през 20-ти век. Преди това са се правили пити, а чак след това при нас навлиза сладкото тесто“, обясни тя.\r\nУредникът в Етнографския музей в Пловдив добави, че друга традиция на Великден е борбата с боядисани яйца. „На Великден се чукваме с яйцата за здраве. Вярва се, че което яйце излезе най-здраво, съответно притежателят му ще бъде здрав през цялата година“, посочи Георгиева.\r\nТони МИХАЙЛОВ", "date": "2018.04.08", "title": "Грозделина Георгиева, Регионален етнографски музей - Пловдив: В България е възприето на Великден да се ходи на гости, носят се яйца и обреден хляб"}
{"url": "http://www.focus-news.net/news/2018/04/08/2508941/komisar-siyka-zabileva-odmvr-smolyan-nyama-registrirani-intsidenti-po-vreme-na-bogosluzheniyata-za-vazkresenie-hristovo-v-oblastta.html", "text": "Няма регистрирани инциденти по време на богослуженията за Възкресение Христово в областта. Това каза за Радио „Фокус“ – Смолян комисар Сийка Забилева от Областта дирекция на МВР – Смолян. Навсякъде службите са преминали спокойно, а за реда са се грижили служители на полицията и пожарната. През изминалото денонощие в региона няма регистрирани и криминални престъпления. „Пътната обстановка е спокойна в празничния ден, няма инциденти и по пътищата в област Смолян“, каза още комисар Забилева.\r\nНели ГЕРГЬОВСКА", "date": "2018.04.08", "title": "Комисар Сийка Забилева, ОДМВР - Смолян: Няма регистрирани инциденти по време на богослуженията за Възкресение Христово в областта"}
{"url": "http://www.focus-news.net/news/2018/04/08/2508917/indexhu-predsedatelyat-na-yobbik-glasuva-na-izborite-v-ungariya.html", "text": "Председателят на радикално-дясната унгарска партия „Йоббик“ Габор Вона гласува на парламентарните избори в страната, предава  Index.hu.\r\nПредседателят на „Йоббик“ гласува в избирателна секция в родния си град Дьондьош в североизточната част на страната. Той бе придружен от съпругата си. Виктор Турмаков", "date": "2018.04.08", "title": "Index.hu: Председателят на „Йоббик“ гласува на изборите в Унгария"}
{"url": "http://www.focus-news.net/news/2018/04/08/2508940/d-r-emil-kabaivanov-kmet-na-karlovo-neka-na-velikden-da-izpalnim-sartsata-si-s-mir-i-lyubov-s-radost-i-topla-choveshka-vzaimnost.html", "text": "Нека на Великден да изпълним сърцата си с мир и любов, с радост и топла човешка взаимност. Това се казва в поздравителен адрес от кмета на Карлово д-р Емил Кабаиванов към жителите на общината по повод Великден, съобщиха от пресцентъра на Община Карлово. В поздравителния адрес от кмета Кабаиванов се посочва още: „На най-светлия християнски празник – Възкресение Христово, се обръщам към Вас с пожелания за здраве, щастие и благоденствие. Великден носи в себе си най-ярките послания за нов живот, вяра, любов и съпричастност. Христос възкресе за всички нас, за да бъде животът ни пълен с радостни мигове и нови надежди! Нека да посрещнем празника с преклонение пред човеколюбието на Спасителя. Нека доброто да ни води в помислите ни! И нека Божията благодат бъде над Вас и Вашите семейства! Честито Възкресение Христово!“", "date": "2018.04.08", "title": "Д-р Емил Кабаиванов, кмет на Карлово: Нека на Великден да изпълним сърцата си с мир и любов, с радост и топла човешка взаимност"}
{"url": "http://www.focus-news.net/news/2018/04/08/2508944/sport-pol-loyangata-specheli-parizhkiya-maraton.html", "text": "Кениецът Пол Лоянгата спечели Парижкият маратон, който се провежда от 1976 г.\r\n 25-годишният спортист е преодолял класическата дистанция за 2 часа, 6 минути и 25 секунди. Това е неговата четвърта победа на маратон в неговата кариера.   Виктор Турмаков", "date": "2018.04.08", "title": "Спорт: Пол Лоянгата спечели Парижкия маратон"}
{"url": "http://www.focus-news.net/news/2018/04/08/2508943/otets-yordan-arhiereyski-namestnik-na-asenovgrad-vazkresenie-hristovo-e-nay-svetliyat-hristiyanski-praznik-kulminatsiya-na-duhovnata-ni-radost.html", "text": "Възкресение Христово е най-светлият християнски празник, кулминация на духовната ни радост. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му Възкресението на Христос е велико и чудно явление, отпечатък на Неговото божествено присъствие на земята. „Този празник е кулминацията на тази наша православна и духовна радост, след като сме изминали заедно с Христос последните дни от земния му живот, които ние наричаме Страстна седмица. Няма по-велик от този ден, затова е Великден. Господ Иисус Христос е възкръснал. Ако не беше възкръснал, то тогава нямаше да слезе Светия Дух върху неговите ученици апостоли. Нямаше учениците да тръгнат по света със сила отгоре. Нямаше да съществува църквата. Нямаше да има такава сила, която да завладее света с Христовото учение. Господ победи смъртта. Той върши стотици чудеса, но най-голямото чудо е да възкреси самия себе си. По това показва и своето богосинодство, с това Иисус Христос доказва, че Неговото учение е учението на спасението на цялото човечество“, каза отец Йордан.\r\nТой посочи, че днес в православните храмове се отслужва Второ Възкресение и Евангелието се чете на различни езици. „Четенето на различни езици означава, че словото Божие достига до всички народи по света. В нашата църква го четем на 7 езика, сред които български, руски, гръцки, английски и латински. След това благославяме народа и отново си честитим Възкресение Христово. По традиция, храмовете в Асеновград са препълнени от вярващи“, каза отец Йордан.\r\nПо думите му на Великден си разменяме благопожелания и се чукаме с яйца. „Яйцето носи идеята на безсмъртието. Красотата и пъстротата на боядисаните яйца символизират разнообразието на живота, а чукането на яйцата – сблъсъка между личните светове на хората“, добави отец Йордан.\r\nТони МИХАЙЛОВ", "date": "2018.04.08", "title": "Отец Йордан, архиерейски наместник на Асеновград: Възкресение Христово е най-светлият християнски празник, кулминация на духовната ни радост"}
{"url": "http://www.focus-news.net/news/2018/04/08/2508947/pazardzhik-odmvr-preduprezhdava-grazhdanite-da-ne-spodelyat-v-sotsialnite-mrezhi-kade-sa-po-vreme-na-praznitsite.html", "text": "Засилено е полицейското присъствие на местата с висока концентрация на граждани, каквито са пешеходни зони, обществени пазари, търговски обекти, гари и автогари. Това съобщи за Радио „Фокус” – Пазарджик Мирослав Стоянов, говорител на ОДМВР – Пазарджик. На тези места ще има засилено полицейско присъствие с цел недопускане на посегателства върху собствеността на гражданите. „Ако по време на празничните дни ще напуснете жилището си за повече време, не забравяйте отключени врати, недобре затворени прозорци на тераси, санитарни помещения, неукрепени врати на гаражи и мазета. Старайте се да не разгласявате в социалните мрежи за вашето отсъствие, а нека за него да знаят само най-близките. Предупредете и съседите си за това, за да са бдителни ако чуят съмнителен шум от апартамента ви”, уточни Стоянов. Той каза още, че гражданите могат да подават сигнали на спешния номер 112 по всяко време на денонощието.\r\nАлбена ЖИЛЕКОВА", "date": "2018.04.08", "title": "Пазарджик: ОДМВР предупреждава гражданите да не споделят в социалните мрежи къде са по време на празниците"}
{"url": "http://www.focus-news.net/news/2018/04/08/2508946/pernik-politseyski-patrul-s-registratsiya-5551-e-razpolozhen-na-izhoda-na-okolovrastniya-pat-na-pernik-v-posoka-radomir.html", "text": "Полицейски патрул с регистрация 5551 е разположен на изхода на околовръстния път на Перник в посока Радомир, предаде репортер на Агенция \"Фокус\".", "date": "2018.04.08", "title": "Перник: Полицейски патрул с регистрация 5551 е разположен на изхода на околовръстния път на Перник в посока Радомир"}
{"url": "http://www.focus-news.net/news/2018/04/08/2508938/mitropolit-grigoriy-neka-na-velikden-da-pomolim-gospod-da-dade-zdrave-i-blagodat-na-semeystvata-ni-na-otechestvoto-ni-i-na-starata-balgarska-stolitsa.html", "text": "Нека на Великден да помолим Господ да даде здраве и благодат на семействата ни, на отечеството ни и на старата българска столица. За това призова по време на службата по случай Второ възкресение, която се отслужи в най-новия храм във Велико Търново – църквата „Възкресение Христово“, Великотърновският митрополит негово високопреосвещенство Григорий, предаде репортер на Радио „Фокус“ – Велико Търново. Владиката започна богослужението с традиционния поздрав „Христос Воскресе!“ и събралите се стотици миряни му отвърнаха с „Воистина Воскресе!“. „Нека Бог да дава благодат на нашата страна, да дава упование на заселниците, да дава кураж и обич към Себе си и към ближния“, каза още митрополит Григорий. Той добави, че застава зад предложението на кмета Велико Търново да бъде обявен за културна столица на България, защото градът винаги е бил духовна столица на страната.\r\nВ църковната служба се включи и кметът инж. Даниел Панов, както и общественици от града и десетки жители. За всички беше осигурена благословена традиционна почерпка за празника, която включваше боядисано яйце и парче козунак. Те са предоставени от спонсори безвъзмездно благодарение на Община Велико Търново.\r\nВ 21.00 часа тази вечер ще бъде излъчен аудиовизуалният спектакъл „Царевград Търнов – Звук и светлина”, който също е подарък за жителите и гостите на града от местната администрация. Прожекцията може да бъде наблюдавана от площад „Цар Асен I”.\r\nЛуиза ТРАНЧЕВА", "date": "2018.04.08", "title": "Митрополит Григорий: Нека на Великден да помолим Господ да даде здраве и благодат на семействата ни, на отечеството ни и на старата българска столица"}
{"url": "http://www.focus-news.net/news/2018/04/08/2508933/tass-siriyskite-voenni-i-grupirovkata-dzheysh-al-islyam-shte-vazobnovyat-pregovorite-v-duma.html", "text": "Сирийската армия и екстремистката групировка „Джейш ал Ислям“ са се договорили да възобновят преговорите помежду си. Те трябва да започнат в следващите два часа в град Дума, предава ТАСС.\r\nСпоред сирийските правителствени медии, армията „решава това, за да запази живота на мирните жители и на заложниците, намиращи се в ръцете на бандитските формирования“. \r\nНачалникът на руския Център по примирието на враждуващите страни в Сирия Юрий Евтушенко съобщи по-рано, че в групировката „Джейш ал Ислям“ властта е завзета от нови полеви командири, които са възобновили бойните действия против правителството.  Виктор Турмаков", "date": "2018.04.08", "title": "ТАСС: Сирийските военни и групировката „Джейш ал Ислям“ ще възобновят преговорите в Дума"}
{"url": "http://www.focus-news.net/news/2018/04/08/2508942/gabor-vona-dnes-se-reshava-sadbata-na-dve-pokoleniya.html", "text": "Председателят на радикалната дясна партия „Йоббик“ гласува в училище в родния си град Дьондьош, предава HVG.hu.\r\n„С настоящите избори се решава съдбата на Унгария за най-малко две поколения. От тях зависи дали сами ще станем мигранти“, заяви председателят на „Йоббик“ пред репортери, след като гласува заедно със съпругата си. \r\nТой допълни, че е гласувал за смяната на правителството. Според него високата избирателна активност би увеличила шансовете за това „страната ни да бъде свободна, успешна, щастлива и спокойна“. Виктор Турмаков", "date": "2018.04.08", "title": "Габор Вона: Днес се решава съдбата на две поколения"}
{"url": "http://www.focus-news.net/news/2018/04/08/2508945/dimitar-nikolov-kmet-na-burgas-velikden-e-nay-golemiyat-hristiyanski-praznik-no-i-simvol-na-probuzhdaneto-na-prirodata-radostta-i-nadezhdata-v-choveshkata-dusha.html", "text": "Великден е най-големият християнски празник, но и символ на пробуждането на природата, радостта и надеждата в човешката душа. Това казва кметът на Бургас Димитър Николов в поздравителен адрес по повод Великден, съобщиха от пресцентъра на Общината. В поздравителния адрес на кмета Николов се посочва още: „Скъпи съграждани, Христос Воскресе! Днес е най-чистият и светъл ден в живота на всеки християнин. Великденската традиция идва да ни напомни, че винаги след нощта идва светлината, след дни на тъга има и дни на щастие. Нека светлият празник бъде повод да извадим доброто и светлото, което всеки носи в себе си! Нека бъдем по-добри и смирени! Нека дните Ви са сладки и красиви като великденските козунаци и пъстрите яйца на трапезата Ви! Пожелавам Ви Христовото Възкресение, донесло радост на земята, да озари и Вашия дом! Бъдете живи и здрави! Още веднъж, Честито Възкресение Христово!“", "date": "2018.04.08", "title": "Димитър Николов, кмет на Бургас: Великден е най-големият християнски празник, но и символ на пробуждането на природата, радостта и надеждата в човешката душа"}
{"url": "http://www.focus-news.net/news/2018/04/08/2508951/pregled-na-mezhdunarodnite-novini-do-13-chasa-agentsiya-fokus.html", "text": "Бившият бразилски президент Луис Инацио Лула да Силва е вече в затвора в Куритиба, щата Парана.\r\nТой влиза в затвора за да започне да излежава присъдата от 12 години и един месец за корупция. Той е осъден за получаване на луксозен апартамент като подкуп от строителна компания. Лула е на 72 години и беше водещ кандидат на предстоящите президентски избори в Бразилия през октомври тази година. Той се опита да отложи изпълнението на присъдата с обжалване пред Върховния съд, което загуби. След това се барикадира в сградата на синдиката на металурзите в родния си град, която беше заобиколена от многобройни негови привърженици в опит да попречат на арестуването му. В крайна сметка той се предаде сам в събота. При пристигането му с хеликоптер на покрива на сградата на полицията в Куритиба избухнаха нови протести на негови привърженици, които се наложи да бъдат усмирявани със сълзотворен газ. Осем души са леко ранени, включително един ударен с гумен куршум, съобщават от полицията.\r\n*** Унгарският министър-председател Виктор Орбан пусна бюлетината си на днешните парламентарни избори в страната.\r\nНа излизане от избирателната секция в училище \"Зуглигет\" в 12-ти будапещенски район той обясни, че е дошъл да гласува толкова рано с факта, че избирателната кампания все още тече и че ще участва в нея през целия ден.\r\nСъщевременно той призова всички граждани да гласуват. „Това не е ден на политиците, а денят на гласоподавателите“, заяви министър-председателят и допълни, че е заложено бъдещето на страната. \r\n***  Вътрешният министър на германската провинция Северен Рейн – Вестфалия Херберт Ройл потвърди, че трима души, включително и извършителят са загинали, а други 20 са ранени при нападението с превозно средство в град Мюнстер.\r\nРегионалният министър потвърди, че извършителят е германски гражданин, и че „няма индикация“, че той е свързан с радикалния ислям. Според местни медии нападателят е „ментално объркан“. \r\nГерманските политици, включително канцлера Ангела Меркел и вътрешният министър Хорст Зеехофер изразиха своите съболезнования и благодариха на бързата реакция на местните служби. \r\n„Мюнстер скърби“, съобщи кметът на града Маркус Леве. \r\n***  Държавният департамент на САЩ съобщи, че докладите за масовите жертви от възможното химическо нападение в град Дума в Сирия са „ужасяващи“ и че ще иска международна реакция, ако то бъде потвърдено.\r\n„Тези доклади, ако бъдат потвърдени, са ужасяващи и изискват незабавна реакция от международната общност“, съобщи прессекретарят на Държавния департамент Хийтър Нойерт. Посочвайки предишните данни, че сирийският президент Башар Асад е използвал химическо оръжие, тя заяви, че той, както и подкрепящата го Русия трябва да бъдат държани отговорни. „Всяка по-нататъшна атака трябва да бъде предотвратявана“, допълни тя.\r\n„Русия с нейната подкрепа за режима носи отговорност за тези брутални атаки“, заключи прессекретарят. „\r\n***  Македонският министър-председател Зоран Заев заяви, че е невъзможно Македония да влезе в НАТО под временното име БЮРМ.\r\n„Някои казват, че може да влезем и под името БЮРМ, но аз смятам, че това не е възможно. Защо?  Самият генерален секретар на НАТО Йенс Столтенберг заяви това, когато бе тук, че не може да извърши нещо подобно. И това е честен подход. Ние няма да получим покана за членство в НАТО, ако не намерим решение на проблема, който Гърция има с нашето конституционно име“, заяви Заев.\r\nНа въпрос дали ще срещне гръцкия си колета Алексис Ципрас след празниците, Заев заяви, че „следва среща между двамата външни министри Никос Кодзиас и Никола Димитров след празниците“. „Смятам, че след това ще приближи моментът, в който трябва да следва среща между мен и Ципрас. Ако чуят гражданите, че се насрочва среща между Заев и Ципрас, това означава конкретно практическо потвърждение, че преговорите са в правилната посока и че е възможно да се стигне до решение. Аз вярвам, че това е възможно, смятам, че е добре за Македония да се случи колкото може по-рано, защото това за нас означава пълна гаранция за получаване на дата за започване на преговори за членство в ЕС, но и автоматична покана за членство в НАТО“, допълни македонският министър-председател.", "date": "2018.04.08", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/04/08/2508949/rumyana-hadzhieva-etnograf-prez-parviya-den-ot-velikden-v-razloshko-mladozhentsite-otivat-pri-krastnika-s-pecheno-agne-banitsa-rakiya-i-30-beli-ili-boyadisani-yaytsa.html", "text": "През първия ден от Великден в Разлошко, младоженците отиват при кръстника с печено агне, баница, ракия и 30 бели или боядисани яйца. Това каза за Радио „Фокус” – Пирин Румяна Хаджиева, етнограф и завеждащ отдел “Етнография“ в Регионален исторически музей – Благоевград. „На втория ден посещават деверите, а на третия родителите на булката. В някои селища Лазарките се люлеят на Великденски люлки с вярата, че няма да бъдат похитени от змей. В селата Капаво, Горна Сушица, Добърско домакинята постила на двора бяла кърпа, на която поставя две червени яйца, за да ги огрее слънцето след което натърква своето лице и тези на децата и младите невести едновременно с което ги благославя. Вярва се, че магическата сила на червеното яйце по Великден през годината ще предпазва от лоши очи, болести и злини“, обясни Хаджиева. По думите ѝ в много от селата празничната трапеза не се вдига три дни, а вратите на дома остават отворени. Червеното великденско яйце има магическа сила и през годината ще ни предпазва от лоши очи, болести и злини. Тя обясни, че до 20 година на XX век за багрила на яйцата са били използвани естествени растения, които още от предната вечер трябвало да бъдат накиснати в мълчана вода. „За червен цвят се е използвал риган, смрадлика за оранжев, коприва за зелен и орехи за жълт”, каза още Хаджиева. Тя коментира, че в Пиринския край за Великден се месят три вида обреден хляб. „Първият е за дома, вторият е за дар на кръстника при ходене на поклон и третия е за Лазарската кумица“, добави Хадиева.\r\nЛора КАЛЧЕВА", "date": "2018.04.08", "title": "Румяна Хаджиева, етнограф: През първия ден от Великден в Разлошко младоженците отиват при кръстника с печено агне, баница, ракия и 30 бели или боядисани яйца"}
{"url": "http://www.focus-news.net/news/2018/04/08/2508928/indexhu-darzhavniyat-sekretar-na-ungarskoto-pravitelstvo-e-glasuval-rano-sutrinta.html", "text": "Държавният секретар на унгарското правителство Лазар Янош е гласувал рано сутринта в родния си град Ходмезьовашархей, предава  Index.hu.\r\nПо-рано той съобщи, че ще се кандидатира за кмет на града по време на местните избори през 2019 г. Той също така заяви по-рано, че би желал да избегне медийно влияние, докато упражнява правото си на глас. Според запознати източници той е гласувал рано сутринта.  Виктор Турмаков", "date": "2018.04.08", "title": "Index.hu: Държавният секретар на унгарското правителство е гласувал рано сутринта"}
{"url": "http://www.focus-news.net/news/2018/04/08/2508950/ekathimerini-gartsiya-ochakva-dopalnitelni-dva-miliona-turisti-prez-2018-godina.html", "text": "Министърът на туризма на Гърция Елено Кунтура изчисли, че страната очаква допълнителни два милиона посетители тази година. Според нея отличните тенденции от последните три години продължава и тази, пише  Ekathimerini.\r\n„През първата четвърт на годината има 20% увеличаване на посещенията от чужбина. В много райони на Гърция, в които никога не е имало зимен туризъм има впечатляващ ръст“, заяви министърът.  „Например на остров Крит има ръст от 800%  до края на март с повече от 50 хил. посетители“, допълни тя.\r\nСъщевременно повече от 25 хил. нови легла са добавени в хотелите с четири или пет звезди. Виктор Турмаков", "date": "2018.04.08", "title": "Ekathimerini: Гърция очаква допълнителни два милиона туристи през 2018 година"}
{"url": "http://www.focus-news.net/news/2018/04/08/2508953/plovdiv-zasileno-e-politseyskoto-prisastvie-po-patishtata-v-oblastta-i-v-rayona-na-hramovete-i-golemite-targovski-tsentrove.html", "text": "Засилено е полицейското присъствие по пътищата в областта, също в района на храмове, големи търговски центрове и обществени места по повод Великден. Това съобщиха за Радио „Фокус“ – Пловдив от Областната дирекция на МВР, като увериха, че са предприети всички необходими мерки за обезпечаване на обществения ред и сигурността на гражданите. Създадена е необходимата организация за засилено полицейско присъствие в зоните на общо 94 църковни храмове на територията на Пловдивска област, както и по повод организирани 4 масови събития в централната част на града. „Дадени са указания на ръководствата на охранителните фирми и звената за самоохрана, с дейност в места с празнични мероприятия, да проявяват повече  бдителност при пропускателния режим в обектите. На организираните мероприятия, както и около църковните храмове, не се допускат лица, носещи оръжие, пиротехнически средства или обемисти багажи, както и такива употребили алкохол. Създадена е организация и за своевременен обмен на информация с полицейските органи“, съобщиха още от Областната дирекция на МВР.\r\nПо основните пътни артерии в областта се осъществява засилен и ефективен пътен контрол, извършват се специализирани проверки за нарушения от страна на водачите.\r\nТони МИХАЙЛОВ", "date": "2018.04.08", "title": "Пловдив: Засилено е полицейското присъствие по пътищата в областта и в района на храмовете и големите търговски центрове"}
{"url": "http://www.focus-news.net/news/2018/04/08/2508955/pazardzhik-hotelite-i-restorantite-vav-velingrad-predlagat-spetsialni-programi-za-velikden.html", "text": "Хотелите и ресторантите във Велинград предлагат специални програми за Великден, като част от тях включват празнични обеди и вечери, чевермета и атрактивни забавления, показа репортерска проверка на Радио „Фокус” – Пазарджик. Всички хотели в спа курорта ще предлагат минус 20% от цените на предлаганите услуги. Тази мярка е съгласувана със собствениците на хотелите с оглед на засилената миграция на български туристи към Гърция, където могат да се наслаждават на слънчево и топло време на открито, а и цените там са по-атрактивни. Хотелите в планинския град предлагат спа процедури, топли минерални басейни, много добра материална база, детски кътове, като и достъп до интернет и различни забавления и туристически екскурзии до различни местности в близост до Велинград.\r\nАлбена ЖИЛЕКОВА", "date": "2018.04.08", "title": "Пазарджик: Хотелите и ресторантите във Велинград предлагат специални програми за Великден"}
{"url": "http://www.focus-news.net/news/2018/04/08/2508952/smolyan-obshtinskata-struktura-na-gerb-organizira-praznik-za-detsata-na-devin-na-velikden.html", "text": "Общинската структура на ГЕРБ организира празник за децата на Девин навръх Великден. Това съобщиха от пресцентъра на ГЕРБ – Смолян. Десетки малчугани се включиха в организираните игри с клоуни и награди. Събитието в родопския град се проведе с подкрепата на евродепутата от ГЕРБ/ЕНП Владимир Уручев и областния координатор на ГЕРБ Николай Мелемов. Много багри, ритми и песни преобразиха центъра на Девин, като направиха деня по-пъстър и трогателен. Бяха раздадени яйца и козунаци, а жители и гости на общината бяха поздравени по случай наближаващия християнски празник Възкресение Христово. На общоградския празник присъстваха кметът на Девин Красимир Даскалов, председателят на Общинския съвет Руси Чаушев и общински съветници.", "date": "2018.04.08", "title": "Смолян: Общинската структура на ГЕРБ организира празник за децата на Девин на Великден"}
{"url": "http://www.focus-news.net/news/2018/04/08/2508958/sport-uefa-obyavi-sadiite-na-machovete-ot-chetvartfinalniya-krag-na-shampionskata-liga.html", "text": "УЕФА обяви съдиите на мачовете от четвъртфиналния кръг на Шампионската лига, планирани на 10 април-.\r\nВ Рим ще играят Рома срещу Барселона със френските арбитри Клеман Тюрпен, Никола Дано, Сирил Гронгор, Никола Ренви и Руди Бюке.\r\nВ Манчестър един срещу друг се изправят Манчестър Сити и Ливърпул като съдии ще бъдат испанците Антонио Матео Лаос, Роберто дел Паломар, Пау Себриан Дейвис, Алехандро Ирнандес и Карлос дел Серо. Виктор Турмаков", "date": "2018.04.08", "title": "Спорт:  УЕФА обяви съдиите на мачовете от четвъртфиналния кръг на Шампионската лига"}
{"url": "http://www.focus-news.net/news/2018/04/08/2508939/mvnr-nyama-postradali-balgari-pri-vcherashniya-intsident-v-germanskiya-grad-myunster.html", "text": "Няма пострадали наши сънародници при вчерашния инцидент в германския град Мюнстер. Това съобщи генералният ни консул във Франкфурт на Майн Стефан Димитров след проведен разговор с полицията в Мюнстер, съобщиха от Министерство на външните работи.", "date": "2018.04.08", "title": "МВнР: Няма пострадали българи при вчерашния инцидент в германския град Мюнстер"}
{"url": "http://www.focus-news.net/news/2018/04/08/2508961/chavdar-bozhurski-oblasten-upravitel-na-sliven-pozhelavam-na-romite-mnogo-uspehi-svarzani-s-dneshnite-predizvikatelstva-na-vremeto-v-koeto-zhiveem.html", "text": "„Бих искал да отправя сърдечните си поздравления към всички роми в Сливенска област по случай 8 април. Изказвам признателност към постиженията на многобройните творци, художници, композитори, певци, писатели, поети и спортисти, които отдавна поставиха Сливен на националната и международна духовна карта“. Това заявява в обръщение към ромската общност в Сливенска област областният управител Чавдар Божурски, съобщиха от Областна администрация. „Пожелавам Ви много успехи, свързани с днешните предизвикателства на времето, в което живеем“, казва още областният управител и изразява увереност, че със съвместните усилия на обществото ще бъдат удовлетворени потребностите от по-добро образование, по-добра социална реализация и по-добър живот.\r\nНа 8 април 1971 г. започва първият Световен ромски конгрес в столицата на Англия, Лондон. На конгреса се приемат химна и знамето на ромите. Химнът е популярната и в България песен „Джелем, джелем“ (“Бродих“, „Бродих“), написана от сърбина Жарко Йованович. На знамето е изобразено червено колело с 16 спици, което в древна Индия се е наричало чакра. Синият и зеленият фон на знамето символизират небето и тревата. След конгреса ромите по света отбелязват тази дата като символ на пробуждането.На тази дата се изразява почит към паметта на близо 500-те хиляди роми, които са били изпратени в концентрационните лагери.", "date": "2018.04.08", "title": "Чавдар Божурски, областен управител на Сливен: Пожелавам на ромите много успехи, свързани с днешните предизвикателства на времето, в което живеем"}
{"url": "http://www.focus-news.net/news/2018/04/08/2508962/pazardzhik-shtandove-za-velikdenski-suveniri-sa-obosobeni-v-povecheto-targovski-obekti-v-grada.html", "text": "Импровизирани щандове за Великденски сувенири са обособени в почти всички по-големи търговски обекти в Пазарджик, показа репортерска проверка на Радио „Фокус“ – Пазарджик. Всеки иска да изненада своите близки и приятели с великденски сувенири, сред които шоколадови и гипсови великденски зайци, заимствани от западната традиция, както и плюшени кокошки и пиленца, аранжирани с дървени великденски яйца. Техните цени са символични от 0.50 ст. до 2 лв. Много популярни са и плетените кошнички от различни битови материали, където домакините могат да подредят боядисаните за празника яйца. Восъчните свещи с форма на пиленца или зайчета също са предпочитани като аксесоари за великденската трапеза. Техните цени са от 1 до 7 лв. в зависимост от декорацията и големината.\r\nАлбена ЖИЛЕКОВА", "date": "2018.04.08", "title": "Пазарджик: Щандове за великденски сувенири са обособени в повечето търговски обекти в града"}
{"url": "http://www.focus-news.net/news/2018/04/08/2508948/indexhu-izbiratelnata-aktivnost-5-chasa-sled-nachaloto-na-izborniya-den-v-ungariya-e-2993.html", "text": "Избирателната активност на парламентарните избори в Унгария в 11 часа сутринта местно време, пет часа след началото на изборния ден  29, 93% от гласовете, което е своеобразен рекорд, предава  Index.hu.\r\nВ Будапеща избирателната активност е приближила средните за страната и в момента е 29,14%. 396 755 души в града са упражнили правото си на глас до 11 часа местно време. \r\nНай-висока е избирателната активност в комитата Бекеш – 32,56%, а най-ниска в Соболч-Сатмар-Ребег – 26,43%. \r\nИзбирателната активност е значително по-висока в сравнение с последните избори през 2014 г. Тогава избирателната активност е 23,23%. Виктор Турмаков", "date": "2018.04.08", "title": "Index.hu: Избирателната активност 5 часа след началото на изборния ден в Унгария е 29,93%"}
{"url": "http://www.focus-news.net/news/2018/04/08/2508956/ria-novosti-v-ruskata-duma-zayaviha-che-saobshteniyata-za-himichesko-napadenie-v-siriya-e-provokatsiya.html", "text": "Депутатът от Руската Дума от комисията по развитие на гражданското общество Дмитрий Вяткин заяви, че съобщенията, че е използвано химическо оръжие в сирийския град Дума са лъжа и провокация, предава РИА Новости.\r\n„Сама по себе си историята с използването на химическо оръжие в Дума е провокация. Това е лъжа и провокация, която се повтаря вече не за първи път. И ние, както винаги, виждаме предварително изработени роли, режисирани фотографии и т.н. Или пък виждаме истинска употреба на химическо оръжие, но от терористите“, заяви депутатът. \r\nСпоред Вяткин при освобождаването на районите от Сирия от контрола на опозицията, там се намират химически лаборатории. „Ясно е, че там готвят провокации“, убеден е той. Виктор Турмаков", "date": "2018.04.08", "title": "РИА Новости: В Руската Дума заявиха, че съобщенията за химическо нападение в Сирия е провокация"}
{"url": "http://www.focus-news.net/news/2018/04/08/2508963/sitel-makedoniya-broeni-dni-sled-brutalniya-arest-marko-dzhurich-posreshtna-velikden-v-kosovo.html", "text": "Броени дни след бруталния му арест в Северна Митровица, ръководителят на сръбската Канцлелария за Косово и Метохия отпразнува Великден на територията на най-младата държава на Балканите, предава скопският телевизионен канал  „Сител“.\r\nДжурич присъства на тържествената литургия в манастира Банска, разположен на няколко километра от Звечан. \r\n„Ние, сърбите в Косово и Метохия, сме малоброен, но храбър народ. Ще оцелеем тук, в Косово и Метохия, Сърбия знае как да постигне това. Живеем тук повече от хиляда години и ще останем“, увери сръбският политик.\r\nПосещението на Марко Джурич на Косово се случва само след 12 дни от неговото задържане и в Косовска Митровица на 26 март и решението на властите в Прищина да го депортират обратно в Сърбия. В резултат „Сръбска листа“ се оттегли от косовския парламент и предприеха конкретни стъпки към създаване на Асоциацията на сръбските общини в Косово, с което двустранните отношения между двете съседни страни още повече се изостриха.Тереза Герова", "date": "2018.04.08", "title": "„Сител“ (Македония): Броени дни след бруталния арест: Марко Джурич посрещна Великден в Косово"}
{"url": "http://www.focus-news.net/news/2018/04/08/2508960/mitropolit-nikolay-neka-svetlinata-na-vazkresenieto-i-radostta-ot-bozhiyata-pobeda-nikoga-da-ne-ugasvat-v-nashite-sartsa.html", "text": "Нека светлината на Възкресението и радостта от Божията победа никога да не угасват в нашите сърца. Това благопожела на събралите се десетки вярващи в храм „Св. Марина“ Пловдивският митрополит Николай след празничното богослужение за Великден, предаде репортер на Радио „Фокус“ – Пловдив. „Със светлина в душите и сърцата, с истинска пасхална радост и благодарност към Небесата, поради изгряващата от гроба Светлина на живота, и тази година благоговейно посрещаме Възкресение Христово. Прекланяме се пред дивния Божи Промисъл и пеем победната песен “Христос възкръсна от мъртвите!”. И радостта ни е пълна, защото извира от непосрамената ни вяра в победилия смъртта наш Господ, който възкръсна, както беше казал и който претърпя унижения и страдания заради нас, като прие смърт ­ и то смърт кръстна, за да покрие извършеното някога престъпление, да ни освободи от робството на греха и смъртта и да ни дарува Своето спасение“, каза митрополит Николай.\r\n„Възкръсналия Господ Иисус Христос, който порази смъртта в самото нейно царство, като разтрепери самия ад и изтреби тлението, който всепобедно възкръсна тридневен и въздигна отдясно на Отца падналата някога човешка природа, и днес ние тържествено прославяме и изповядваме като наш Господ и Бог. Него славословим, Него възпяваме, заедно с небесното войнство и цялото творение, Него в единомислие изповядваме в химните и песнопенията на пасхалното богослужение и в съкровените молитви и благодарения, извиращи от нашите сърца. Него, Победителят на мрака и Източник на незалязващата Светлина, и днес ние продължаваме да следваме и в Неговото име да се спасяваме, защото не познаваме на света друго име, на човеци дадено, чрез което трябва да се спасим”, посочи владиката.\r\nПловдивският митрополит Николай поздрави с Христовото Възкресение и всички вярващи, които се намират извън пределите на родината.\r\nТони МИХАЙЛОВ", "date": "2018.04.08", "title": "Митрополит Николай: Нека светлината на Възкресението и радостта от Божията победа никога да не угасват в нашите сърца"}
{"url": "http://www.focus-news.net/news/2018/04/08/2508957/burgas-s-velikdenski-kontsert-zapochnaha-praznichnite-proyavi-v-grada-po-povod-vazkresenie-hristovo.html", "text": "С великденски концерт започнаха празничните прояви в града по повод Възкресение Христово, предаде репортер на Радио „Фокус“ - Бургас. Бургаският духов оркестър поздрави жителите и гостите на града пред часовника на Общината. На площад „Св. св. Кирил и Методий“ се проведе празничен концерт под надслов  „Светъл Великден“. Програмата беше с участието на вокален квартет „Светоглас“ и Капански ансамбъл – Разград. На площада се провеждат и творчески ателиета „В градината на чудесата“ с организирани игри за граждани и деца.\r\nЯнислава КРЪСТЕВА", "date": "2018.04.08", "title": "Бургас: С великденски концерт започнаха празничните прояви в града по повод Възкресение Христово"}
{"url": "http://www.focus-news.net/news/2018/04/08/2508964/gd-granichna-politsiya-bez-problemi-se-osashtestvyava-preminavaneto-na-motorni-prevozni-sredstva-prez-granichnite-punktove-v-stranata.html", "text": "Без проблеми се осъществява преминаването на моторни превозни средства през граничните пунктове в страната. Това съобщиха от пресцентъра на ГД „Гранична полиция“. Информацията за трафика на граничните пунктове е към 14.00 часа. На българо-сръбската, българо-македонската, българо-гръцката, българо-турската и на българо-румънската граница трафикът е нормален на всички гранични контролно-пропускателни пунктове.\r\nПо данни на Агенция \"Митници\" от 20.00 часа днес до 8.00 часа на 10 април 2018 г. обработването на пътни и винетни такси  на ГКПП ще се извършва ръчно поради оптимизация на информационните системи на агенцията.", "date": "2018.04.08", "title": "ГД „Гранична полиция“: Без проблеми се осъществява преминаването на моторни превозни средства през граничните пунктове в страната"}
{"url": "http://www.focus-news.net/news/2018/04/08/2508959/nayden-shopov-gerb-pazardzhik-neka-na-vazkresenie-hristovo-vyarata-v-dobroto-se-pretvoryava-v-dobri-dela.html", "text": "Нека радостта и светлината на най-големия християнски празник озарят душите ни с пламък на любов към ближния и надежда за бъдещето. С тези думи се обърна към гражданите областният председател на ПП ГЕРБ в Пазарджик Найден Шопов по случай Възкресение Христово, съобщиха от пресцентъра на ПП ГЕРБ -  Пазарджик. Той призова всички ние да претворим вярата си в доброто в добри дела. Пожела да има здраве, радост и благоденствие във всеки български дом.", "date": "2018.04.08", "title": "Найден Шопов, ГЕРБ - Пазарджик: Нека на Възкресение Христово вярата в доброто се претворява в добри дела"}
{"url": "http://www.focus-news.net/news/2018/04/08/2508966/mitropolit-nikolay-chrez-hristovoto-vazkresenie-se-prevarna-v-realnost-vyarata-koyato-v-starozavetnite-stoletiya-e-bila-samo-ochakvane.html", "text": "Чрез Христовото Възкресение се превърна в реалност вярата, която в дългите старозаветни столетия е била само очакване. Това каза пред събралите се десетки вярващи в храм „Св. Марина“ Пловдивският митрополит Николай след празничното богослужение за Великден, предаде репортер на Радио „Фокус“ – Пловдив. „От нас зависи да пазим и следваме тази вяра, та с това и да се спасяваме чрез нея. В нас е царството Божие, по думите на нашия Господ и Спасител, и в наша власт е да живеем и да оделотворяваме тази наша спасителна православна вяра, и достойно да се възползваме от щедро предоставената ни от Христа, чрез Неговата преславна победа, възможност да бъдем истински съграждани на светиите и свои на Бога.  В нея ­ в тази богодарувана ни вяра, отново ни утвърждава утрото при празния гроб, денят на светата Пасха, Празникът на празниците и Тържество на тържествата, както Църквата е наричала винаги Деня на преславното Христово Възкресение“, каза митрополит Николай. \r\n„Чрез Христовото славно Възкресение, както свидетелства божественият евангелист, народът, който седеше в мрак, видя голяма светлина, и за ония, които седяха в страна и сянка смъртна, изгря светлина. Светлина, мир и спасение за всеки човек и за всички народи, във всички времена, които с вяра са приели и продължават да приемат Него­ истинската светлина, които са познали в Него своя едничък истински Бог и Спасител и на които Той предостави възможността от чеда на греха и смъртта да станат чеда Божии“, каза още владиката. \r\nМитрополит Николай посочи, че животът и вярата, които светата Църква изповядва и проповядва, и с които всички нейни верни живеят и се спасяват, са божествен дар за всички нас и за всеки човек. „Нека Светлината, изгряваща в този ден от празния гроб, огрява винаги всички нас. Нека тя винаги съгрява сърцата ни и просветлява умовете ни, та водени от нея да вървим неизменно по стъпките Христови, следвайки завещания ни от Него образец, а с това да се удостоим и с вечния живот с Него“, каза Пловдивският митрополит Николай.\r\nТони МИХАЙЛОВ", "date": "2018.04.08", "title": "Митрополит Николай: Чрез Христовото Възкресение се превърна в реалност вярата, която в старозаветните столетия е била само очакване"}
{"url": "http://www.focus-news.net/news/2018/04/08/2508972/die-zeit-poveche-ot-26-hilyadi-dushi-sa-evakuirani-v-germaniya-zaradi-obezvrezhdane-na-bomba-ot-vtorata-svetovna-voyna.html", "text": "Обезвреждане на британска бомба от годините на Втората световна война принуди повече от 26 хил. души да напуснат домовете си в Падерборн -  университетски град, намиращ се в североизточната част на федералната провинция Северен Рейн-Вестфалия, Германия, съобщава националният ежедневник Die Zeit, като отбелязва, че това е най-голямата операция за евакуация в следвоенната история на града.\r\nВ рамките на 10 часа е забранено влизането в радиус от 1,5 км около мястото, където е открит снарядът, за да могат сапьорите да обезвредят бомбата от внушителните 1,8 тона. \r\nВ часовете преди обед пожарните служби и полицията потвърдиха, че евакуацията е преминала по план. Сред сградите, които са били опразнени, са две болници и няколко домове за възрастни хора. Университетът и част от историческия стар град също са евакуирани. За гладкото протичане на операцията са задействани над хиляда пожарникари и представители на аварийни служби. \r\nБомбата беше открита само преди една седмица и половина, по време на строителните дейности. Тя се е намира на едва 80 см под земята. Експертите са категорични, че снарядът е изключително мощен и има огромен унищожителен потенциал. Агенция „Фокус“ припомня:\r\nВ годините след Втората световна война най-голямата евакуация в Германия е от декември 2016 г. Тогава 54 хил. жители на Аугсбург бяха принудени да напуснат домовете си, за да бъде обезвредена бомба. През май миналата година в Хановер по същите причини бяха евакуирани около 50 хил. души.Тереза Герова", "date": "2018.04.08", "title": "Die Zeit: Повече от 26 хиляди души са евакуирани в Германия заради обезвреждане на бомба от Втората световна война"}
{"url": "http://www.focus-news.net/news/2018/04/08/2508969/ministar-nikolina-angelkova-hristos-voskrese-neka-lyubovta-kam-horata-da-napatstva-vazhnite-resheniya-za-badeshteto-na-detsata-ni.html", "text": "Христос Воскресе! Желая здраве и благоденствие! Това написа министърът на туризма Николина Ангелкова в профила си в социаланта мрежа \"Фейсбук\" по повод Великден. \"Нека любовта към хората да напътства важните решения за бъдещето на децата ни\", написа още Ангелкова.", "date": "2018.04.08", "title": "Министър Николина Ангелкова: Христос Воскресе, нека любовта към хората да напътства важните решения за бъдещето на децата ни"}
{"url": "http://www.focus-news.net/news/2018/04/08/2508973/pazardzhik-21-godishen-mazh-e-zadarzhan-za-predlagane-na-podkup-na-patni-politsai.html", "text": "Бързо производство е образувано спрямо водач, предложил подкуп на велинградски пътни полицаи, съобщават от ОДМВР - Пазарджик. В района на Гара Костандово полицейският екип извършвал рутинни проверки на водачи и автомобили. Униформените спрели лек автомобил „БМВ”, управляван от 21-годишен жител на септемврийското село Ковачево. Било констатирано нарушение и полицаите предприели съставянето на акт по Закона за движение по пътищата. Виждайки това младежът  решил да действа. Той извадил банкнота с номинал от 50 лева и я подхвърлил на предната седалка на служебния автомобил „Опел Астра”. Мъжът е задържан незабавно, а банкнотата иззета като веществено доказателство. Освен с акт за констатираното нарушение, той се сдобил и с бързо производство.", "date": "2018.04.08", "title": "Пазарджик: 21-годишен мъж е задържан за предлагане на подкуп на пътни полицаи"}
{"url": "http://www.focus-news.net/news/2018/04/08/2508974/tanjug-diplomaticheska-ofanziva-na-aleksandar-vuchich-predvideni-sa-dvustranni-sreshti-s-angela-merkel-emanyuel-makrdon-i-federika-mogerini.html", "text": "В програмата на държавния глава на Сърбия Александър Вучич за следващите седмици са предвидени интензивни разговори, които ще включват нови срещи с германския канцлер Ангела Меркел и френския лидер Еманюел Макрон, а също и с Върховния представител на Европейския съюз по въпросите за външните работи и политиката за сигурност Федерика Могерини, предава ексклузивно Tanjug, държавната информационна агенция на западната ни съседка.\r\nАгенцията подчертава, че серията от срещи и дискусии с влиятелни политически и икономически партньори по най-важните въпроси за Сърбия и нейното бъдеще ще бъдат проведени само в рамките на три седмици.Тереза Герова", "date": "2018.04.08", "title": "Tanjug: Дипломатическа офанзива на Александър Вучич – предвидени са двустранни срещи с Ангела Меркел, Еманюел Макрдон и Федерика Могерини"}
{"url": "http://www.focus-news.net/news/2018/04/08/2508968/predsedatelyat-na-parlamenta-tsveta-karayancheva-neka-si-pozhelaem-obichta-i-vyarata-v-denya-na-vazkresenieto-hristovo-da-ni-napravyat-po-dobri.html", "text": "Честито Възкресение Христово. Пожелавам ви Великденските празници да ви донесат много радост, щастливи мигове, любов и оптимизъм. Това е написала в официалния си профил в социалната мрежа „Фейсбук“ Цвета Караянчева – председател на Народното събрание, по повод Великден. „Тези светли дни са изпълнени с вълнение, с очакването, че ще се сбъднат всички наши мечти. Нека си пожелаем обичта и вярата в Деня на Възкресението Христово да ни направят по-добри, а усмивките на нашите близки и приятели да ни изпълнят с топлина, сърдечност и надежда“, е написала още Цвета Караянчева.", "date": "2018.04.08", "title": "Председателят на парламента Цвета Караянчева: Нека си пожелаем обичта и вярата в Деня на Възкресението Христово да ни направят по-добри"}
{"url": "http://www.focus-news.net/news/2018/04/08/2508975/d-r-kostadin-koev-kmet-na-obshtina-velingrad-velikden-nosi-silata-na-vyarata-i-izpalva-sartsata-s-dusheven-mir-i-chovekolyubie.html", "text": "Великден е времето, когато всички вярващи изричат своята молитва за здраве, благополучие и спасение. Това каза кметът на Община Велинград д-р Костадин Коев в поздравителен адрес по повод Възкресение Христово, съобщиха от пресцентъра на Общината. Той подчерта, че този празник носи посланието за силата на вярата и изпълва сърцата с душевен мир и човеколюбие. „Oт сърце желая нa всички здраве, сигурност и cпoоĸoйcтвиe. Heĸa дните Ви да ca благословени и изпълнени с доброта, вяра , хармония и разбирателство в семейното огнище“, каза още в приветствието си д-р Коев. Той поздрави всички жители и гости на родопската община с най-светлия християнски празник – Възкресение Христово.", "date": "2018.04.08", "title": "Д-р Костадин Коев, кмет на Община Велинград: Великден носи силата на вярата и изпълва сърцата с душевен мир и човеколюбие"}
{"url": "http://www.focus-news.net/news/2018/04/08/2508967/sport-elitsa-kostova-zapochna-s-uspeh-kvalifikatsiite-za-turnira-v-bogota.html", "text": "Елица Костова стартира с победа квалификациите за турнира на червени кортове в колумбийската столица Богота. Българската тенисистка се наложи над Джаклин Сако от САЩ със 7:6, 6:1 в двубой, продължил 102 минути.\r\nВ директния мач за влизане в основната схема поставената под номер 197 в световната ранглиста Костова ще играе срещу Надя Подороска от Аржентина, която е 239-та в света. Двете не са се срещали досега, а двубоят между тях ще започне след 20:30 часа българско време тази вечер.", "date": "2018.04.08", "title": "Спорт: Елица Костова започна с успех квалификациите за турнира в Богота"}
{"url": "http://www.focus-news.net/news/2018/04/08/2508976/ekathimerini-panos-kamenos-otnovo-izrazi-nadezhdi-za-barzoto-osvobozhdavane-na-dvamata-gratski-voennosluzheshti-zadarzhani-v-turtsiya.html", "text": "Министърът на отбраната на Гърция Панос Каменнос отново изрази надежди, че двамата военнослужещи на Атина, задържани в затвор в Одрин, след като по невнимание преминаха границата с Турция по време на граничен патрул миналия месец, скоро ще могат да се завърнат у дома, съобщава електронното издание Ekathimerini.\r\n„Нашите мисли и мислите на всички гърци са с лейтенанта и сержанта, задържани в затвора в Одрин. Надяваме се, че скоро ще бъдат на свобода“, заяви Каменос в рамките на посещение във военните постове на островите Инусес и Фармакос, където бе придружаван от началника на Генералния щаб на гръцката армия генерал Алкивиадис Стефанис.\r\nИнцидентът с двамата гръцки военни от началото на март доведе до ново изостряне на двустранните отношения между Атина и Анкара, припомнят от редакцията.Тереза Герова", "date": "2018.04.08", "title": "Ekathimerini: Панос Каменос отново изрази надежди за бързото освобождаване на двамата гръцки военнослужещи, задържани в Турция"}
{"url": "http://www.focus-news.net/news/2018/04/08/2508977/prof-kostadin-dinchev-folklorist-velikden-e-praznik-koyto-v-osnovata-si-ima-narodnata-podskazka-za-pobezhdavashtata-priroda.html", "text": "Великден е един от най-тържествено отбелязваните религиозни празници, който в основата си има народната подсказка за „Побеждаващата природа“. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му и на юг, и на запад и на север чак до Черно море и до Дунава Великден се отбелязва по един и същи начин и винаги се свързва с радостни мигове за хората. „В Югозападна България се правят всички неща, които като цяло са общоприети за отбелязването на Великден. При нас се изпълняват същите обичаи, както и навсякъде в българското етническо землище“, подчерта проф. Динчев. Според него Великден е хубав ден, в който всичко е тръгнало – пролетта няма връщане и се очаква да дойде 6 май, когато отбелязваме  Гергьовден и окончателната победа на пролетта над зимата. „Затова и народните представи по време на празника посветен на св. Георги, зеленината вече е избуяла, всичко излиза на паша и както се казва в една народна песен: „..и стока, море и мака, сиви говеда в гората, вранье коньеве в полето, на хилядници овчици и на стотини козици“. Тази песен идва да покаже, че всичко на вън вече зеленее, тревата тръгва, пашата също и най-сетне настъпва момента на очакваното благополучие на човека, след като вече е преодоляна страшната зима“, заяви още проф. Динчев.\r\nЛора КАЛЧЕВА", "date": "2018.04.08", "title": "Проф. Костадин Динчев, фолклорист: Великден е празник, който в основата си има народната подсказка за „Побеждаващата природа“"}
{"url": "http://www.focus-news.net/news/2018/04/08/2508954/the-new-york-times-germanskata-politsiya-smyata-che-napadatelyat-v-myunster-e-deystval-samostoyatelno.html", "text": "Германската полиция смята, че нападателят, врязал превозно средство в тълпа в западния германски град Мюнстер е действал без съучастници, предава  The New York Times.\r\nСвидетелите на престъплението първоначално съобщиха, че са видели как двама съучастници бягат от микробуса, след като удря хората, събрали се пред кръчма в стария град. Шофьорът не е идентифициран все още по име. Властите все още не знаят какви са мотивите зад нападението.\r\nМестните медии съобщават, че 48-годишният мъж е бил психически нестабилен.  Виктор Турмаков", "date": "2018.04.08", "title": "The New York Times: Германската полиция смята, че нападателят в Мюнстер е действал самостоятелно"}
{"url": "http://www.focus-news.net/news/2018/04/08/2508970/veliko-tarnovo-hilyadi-zhiteli-i-gosti-na-grada-se-stekoha-v-krepostta-na-asenevtsi-za-da-otbelezhat-hristovoto-vazkresenie.html", "text": "По стара традиция, датираща още от времето на Второто българско царство, Велико Търново отново посрещна Възкресение Христово на върха на крепостта Царевец. Пасхалното богослужение бе отслужено на едно от най-светите български места – пред Патриаршията музей „Възнесение Господне”. Точно в полунощ на Великден великотърновският митрополит Григорий изнесе благодатния огън, а Христовото възкресение бе възвестено със звън на всички църковни камбани. Това съобщиха от пресцентъра на Общината. \r\nСветлият християнски празник събра над 4000 жители и гости на Велико Търново от България и различни държави в средновековната столична крепост. Заедно с тях бе кметът на Старата столица Даниел Панов и неговото семейство. \r\n„Нека Христовото възкресение дари вас и вашите близки със здраве, благополучие, светлина и доброта! Христос воскресе!”, обърна се към хората Даниел Панов. Той припомни, че повече от век и половина на върха на Царевец се е извисявала Търновската и българска патриаршия.\r\nВеликотърновският митрополит Григорий и градоначалникът поведоха голямо литийно шествие, с което благодатният огън бе пренесен до катедралния храм „Рождество на Света Богородица”. Доброволци с 200 огнени факли създадоха още по-атрактивна атмосфера при спускането от Царевец.\r\nХиляди осветени яйца и парчета козунаци бяха раздадени на площад „Цар Асен I” на жителите и гостите на града. Жестът бе осигурен от фирмите „Метро Кеш енд Кери България”, Консорциум „Агробизнес” и „ЦБА Асен Мениджмънт”.\r\nВ 1,00 ч. след полунощ започна и Възкресната Света литургия, отслужена в катедралния храм. Светлите думи „Христос воскресе” бяха произнесени на пет различни езика.", "date": "2018.04.08", "title": "Велико Търново: Хиляди жители и гости на града се стекоха в крепостта на Асеневци, за да отбележат Христовото Възкресение"}
{"url": "http://www.focus-news.net/news/2018/04/08/2508965/horst-zeehofer-napadatelyat-ot-myunster-e-strahliv-i-brutalen-prestapnik.html", "text": "Федералният министър на вътрешните работи на Германия Хорст Зеехофер (ХСС) предаде „солидарността и съчувствието\" на правителството в Берлин към засегнатите от инцидента в Мюнстер, съобщава националният ежедневник Die Frankfurter Allgemeine Zeitung.\r\n„Това страхливо и брутално престъпление ни засегна дълбоко\", заяви Зеехофер от Мюнстер, където пристигна ден след врязването на превозно средство в група хора. Вътрешният министър похвали полицията и спасителните служби, които „работеха абсолютно професионално\". Инцидентът отново показва, че за съжаление няма абсолютна сигурност, призна Зеехофер.Тереза Герова", "date": "2018.04.08", "title": "Хорст Зеехофер: Нападателят от Мюнстер е страхлив и брутален престъпник"}
{"url": "http://www.focus-news.net/news/2018/04/08/2508979/plovdiv-stotitsi-kozunatsi-byaha-razdadeni-na-vyarvashtite-pred-hramovete-v-grada-po-povod-velikden.html", "text": "Стотици козунаци бяха раздадени на вярващите пред храмовете в града по повод Великден, предаде репортер на Радио „Фокус“ – Пловдив. Пред църквите „Свети Георги“, „Света Петка“ и „Свети Спас“ в район „Централен“ на града на миряните бяха дарени 1 200 козунака за празника. Обредният хляб бе раздаден и на вярващите в храм „Света Троица“ в квартал „Кючук Париж“ на район „Южен“. 300 козунака, 100 парчета кашкавал и 100 парчета сирене бяха дарени на гражданите пред църквата „Св. Иван Рилски” в пловдивския район „Северен”, веднага след службата в храма.\r\nОще вчера, на Велика събота, пред храм „Св. Пророк Илия” в район „Източен“ и пред храм „Св. Преображение Господне” в район „Тракия“ бяха раздадени по над 500 козунака. Обреден хляб бе дарен и за миряните на територията на район „Западен“ в Пловдив. Дарения от козунаци получиха и социални заведения в града.\r\nВ акциите по раздаване на козунаци се включиха и всички районни кметове.\r\nТони МИХАЙЛОВ", "date": "2018.04.08", "title": "Пловдив: Стотици козунаци бяха раздадени на вярващите пред храмовете в града по повод Великден"}
{"url": "http://www.focus-news.net/news/2018/04/08/2508983/sport-sasht-sa-parviyat-polufinalist-za-kupa-deyvis.html", "text": "Отборът на САЩ е първият полуфиналист в турнира за Купа „Дейвис\".  Райън Харисън и Джак Сок постигнаха ключовата трета победа на двойки срещу представителите на Белгия Сандер Жил и Йоран Флийген с 5:7, 7:6, 7:6, 6:4. Така американците поведоха с 3:0 срещу Белгия.\r\nСАЩ се класират за полуфиналите за Купа \"Дейвис\" за първи път от 2012 година насам. В спор за място на финала през септември САЩ ще играят срещу Хърватия или Казахстан.", "date": "2018.04.08", "title": "Спорт: САЩ са първият полуфиналист за Купа „Дейвис“"}
{"url": "http://www.focus-news.net/news/2018/04/08/2508982/otets-petar-stefanov-hristos-dokaza-che-toy-e-nad-vsichko-i-smartta-e-pobedena.html", "text": "Събитието, което побеждава света, е Възкресение Христово. Това каза за Радио ‘‘Фокус’’ – Пирин отец Петър Стефанов от църквата „Въведение Богородично“ в Благоевград. „Христос доказа, че той е над всичко, смъртта е победена, така че човек, когато носи истината в сърцето си, нищо не може да го победи“, каза още той. По думите му цялата седмица преди Великден е много особена и специална, и службите през тази седмица са много специфични, но най-специалната и важната е литургията в полунощ – събота срещу неделя, когато във всички православни храмове се оповестява евангелското четиво, тържествено бият камбаните и всички с радост се поздравяваме с пасхалния поздрав „Христос Воскресе!“. Отец Петър допълни, че богослужението за Второ Възкресение, което се отслужва по обяд на Великден, също е изключително тържествена, и обикновено пред храма в този момент има тълпи от хора.\r\nЛора КАЛЧЕВА", "date": "2018.04.08", "title": "Отец Петър Стефанов: Христос доказа, че той е над всичко и смъртта е победена"}
{"url": "http://www.focus-news.net/news/2018/04/08/2508985/burgas-patnite-nastilki-v-oblastta-sa-suhi-i-normalno-prohodimi.html", "text": "Трафикът по пътя Бургас - Малко Търново е с нормална интензивност, каза за Радио „Фокус“ – Бургас, дежурният на ГКПП „Малко Търново“. В останалата част от територията на областта обстановката е нормална. Това съобщи дежурният в Областно пътно управление – Бургас. Пътните настилки са сухи и нормално проходими, а видимостта е отлична. Няма затворени пътни участъци. С нормална интензивност е движението и по АМ „Тракия“ в района на Бургас. Има засилено полицейско присъствие по основните пътни артерии, каза дежурният в ОДМВР-Бургас. До 26 април продължава временната организация за движение по улицата от кръгово кръстовище „Трапезица“ до бул. „Стефан Стамболов“.\r\nЯнислава КРЪСТЕВА", "date": "2018.04.08", "title": "Бургас: Пътните настилки в областта са сухи и нормално проходими"}
{"url": "http://www.focus-news.net/news/2018/04/08/2508984/aleksandar-vulin-ministar-na-otbranata-na-sarbiya-aleksandar-vuchich-shte-uspee-da-se-prebori-za-kosovo.html", "text": "В интервю за белградското електронно издание Kurir, министърът на отбраната на Сърбия Александър Вулин изрази увереност, че въпреки трудната позиция, в която страната му е поставена заради натиска на великите сили, президентът й Александър Вучич ще успее да се пребори за Косово. \r\n„Сърбия е в трудна позиция, изправена пред натиска на великите сили, които искат от Белград да оправдае нарушаването на международното право и насилието, което те са извършили. Начело на Сърбия, след дълъг период от време, е президент, който има смелостта да се справи с по-силния от и да продължава да натиска. Вучич ще се пребори“, изрази увереност военният министър на западната ни съседка. \r\nНа въпрос дали може да се очаква скоро нормализация на отношенията между Белград и Прищина след инцидента с ареста и депортирането на ръководителя на Службата за Косово и Метохия Марко Джурич, Вулин отговори: „Това не е инцидент, инцидентът е нещо, което се случва без воля и намерения, а това беше нещо планирано, неуспешен опит да бъдат сплашени сърби, да ги изгонят. Много е трудно да се говори за нормализиране с тези, които използват насилие, лъжат открито и заплашват, но това не е въпрос на избор; това е нещо, което трябва да бъде направи за народа и държавата“.\r\nСъщевременно Вулин припомни за страните, които споделят позицията на Белград и все още не са признали независимостта на Косово. \r\n„Всички страни, които не признават Косово и ни помагат да запазим правото си на съществуване, заслужават нашата благодарност. От великите сили като Руската федерация и Китай, до петте държави-членки на ЕС, които се противопоставят на натиска на своите съюзници да променят позицията си, и малки страни като Суринам - всички те споделят нашата позиция“, подчерта сръбският министър на отбраната.Тереза Герова", "date": "2018.04.08", "title": "Александър Вулин, министър на отбраната на Сърбия: Александър Вучич ще успее да се пребори за Косово"}
{"url": "http://www.focus-news.net/news/2018/04/08/2508971/narodnite-predstaviteli-ot-gerb-smolyan-d-r-daniela-daritkova-i-d-r-krasimir-sabev-pozdraviha-rodopchani-po-sluchay-vazkresenie-hristovo.html", "text": "„Скъпи родопчани, в деня на Христовото Възкресение с огромно уважение се обръщаме към Вас, за да ви поздравим с големия християнски празник и да отправим най-искрените си пожелания той да бъде изпълнен с много радост и взаимна обич!“. Това се посочва в поздравлението на народните представители от ПП ГЕРБ за област Смолян д-р Даниела Дариткова и д-р Красимир Събев, съобщиха от пресцентъра на ГЕРБ – Смолян. „Нека Възкресението Христово ни напомня, че по-често трябва да се връщаме към изконните добродетели – жертвоготовност, покаяние, прошка, милосърдие, вяра в Бога и неговата съзидателна сила. Нека почерпим от чудото на Възкресението надежда и сили за своя човешки път, по който да вървим с достойнство и вяра! На всички вас и вашите семейства пожелаваме здраве и благоденствие, мир, любов и разбирателство! Честито Възкресение Христово!“, се казва още в поздравлението на народните представители от ПП ГЕРБ към жителите на област Смолян.", "date": "2018.04.08", "title": "Народните представители от ГЕРБ - Смолян д-р Даниела Дариткова и д-р Красимир Събев поздравиха родопчани по случай  Възкресение Христово"}
{"url": "http://www.focus-news.net/news/2018/04/08/2508990/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 16.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.\r\nПо данни на Агенция \"Митници\" от 20.00 часа днес до 8.00 часа на 10 април 2018 г. обработването на пътни и винетни такси  на ГКПП ще се извършва ръчно поради оптимизация на информационните системи на агенцията.", "date": "2018.04.08", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/04/08/2508988/otets-stoyan-berbatov-hristos-voskrese-e-vik-na-radost-chrez-koyto-izrazyavame-nashata-nay-sakrovena-mechta-za-vechnost-i-bezsmartie.html", "text": "„Христос Воскресе“ е вик на радост, чрез който изразяваме нашата най-съкровена мечта за вечност и безсмъртие. Това каза за Радио „Фокус“ - Пирин отец Стоян Бербатов, свещенослужител в Благоевград. „Христос Воскресе“ е един въпрос към нас – дали сме отговорни за това, което казваме, защото това не е израз с празно съдържание, а е нашата вяра и нашата убеденост, че това, което христовите апостоли са потвърдили в своите писания и послания – тоест това, което са казали за Христос, ние го приемаме, въпреки че не сме го видели“, добави той. Отец Бербатов отправи апел към всички вярващи да си спомнят за словата на Христос, отправен към Тома, където Христос казва „Блажени са тези, които не са видели, но са повярвали“. Според него в тези слова има много призив за отговорност към нас.\r\nЛора КАЛЧЕВА", "date": "2018.04.08", "title": "Отец Стоян Бербатов: „Христос Воскресе“ е вик на радост, чрез който изразяваме нашата най-съкровена мечта за вечност и безсмъртие"}
{"url": "http://www.focus-news.net/news/2018/04/08/2508981/tv-21-makedoniya-vmro-dpmne-vnese-interpelatsiya-v-parlamenta-za-pravitelstvoto-na-premiera-zoran-zaev.html", "text": "Опозиционната ВМРО-ДПМНЕ внесе в парламента в Скопие интерпелация за правителството на министър-председателя Зоран Заев (СДСМ), потвърди за македонския телевизионен канал TВ 21 координаторът на партията Драган Данев.\r\nИнтерпелацията е внесена от депутат от ВМРО-ДПМНЕ, без да бъде последвано от изявление за медиите заради празника Великден.\r\nЛидерът на ВМРО-ДПМНЕ Християн Микоски очаква в сряда да бъде свикано заседание, на което да се обсиди вотът на недоверие към правителството на Заев.Тереза Герова", "date": "2018.04.08", "title": "ТВ 21 (Македония): ВМРО-ДПМНЕ внесе интерпелация в парламента за правителството на премиера Зоран Заев"}
{"url": "http://www.focus-news.net/news/2018/04/08/2508993/sport-torino-pobedi-s-10-gostuvashtiya-otbor-na-inter.html", "text": "Отборът на Торино постигна победа с 1:0 в домакинството си на Интер в среща от 31-вия кръг в Серия \"А''. Единственото попадение бе отбелязано в 36-ата минута от Адем Ляич.\r\nТака Интер изпусна възможността да се изкачи до трето място във временното класиране и остава четвърти с актив от 59 точки. Отборът на Торино е 10-ти, с 45 точки. \r\nНачело в класирането е Ювентус  с актив от 85 точки, с шест повече от втория Наполи. Трети е Рома с 60 точки.", "date": "2018.04.08", "title": "Спорт: Торино победи с 1:0 гостуващия отбор на Интер"}
{"url": "http://www.focus-news.net/news/2018/04/08/2508987/nikola-belishki-kmet-na-obshtina-panagyurishte-neka-na-velikden-se-pomolim-za-vazkresenie-na-vyarata-nadezhdata-madrostta-i-lyubovta-v-dushite-ni.html", "text": "Христос Воскресе за нас, хората, за да не губим вярата си в доброто, за да бъдем в мислите и делата си повече човеци! За да бъдем добри, да прощаваме и да даряваме, да се обичаме и да си помагаме. Това казва в поздравителен адрес по повод Възкресение Христово кметът на Община Панагюрище Никола Белишки, съобщават от пресцентъра на Общината. В поздравителния адрес се посочва още: „Нека в тези дни се поклоним пред святото тайнство на човеколюбието, саможертвата и вяра в Бога и пред тяхната съзидателна сила. Да се помолим за възкресение на вярата, надеждата, мъдростта и любовта в душите ни! И да благодарим за това, което имаме! Нека заедно отправим молитва за здраве и мир, за благодат и сполука за нас и нашите семейства, за нашия народ, за нашата България! И чудото на Възкресението да влезе във всеки дом!“.", "date": "2018.04.08", "title": "Никола Белишки, кмет на Община Панагюрище: Нека на Великден се помолим за възкресение на вярата, надеждата, мъдростта и любовта в душите ни"}
{"url": "http://www.focus-news.net/news/2018/04/08/2508992/politico-sled-dokladite-za-nova-himicheska-ataka-v-siriya-beliyat-dom-potvardi-che-vsichki-optsii-sa-na-masata.html", "text": "Съветникът по национална сигурност към Белия дом Том Босърт заяви в неделя, че на фона на докладите за нова химическа атака в Сирия „всички опции остават на масата“, пише изданието Politico.\r\nБосърт поясни, че след съобщенията за предполагаема употреба на химически оръжия в Сирия екипът за национална сигурност на президента на САЩ Доналд Тръм е преглеждал снимки и информация през цялата нощ. От редакцията припомнят, че съгласно разпространените данни, най-малко 42-ма души са загинали, а десетки други са ранени, след вероятно нападение с химически оръжия срещу град Дума в Източна Гута. Дамаск отрече обвиненията, а Москва ги определи като провокация. В тази връзка Босърт призна, че \"не бих изключил\" нов американски удар срещу режима в Дамаск.\r\nПредполагаемата атака е извършена точно година след трагедията в Хан Шайхун, провинция Идлиб, в резултат на която загинаха над стотина души. САЩ отговориха на нападението с въздушни удари срещу сирийска въздушна база. \r\nТръмп разкритикува руския президент Владимир Путин и Иран за „безсмислената химическа атака\", добавяйки, че ще платят „висока цена\" за своите действия.\r\nПоследната атака на сирийския режим може да отправи нови предизвикателства пред лидера на Белия дом, който многократно заяви в последните дни, че иска да изтегли американските войски от Сирия. Администрацията във Вашингтон съобщи в по-рано тази седмица, че военната мисия „върви към своя край\", но не представи конкретни планове за изтеглянето на американските военнослужещи от близкоизточната република.\r\nВ неделя Босърт потвърди информацията, като заяви, че „махалото твърде дълго е в погрешна посока и САЩ са се възползвали от своята отговорност да гарантират сигурност за целия свят… Нуждаем се от увеличаване на регионалното партньорство и от намаляване на присъствието на САЩ\" в Близкия изток.\r\nСАЩ имат около 2000 военнослужещи в Сирия, изпратени за целите на борбата срещу близкоиточната радикална групировка „Ислямска държава“.Тереза Герова", "date": "2018.04.08", "title": "Politico: След докладите за нова химическа атака в Сирия: Белият дом потвърди, че „всички опции са на масата“"}
{"url": "http://www.focus-news.net/news/2018/04/08/2508995/plovdiv-intenziven-e-trafikat-po-avtomagistrala-trakiya-i-po-napravleniyata-plovdiv-karlovo-i-plovdiv-asenovgrad-smolyan.html", "text": "Интензивен е трафикът по участъка на автомагистрала „Тракия“ в Пловдивска област, също по направлението Пловдив - Карлово. Това съобщиха за Радио „Фокус“ – Пловдив от Областното пътно управление. Натоварено движение се отчита и по пътя Пловдив - Асеновград - Смолян, в района на село Бачково, тъй като стотици вярващи посещават Бачковския манастир на Възкресение Христово. Трафикът по посока Бачково ще е натоварен и утре, на втория ден на Великден, когато по традиция хиляди се включват в литийно шествие до местността „Клувията“. Временно движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Движението по пътя Шишманци - Белозем, в района на пътния възел при АМ „Тракия“, се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април. До 14 май движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Ограничено е и движението за камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по третокласния път Кричим - Девин. Опасност от образуването на свлачища и срутища има по пътищата в планинските райони. Водачите трябва да бъдат особено бдителни и да шофират със съобразена скорост по направленията Бачково - Нареченски бани, Юговско ханче - Югово - Лъки и Кричим - Девин. Пътните настилки в Пловдивска област са сухи и нормално проходими, в планинските райони – влажни. Проходът Троян - Кърнаре е отворен за движение на всички моторни превозни средства. Полицейски патрули извършват засилени проверки за нарушения от страна на водачите.\r\nТрафикът на територията на град Пловдив също е интензивен към този час на деня. Струпване на автомобили има в районите на храмове, търговски центрове и в близост до обществени места, на които се провеждат празнични мероприятия. На територията на града също се отчита засилено полицейско присъствие. Пътните настилки са сухи и нормално проходими.\r\nТони МИХАЙЛОВ", "date": "2018.04.08", "title": "Пловдив: Интензивен е трафикът по автомагистрала „Тракия“ и по направленията Пловдив - Карлово и Пловдив - Асеновград - Смолян"}
{"url": "http://www.focus-news.net/news/2018/04/08/2508980/sport-rafael-nadal-pobedi-aleksandar-zverev-v-dvuboy-za-kupa-deyvis.html", "text": "Световният номер едно Рафаел Надал се наложи със 6:1, 6:4, 6:4 над Александър Зверев в двубой във Валенсия за Купа „Дейвис“. Германецът бе принуден да се откаже от игра след два часа и 16 минути на корта. \r\nТака след четири изиграни срещи резултата между отборите на Испания и Германия е 2:2. Решаващият мач ще бъде между Филип Колшрайбер и Давид Ферер.", "date": "2018.04.08", "title": "Спорт: Рафаел Надал победи Александър Зверев в двубой за Купа „Дейвис“"}
{"url": "http://www.focus-news.net/news/2018/04/08/2508991/kostadin-varev-kmet-na-obshtina-belovo-velikden-e-simvol-na-vyarata-na-novoto-nachalo-na-pobedata-na-dobroto-nad-zloto.html", "text": "Великден е най-големият, най-светлият празник на православните християни. Символ на вярата, на новото начало, на победата на доброто над злото. Това казва в поздравителен адрес по повод Възкресение Христово кметът на Община Белово Костадин Варев, съобщиха от пресцентъра на Общината. „В навечерието на Възкресение Христово, пожелавам на вас и вашите семейства здраве, благополучие, мир и благоденствие. Нека да бъдем по-мъдри, по-състрадателни и толерантни един към друг. Пожелавам ви светли Великденски празници“, каза още в словото си Варев.", "date": "2018.04.08", "title": "Костадин Варев, кмет на Община Белово: Великден е символ на вярата, на новото начало, на победата на доброто над злото"}
{"url": "http://www.focus-news.net/news/2018/04/08/2508997/pazardzhik-zasileno-e-politseyskoto-prisastvie-po-glaven-pat-i-8-na-vhoda-na-selo-zvanichevo.html", "text": "Движението в Пазарджик се осъществява нормално в празничния ден, повече автомобили има на изхода на града в района на двете кръгови кръстовища на река Марица в посока Белово и Пещера, предаде репортер на Радио „Фокус“ – Пазарджик. Патрул на „Пътна полиция“ е разположена на главен път I-8 на входа на село Звъничево, както и на разклона за село Мало Конаре в посока Пловдив.  Много автомобили  се движат в посока Родопската част на областта. Пътните настилки са сухи.\r\nАлбена ЖИЛЕКОВА", "date": "2018.04.08", "title": "Пазарджик: Засилено е полицейското присъствие по главен път I-8 на входа на село Звъничево"}
{"url": "http://www.focus-news.net/news/2018/04/08/2509000/zoran-zaev-nashite-cherveni-linii-sa-dostoynstvoto-i-identichnostta-nyama-chlenstvo-v-nato-s-imeto-byurm.html", "text": "Не е възможно Македония да се присъедини към НАТО под името Бивша югославска република Македония (БЮРМ), ако до следващата среща на върха на Алианса не бъде решен  спорът с Атина. Това заяви министър-председателят на Македония Зоран Заев, като припомни, че страната може да стане асоцииран член на западния отбранителен съюз подобно на Швеция, но желанието на Скопие е присъединяване, предава Радио „Свободна Европа“ в македонската си редакция. \r\nЩо се отнася до разговорите по спора за името с Гърция, Заев заяви, че достойнството и идентичността са червени линии за Македония - решението е много важно, но не на всяка цена. „Чувството за достойнство е винаги това, което не боли, дали някой ще ни погази, дали някой ще се опитва да ни обезличи, дали ще ни принизява. Защото омаловажени, обезличени, ранени не сме ни достоен партньор за партньорство, към което се стремим. Знам това много добре и затова много внимавам да постигна решение, достойно за двете страни“, увери премиерът на югозападната ни съседка. \r\nЗаев поиска от опозицията и президента на Македония да покажат конструктивност, за да се постигне консенсус по въпроса за името. Тереза Герова", "date": "2018.04.08", "title": "Зоран Заев: Нашите червени линии са достойнството и идентичността – няма членство в НАТО с името БЮРМ"}
{"url": "http://www.focus-news.net/news/2018/04/08/2508989/cnn-donald-tramp-predupredi-za-visokata-tsena-za-bezmozachnata-himicheska-ataka-v-siriya-obvini-rusiya-i-iran-za-podkrepata-kam-zhivotnoto-asad.html", "text": "Президентът на САЩ Доналд Тръмп предупреди за „високата цена“ на „безмозъчната“ химическа атака в Сирия, извършена близо година след американските въздушни удари в страната с ракетите „Томахоук“, предава новинарският телевизионен канал CNN.\r\n„Множество загинали, включително жени и деца, в безмозъчна ХИМИЧЕСКА атака в Сирия. Зоната на жестокостта е затворена и обкръжена от сирийската армия, което я прави напълно недостъпна за външния свят. Президентът Путин, Русия и Иран са отговорни за подкрепата на животното Асад“, категоричен бе лидерът на Белия дом. \r\nСирийски активисти съобщиха в събота, че срещу град Дума в Източна Гута са използвани химически оръжия, в резултат на което са ранени и убити десетки цивилни граждани. Дамаск отрече обвиненията, а Москва ги определи като провокация.Тереза Герова", "date": "2018.04.08", "title": "CNN: Доналд Тръмп предупреди за „високата цена“ за „безмозъчната“ химическа атака в Сирия, обвини Русия и Иран за подкрепата към „животното\" Асад"}
{"url": "http://www.focus-news.net/news/2018/04/08/2509001/smolyan-normalno-se-osashtestvyava-dvizhenieto-po-patishtata-v-oblastta-povishena-e-opasnostta-ot-padashti-kamani-po-vsichki-napravleniya.html", "text": "Предимно сухи са пътищата в област Смолян, мокри участъци има само по усойните части в планината. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, с отлична видимост. Движението се осъществява в едната лента по пътя Проглед – Пампорово на 2,5 км след разклона заради пропадане на пътен банкет. Мястото, което е с дължина около 100 метра е обозначено със знаци. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира внимателно. През деня не са получавани сигнали за инциденти по пътищата в областта. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nАвтомобилният трафик в Смолян е по-интензивен по централните улици и входно-изходните артерии на града. Пътните настилки са сухи.\r\nНели ГЕРГЬОВСКА", "date": "2018.04.08", "title": "Смолян: Нормално се осъществява движението по пътищата в областта, повишена е опасността от падащи камъни по всички направления"}
{"url": "http://www.focus-news.net/news/2018/04/08/2508998/sitel-makedoniya-liderat-na-vmro-dpmne-prognozira-uspeshen-vot-na-nedoverie-kam-pravitelstvoto-na-zoran-zaev-i-predsrochni-parlamentarni-izbori.html", "text": "Председателят на ВМРО-ДПМНЕ Христиан Мицоски прогнозира успешен вот на недоверие към правителството на премиера Зоран Заев (СДСМ) и предсрочни парламентарни избори в Македония, предава скопският телевизионен канал „Сител“.\r\nДепутати от неговата партия внесоха интерпелация в парламента, се което се върнаха в законодателния орган след четиримесечен бойкот. Те се надяват тя да бъде обсъдена още в сряда, след почивните дни за празника Великден. \r\nИнтерпелацията съдържа над 15 въпроса с критики към министри, прекомерни заеми, лоша данъчна политика и размера на пенсиите. Отправена е и критика за „непрозрачността“ в Договора за добросъседство и приятелство в България и преговорите с Атина за разрешаване на спора за с името. \r\nИ докато Мицковски е уверен в успешния вот на недоверия, премиерът Заев изрази увереност, че правителството му ще остане на власт. „Като цяло съм удовлетворен от мястото, на което се намираме след 10 месеца управление. Разбира се, ние можем и възнамеряваме да постигнем много повече\", увери лидерът на СДСМ.Тереза Герова", "date": "2018.04.08", "title": "„Сител“ (Македония): Лидерът на ВМРО-ДПМНЕ прогнозира успешен вот на недоверие към правителството на Зоран Заев и предсрочни парламентарни избори"}
{"url": "http://www.focus-news.net/news/2018/04/08/2508996/die-welt-germanskata-politsiya-predotvrati-teroristichen-atentat-sreshtu-berlinskiya-polumaraton.html", "text": "По информация на националния ежедневник Die Welt германската полиция е предотвратила терористичен атентат срещу Берлинския полумаратон, който тази година се провежда в неделя, 8 април. \r\nСпецчастите на полицията са арестували четирима души, планирали да извършат нападения с хладни оръжия срещу участниците в спортното събитие и хората, дошли да го наблюдават. Според изданието сред групата арестувани има лице, което е пряко свързано с кръговете на Анис Амри – тунизиецът, който извърши терористичното нападение от 19 декември 2016 г. срещу коледния базар във федералната германска столица. Жилището на един от четиримата е било претърсено от правоохранителните органи малко преди нападението на „Брайтшайдплатц“.\r\nИзточник на редакцията разкрива, че основният заподозрян по случая е разполагал с два ножа, с които е планирал да извърши нападението. Лицето е било под наблюдение на компетентните органи. Други подробности обаче към момента не се съобщават.\r\nАтака в Берлин, извършена на 8 април, вероятно щеше да бъде изключително кървава. Около 32 хил. души са в центъра на града за 38-то издание на Берлинския полумаратон – рекорден брой участници. Топлото пролетно време също е привлякло много зрители, подчертават от редакцията. \r\nПреди обед в неделя, сенаторът по вътрешните работи Андреас Гайзел (ГСДП) заяви, че с оглед на трагедията в Мюнстер са разпоредени повишени нива на сигурност. \r\nДванадесет души загинаха в първата голяма ислямистка атака в Германия от декември 2016 г. Други посетители на коледния пазар бяха сериозно ранени. Тунизиецът Анис Амри успя да избяга, без да бъде разпознат. За няколко дни той успя да прекоси почти половин Европа. На 23 декември той бе застрелян от италианската полиция близо до Милано.Тереза Герова", "date": "2018.04.08", "title": "Die Welt: Германската полиция предотврати терористичен атентат срещу Берлинския полумаратон"}
{"url": "http://www.focus-news.net/news/2018/04/08/2509005/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nПрез нощта ще бъде ясно, с минимални температури между 4° и 9°. Утре ще е предимно слънчево. Ще духа слаб, в Дунавската равнина и източните райони до умерен вятър от изток-североизток. Дневните температури ще се повишат и максималните ще са между 20° и 25°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 96+000 до км 97+000 посока Бургас, движение в една лента поради аварийно запълване на появили се деформации на пътната настилка с топла асфалтова смес. Срок до 10.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nРеверсивно движение по АМ „Люлин“ между тунел „Мало Бучино“ и тунел „Люлин“ от км 9+350 до км 10+875 в дясното платно /посока Перник/. Обособяват се две ленти за движение в посока София и една лента в посока Перник. Скоростта на движение се ограничава на 50 км/ч.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок до 10.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 10.04.2018 г.; \r\nОбласт Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата  настилка. Срок от 8.00 до 17.00 на 10.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 154+000 до км 160+000 се осъществява в една лента поради ремонтни дейности на асфалтовата настилка. Срок до 10.04.2018 г. \r\nПът II-37: Движението по път II-37 с. Гелеменово – Пазарджик от км 117+900 до км 118+300 се осъществява в една лента поради ремонтни дейности на асфалтовата настилка. Срок до 09.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 10.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-7003: Движението по път III-7003 Пристое – Каолиново от км 0+000 до км 4+900 се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.08", "title": "Актуална пътна обстановка към 17.30 часа"}
{"url": "http://www.focus-news.net/news/2018/04/08/2509004/pregled-na-mezhdunarodnite-novini-do-18-chasa-agentsiya-fokus.html", "text": "Германската полиция е предотвратила терористичен атентат срещу Берлинския полумаратон, който тази година се провежда в неделя, 8 април. \r\nСпецчастите на полицията са арестували четирима души, планирали да извършат нападения с хладни оръжия срещу участниците в спортното събитие и хората, дошли да го наблюдават. Според изданието сред групата арестувани има лице, което е пряко свързано с кръговете на Анис Амри – тунизиецът, който извърши терористичното нападение от 19 декември 2016 г. срещу коледния базар във федералната германска столица. Жилището на един от четиримата е било претърсено от правоохранителните органи малко преди нападението на „Брайтшайдплатц“.\r\nИзточник разкрива, че основният заподозрян по случая е разполагал с два ножа, с които е планирал да извърши нападението. Лицето е било под наблюдение на компетентните органи. Други подробности обаче към момента не се съобщават.\r\nАтака в Берлин, извършена на 8 април, вероятно щеше да бъде изключително кървава. Около 32 хил. души са в центъра на града за 38-то издание на Берлинския полумаратон – рекорден брой участници. Топлото пролетно време също е привлякло много зрители.\r\nПреди обед в неделя, сенаторът по вътрешните работи Андреас Гайзел (ГСДП) заяви, че с оглед на трагедията в Мюнстер са разпоредени повишени нива на сигурност. \r\nДванадесет души загинаха в първата голяма ислямистка атака в Германия от декември 2016 г. Други посетители на коледния пазар бяха сериозно ранени. Тунизиецът Анис Амри успя да избяга, без да бъде разпознат. За няколко дни той успя да прекоси почти половин Европа. На 23 декември той бе застрелян от италианската полиция близо до Милано.\r\n*** Президентът на САЩ Доналд Тръмп предупреди за „високата цена“ на „безмозъчната“ химическа атака в Сирия, извършена близо година след американските въздушни удари в страната с ракетите „Томахоук“.\r\n„Множество загинали, включително жени и деца, в безмозъчна ХИМИЧЕСКА атака в Сирия. Зоната на жестокостта е затворена и обкръжена от сирийската армия, което я прави напълно недостъпна за външния свят. Президентът Путин, Русия и Иран са отговорни за подкрепата на животното Асад“, категоричен бе лидерът на Белия дом. \r\nСирийски активисти съобщиха в събота, че срещу град Дума в Източна Гута са използвани химически оръжия, в резултат на което са ранени и убити десетки цивилни граждани. Дамаск отрече обвиненията, а Москва ги определи като провокация.\r\n*** Министърът на външните работи на Гърция Никос Кодзиас обвини турския президент Реджеп Тайип Ердоган и мечтите му за хегемония в региона за ескалирането на напрежението между двете съседни страни.  \r\nВ интервю за германска медия първият дипломат на Атина заяви, че държавният глава на Турция е изнервен и разкритикува арогантността му за увереността, че може да прави каквото си пожелае в региона. Кодзиас бе категоричен, че няма въпрос за промяна на границата с Турция, защото има международно право и – разбира се, способност на Гърция да се отбранява. \r\nТурция, според Кодзиас, се опитва да отстрани вътрешното си напрежение чрез напрежение с Гърция. Той добави, че Ердоган е зает с преследването на енергийните претенции на Турция в Източното Средиземноморие – дори и незаконно. \r\nОтношенията между Атина и Анкара се обтегнаха и от ареста на двамата гръцки войници, които са държавни в Турция от миналия месец, и заради осмината турски военнослужещи, които избягаха в Гърция през 2016 г. след неуспешния опит за преврат.\r\nДвата въпроса не са свързани, категоричен бе Кодзиас, припомняйки, че гръцките власти не са арестували турските военнослужещи – те са поискали убежище. \r\nЗа разлика от твърдия език, използван от гръцкия министър на отбраната Панос Каменмос, Кодзиас е уверен, че Гърция трябва да остане спокойна.\r\n*** Обезвреждане на британска бомба от годините на Втората световна война принуди повече от 26 хил. души да напуснат домовете си в Падерборн -  университетски град, намиращ се в североизточната част на федералната провинция Северен Рейн-Вестфалия, Германия.  Това е най-голямата операция за евакуация в следвоенната история на града.\r\nВ рамките на 10 часа е забранено влизането в радиус от 1,5 км около мястото, където е открит снарядът, за да могат сапьорите да обезвредят бомбата от внушителните 1,8 тона. \r\nВ часовете преди обед пожарните служби и полицията потвърдиха, че евакуацията е преминала по план. Сред сградите, които са били опразнени, са две болници и няколко домове за възрастни хора. Университетът и част от историческия стар град също са евакуирани. За гладкото протичане на операцията са задействани над хиляда пожарникари и представители на аварийни служби. \r\nБомбата беше открита само преди една седмица и половина, по време на строителните дейности. Тя се е намира на едва 80 см под земята. Експертите са категорични, че снарядът е изключително мощен и има огромен унищожителен потенциал. \r\nВ годините след Втората световна война най-голямата евакуация в Германия е от декември 2016 г. Тогава 54 хил. жители на Аугсбург бяха принудени да напуснат домовете си, за да бъде обезвредена бомба. През май миналата година в Хановер по същите причини бяха евакуирани около 50 хил. души.\r\n*** Турция категорично осъди предполагаемата химическа атака в сирийския град Дума в Източна Дума, заявявайки, че „подозира силно“ режима на президента Башар Асад за нея.\r\n„Силно осъждаме нападението и имаме силното подозрение, че то е било извършено от режима, чиято история на използване на химическо оръжие е известна на международната общност\", се казва в изявление от Министерството на външните работи в Анкара.\r\n*** Председателят на ВМРО-ДПМНЕ Христиан Мицоски прогнозира успешен вот на недоверие към правителството на премиера Зоран Заев (СДСМ) и предсрочни парламентарни избори в Македония.\r\nДепутати от неговата партия внесоха интерпелация в парламента, се което се върнаха в законодателния орган след четиримесечен бойкот. Те се надяват тя да бъде обсъдена още в сряда, след почивните дни за празника Великден. \r\nИнтерпелацията съдържа над 15 въпроса с критики към министри, прекомерни заеми, лоша данъчна политика и размера на пенсиите. Отправена е и критика за „непрозрачността“ в Договора за добросъседство и приятелство в България и преговорите с Атина за разрешаване на спора за с името. \r\nИ докато Мицковски е уверен в успешния вот на недоверия, премиерът Заев изрази увереност, че правителството му ще остане на власт. „Като цяло съм удовлетворен от мястото, на което се намираме след 10 месеца управление. Разбира се, ние можем и възнамеряваме да постигнем много повече\", увери лидерът на СДСМ.\r\n***", "date": "2018.04.08", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/04/08/2509002/yordan-mladenov-bsp-neka-ne-zabravyame-poslanieto-na-vazkresenieto-da-badem-chovechni-da-proshtavame-da-imame-nadezhda-da-otvorim-sartsata-si.html", "text": "Нека не забравяме посланието на Възкресението – да бъдем човечни, да прощаваме, да имаме надежда, да отворим сърцата си! С тези думи се обърна към гражданите в приветственото си слово народният представител от БСП Йордан Младенов, съобщиха от пресцентъра на БСП - Пазарджик. Той пожела на всички здраве, разбирателство и любов, силна да е вярата ни и добри да са делата ни. „Приемете най-искрените ми пожелания за светли и благословени Великденски празници!“, каза още в приветствието си Младенов.", "date": "2018.04.08", "title": "Йордан Младенов, БСП: Нека не забравяме посланието на Възкресението – да бъдем човечни, да прощаваме, да имаме надежда, да отворим сърцата си"}
{"url": "http://www.focus-news.net/news/2018/04/08/2508986/afp-turtsiya-podozira-silno-rezhima-na-bashar-asad-za-himicheskata-ataka-v-duma.html", "text": "Турция категорично осъди предполагаемата химическа атака в сирийския град Дума в Източна Дума, заявявайки, че „подозира силно“ режима на президента Башар Асад за нея, предава AFP.\r\n„Силно осъждаме нападението и имаме силното подозрение, че то е било извършено от режима, чиято история на използване на химическо оръжие е известна на международната общност\", се казва в изявление от Министерството на външните работи в Анкара. Тереза Герова", "date": "2018.04.08", "title": "AFP: Турция „подозира силно“ режима на Башар Асад за химическата атака в Дума"}
{"url": "http://www.focus-news.net/news/2018/04/08/2509008/sport-napoli-ostava-v-bitkata-za-titlata-sled-pobeda-s-21-sreshtu-kievo.html", "text": "Наполи остава в битката за титлата след победа с 2:1 срещу отбора на Киево в среща от 31-вия кръг на Серия „А“. Тимът от Неапол губеше с 0:1 до 89-та минута, но направи обрат с попадения на Аркадиуш Милик и Амаду Диавара в добавеното време на двубоя. \r\nТака при седем оставащи мача до края на сезона отборът, воден от Маруцио Сари, се доближи на четири точки от лидера във временното класиране Ювентус, който има актив от 81 точки. Киево е на 14-та позиция с 29 точки.\r\nВ друг мач от кръга Торино постигна победа с 1:0 в домакинството си на Интер.", "date": "2018.04.08", "title": "Спорт: Наполи остава в битката за титлата след победа с 2:1 срещу Киево"}
{"url": "http://www.focus-news.net/news/2018/04/08/2509006/afp-iran-opredeli-obvineniyata-za-nova-himicheska-ataka-kato-zagovor-sreshtu-damask-i-pretekst-za-voenni-deystviya-sreshtu-siriya.html", "text": "Обвиненията за използване на химически оръжия в атаката срещу сирийския град Дума в Източна Гута е „заговор“ срещу правителството на Башар Асад, изрази увереност съюзника му в лицето на Иран, предава AFP.\r\n„Такива твърдения и обвинения от страна на американците и някои западни държави са признаци на нов заговор срещу сирийското правителство и народа, и претекст за военни действия, които със сигурност ще усложнят още повече ситуацията в страната и в региона\", се казва в изявление на Министерството на външните работи в Техеран.Тереза Герова", "date": "2018.04.08", "title": "AFP: Иран определи обвиненията за нова химическа атака като „заговор“ срещу Дамаск и претекст за военни действия срещу Сирия"}
{"url": "http://www.focus-news.net/news/2018/04/08/2509009/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Сухи са пътните настилки в областта. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани пътни инциденти. Към момента никъде не се извършват ремонтни дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.04.08", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/04/08/2508994/plovdiv-s-praznichen-kontsert-i-tantsovo-shou-na-tsentralniya-ploshtad-zavarshva-velikdenskata-programa-v-asenovgrad.html", "text": "С празничен концерт и танцово шоу на централния площад „Акад. Николай Хайтов“ на 9 април завършва Великденската програма в Асеновград. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград. Концертът на втория ден на Великден ще започне от 11.00 часа. За празничното настроение на жителите и гостите на града ще се погрижат народният певец Здравко Мандаджиев и танцово шоу „Кабири“.\r\nПо традиция Община Асеновград подготвя богата и изпъстрена с различни по своята същност културна програма за Великденските празници. Тази година сред празничните прояви, които започнаха още на 27 март, се наредиха множество изложби, пленери, базари, концерти и работилници за писани яйца.\r\nТони МИХАЙЛОВ", "date": "2018.04.08", "title": "Пловдив: С празничен концерт и танцово шоу на централния площад завършва Великденската програма в Асеновград"}
{"url": "http://www.focus-news.net/news/2018/04/08/2509011/predstoyashti-sabitiya-v-stranata-za-9-april-agentsiya-fokus.html", "text": "***\r\nОт 16.30 часа в детска градина „Зайченцето бяло“ ще бъде открита учебна площадка за безопасно движение и приложно колоездене.\r\n***\r\nОт 18.00 часа на бул. „Княгиня Мария Луиза“ №58  ще се проведе пресконференцията на руския духовен майстор и праноед Дмитрий Лапшинов СВАРГА.\r\n***\r\nОт 11.00 часа на централния площад „Акад. Николай Хайтов“ ще се проведе празничен концерт на народния певец Здравко Мандаджиев.\r\n***\r\nОт 08.00 часа в храм „Свето Вознесение Господне” ще бъде отслужена Архиерейска Възкресна света литургия.\r\nОт 10.30 часа кметът Иван Гавалюгов към жителите и гостите на община Ботевград ще поздрави жителите и гостите на община Ботевград. \r\nОт 10.40 часа Ловчанският митрополит Гавриил ще отслужи Водосвет за здраве и благополучие. \r\nОт 11.00 часа  ще бъде раздаден Великденски (30 метров) козунак. От 11.10 часа с концерт на Общински Духов оркестър – Ботевград ще започне концертната програма на събора в Ботевград.\r\n***\r\nОт 08.00 часа в храм „Св. Архангел Михаил“ ще бъде отслужено утринно богослужение. След това програмата ще продължи с празнична Великденска литургия от 09:00 часа, отново в храм „Св. Архангел Михаил“. От 11.00 часа, на централния градски площад, своите великденски поздравления ще поднесат Варненския и Великопреславски митрополит Йоан, и  кметът д-р Александър Горчев.\r\n***\r\nОт 11.00 часа ще се състои тържественото откриване на седмото издание на фолклорния събор „Алботин“, в подножието на Алботинския скален манастир край с. Градец. Заместник-кметът на Община Видин инж. Цветан Асенов ще поднесе приветствие към участниците и гостите на събитието. От 11.30 часа ще започне фолклорният събор „Алботин“ в Алботински скален манастир, край с. Градец\r\n***\r\nОт 11.30 часа на пл. „Стефан Стамболов“,ще се състои концерт на Духов оркестър-Пловдив по повод Великденските празници.\r\n***\r\nОт 16.00 часа на стълбите на Каменица на Главната улица в Пловдив ще се състои безплатен концерт „Класика за Великден”.\r\n***\r\nОт 11.00 часа в Парка на младежта ще се проведат игри под надслов „Великденско съкровище“", "date": "2018.04.08", "title": "Предстоящи събития в страната за 9 април (Агенция „Фокус“)"}
{"url": "http://www.focus-news.net/news/2018/04/08/2509013/veliko-tarnovo-sluzhbata-za-vtoro-vazkresenie-sabra-nad-600-velikotarnovtsi-v-nov-hram.html", "text": "Над 600 великотърновци се събраха в новия храм „Възкресение Христово” за църковната служба навръх Великден, съобщиха от пресцентъра на Община Велико Търново. Богослужението за Второ възкресение бе отслужено от великотърновския митрополит Григорий. Кметът на Старата столица Даниел Панов също уважи литургията и поздрави своите съграждани с най-светлия християнски празник.\r\n„Великден символизира победата, която светлината, добротата, вярата, истината и правдата взимат над мрака, злото, лъжата, неправдата. Възкресение Христово ни учи, че трябва да следваме изконните човешки, български и православни ценности, да опазваме традициите и обичаите. Нека всички бъдем по-добри, нека помагаме на хората в нужда”, обърна се Даниел Панов към великотърновци.\r\nСлед края на църковната служба кметът Панов и митрополит Григорий подариха великденски пакети с осветено яйце и козунак на всеки от присъстващите. Те бяха осигурени от Община Велико Търново и спонсори. Живеещите в домовете за възрастни хора „Венета Ботева” и в с. Балван, заедно с младежите от Кризисния център в селото и децата в Центъра за настаняване от семеен тип (В. Търново) също бяха зарадвани с осветени великденски яйца и козунаци.\r\nКулминация на празничната програма за Възкресение Христово е аудиовизуалният спектакъл „Царевград Търнов – звук и светлина”, който ще бъде излъчен в 21.00 часа тази вечер.", "date": "2018.04.08", "title": "Велико Търново: Службата за Второ възкресение събра над 600 великотърновци в нов храм"}
{"url": "http://www.focus-news.net/news/2018/04/08/2509015/nimh-utre-shte-e-predimno-slanchevo-dnevnite-temperaturi-shte-se-povishat-i-maksimalnite-shte-sa-mezhdu-20-i-25.html", "text": "През нощта ще бъде ясно, с минимални температури между 4° и 9°. Утре ще е предимно слънчево. Ще духа слаб, в Дунавската равнина и източните райони до умерен вятър от изток-североизток. Дневните температури ще се повишат и максималните ще са между 20° и 25°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Евгения Егова.\r\nАтмосферното налягане ще се понижи и ще е близко до средното за април.  \r\nНад Черноморието ще е предимно слънчево. Ще духа до умерен вятър от север-североизток. Максималните температури ще са между 12° и 16°. Температурата на морската вода е 10-11°. Вълнението на морето ще бъде 2-3 бала.\r\nНад планините ще бъде предимно слънчево. Ще духа до умерен вятър от изток-югоизток, който по високите части ще се ориентира от югозапад. Максималната температура на височина 1200 метра ще около 15°, на 2000 метра – около 9°.\r\nВъв вторник ще бъде предимно слънчево, следобедните часове с временни увеличения на облачността, но валежи не се очакват. Сутринта ще е хладно с минимални температури между 3° и 8°, но през деня ще се затопли и максималните температури ще бъдат между 21° и 26°, по-ниски по Черноморието - между 10° и 15°, там през по-голямата част от деня ще има значителна ниска облачност. В сряда ще бъде предимно слънчево. В следобедните часове над планинските райони в Западна България ще се развива купеста облачност, но вероятността за валежи е малка. Повишението на температурите ще продължи. В четвъртък преди обяд ще е предимно слънчево, но в следобедните часове над  Западна и Централна България въздушната маса ще е неустойчива и ще се развива купеста и купесто-дъждовна облачност и на много места ще има краткотрайни превалявания с гръмотевици и временно усилване на вятъра. Ще се задържи топло с минимални температури между 7° и 12°, максимални – между 24° и 29°, по-ниски ще бъдат по Черноморието – между 12° и 17°.", "date": "2018.04.08", "title": "НИМХ: Утре ще е предимно слънчево, дневните температури ще се повишат и максималните ще са между 20° и 25°"}
{"url": "http://www.focus-news.net/news/2018/04/08/2509016/sport-real-madrid-i-atletiko-madrid-zavarshiha-naravno.html", "text": "Реал Мадрид и Атлетико Мадрид завършиха наравно 1:1 в мач от 31-вия кръг на Ла Лига, изигран на стадион „Сантяго Бернабеу“. Резултатът откри Кристиано Роналдо в 53-та минута на двубоя, но само четири минути по-късно нападателят на Атлетико Мадрид Антоан Гризман успя да изравни. \r\nАтлетико Мадрид и Реал Мадрид заемат второ и трето място във временното класиране, съответно с 68 и 64 точки. Лидер е Барселона с актив от 79 точки.\r\nВ другия ранен мач от кръга отборът на Леванте победи Лас Палмас с 2:1.", "date": "2018.04.08", "title": "Спорт: Реал Мадрид и Атлетико Мадрид завършиха наравно"}
{"url": "http://www.focus-news.net/news/2018/04/08/2509012/redzhep-tayip-erdogan-kam-poddrazhnitsite-na-pkk-shte-svarshite-v-ada.html", "text": "Президентът на Турция Реджеп Тайип Ердоган отново изостри тона срещу поддръжниците на „Работническата партия на Кюрдистан“ (ПКК), предупреждавайки ги, че ще „свършат в ада“, и обещавайки, че военните на Анкара ще продължат операциите срещу тях в Сирия и Ирак, пише вестник Hurriyet. \r\n„Ще продължим борбата си в рамките на стратегията, която сме определили. Благодарим на всяка партия, която ни подкрепя в тази борба. На тези, които говорят като ръководители на терористични организации, казваме – ще свършите в ада\", заяви Ердоган в рамките на митинг на управляващата „Партия на справедливостта и развитието“ в югоизточната провинция Сиирт.\r\nЕрдоган направи коментарите само ден, след като обвини Франция, че подстрекава „терористите“, като ги „посреща“ в Елисейския дворец в Париж, при това на фона на протеста от страна на Анкара, съюзник на Франция в НАТО, за подкрепата, която тя демонстрира към Сирийските демократични сили (СДС).\r\nНа 30 март френският президент Еманюел Макрон се срещна със сирийска делегация, включваща представители на „Народни отряди за отбрана“ (YPG) и „Партията на демократическия съюз“ (PYD), давайки им гаранции за подкрепата на Париж за стабилизиране на Северна Сирия от дейността на „Ислямска държава“ в региона. \r\nСпоред Анкара YPG е пряко свързана с ПКК и поради тази причина на 20 март тази година стартира операция „Маслинова клонка“ в района на сирийския град Африн. \r\nСпоред управляващите в Анкара обещанието на Макрон е „подкрепа за тероризма\" и може да превърне Франция в „цел на Турция\".\r\n„Франция, подбуждате тероризма. Подкрепяте го, като го посрещате в Елисейския дворец. Няма да можете да обясните това. Няма да можете да се освободите от това терористично бреме ... Докато Западът подхранва тези терористи, той ще потъва\", заяви по-рано Ердоган.\r\nВ неделя тонът на турския президент отново се изостри. „Ние водим безпрецедентна борба срещу тероризма. Те (французите – бел.р.) стоят срещу нас с гласа и исканията на терористични организации, въпреки че те трябва да ни подкрепят \", категоричен бе Ердоган. \r\n„Когато става въпрос за техните интереси, те не се въздържат от маршируване с терористични организации. Дори терористи в Елисейския дворец. След това се опитват да ми дават съвети. Пазете си ги за себе си. Ако сте против терористичните организации, тогава трябва да стоите до нас. Ако не го направите, трябва да знаете, че всички тези терористични организации ще ви създадат главоболие\", добави Ердоган.\r\nТой обеща, че Турция ще продължи операциите си в Сирия и Ирак срещу силите на ПКК, като добави, че до този момент в рамките на операция „Маслинова клонка“ военните на Анкара са „неутрализирали“ 4017 „терористи“.\r\n„Какво ви казахме? Няма значение къде ще избягате [ПКК], ние ще бъдем там \", закани се турският президент. Тереза Герова", "date": "2018.04.08", "title": "Реджеп Тайип Ердоган към поддръжниците на ПКК: Ще свършите в ада"}
{"url": "http://www.focus-news.net/news/2018/04/08/2509033/sport-sebastiyan-fetel-specheli-gran-pri-na-bahreyn.html", "text": "Себастиян Фетел с Ферари спечели Гран При на Бахрейн, която се проведе на пистата „Сахир“.Втори остана пилотът на Мерцедес Валтери Ботас, а трети – неговият съотборник Люис Хамилтън. Това е втора победа на Фетел от две състезания този сезон и по този начин той събра актив от 50 точки, със 17 повече от втория Хамилтън. Следващата надпревара ще се проведе в Китай след една седмица.", "date": "2018.04.08", "title": "Спорт: Себастиян Фетел спечели Гран При на Бахрейн"}
{"url": "http://www.focus-news.net/news/2018/04/08/2509010/washington-examiner-vliyatelen-republikanets-opredeli-otgovora-na-donald-tramp-na-himicheskata-ataka-v-siriya-kato-opredelyasht-moment-v-kachestvoto-mu-na-glavnokomandvasht.html", "text": "Влиятелният сенатор Линдзи Греъм, който за кратко се бори срещу Доналд Тръмп на първичните избори в Републиканската партия, определи отговора на 45-тия президент на САЩ като „определящ за него момент“ в качеството му на главнокомандващ, отбелязва американското издание Washington Examiner. \r\n„Те виждат, че нашата решителност намалява, но президентът Тръмп може да преобърне тези представи“, изрази увереност републиканецът. \r\nПо-рано в неделя Тръмп осъди предполагаемата химическа атака в сирийския град Дума, Източна Гута, обвинявайки за нея силите на президента Башар Асад и съюзниците му Русия и Иран. От редакцията припомнят, че съгласно разпространените данни, над 40 души са загинали, а десетки други са ранени, след вероятно нападение с химически оръжия срещу град Дума. Дамаск отрече обвиненията, а Москва ги определи като провокация. \r\n„Той (Доналд Тръмп – бел. р.) в миналото е предизвиквал Асад да не използва химическо оръжие\", припомни Греъм, като след това предупреди, че ако не се предприемат конкретни стъпки в отговор на предполагаемите действия на Дамаск, то това със сигурност би повлияло негативно на позицията на Вашингтон в преговорите със Северна Корея. Освен това американският президент „ще изглежда слаб в очите на Русия и Иран“. \r\nВ ранен неделен пост в социалната мрежа „Туитър“ държавният глава на САЩ заплаши, че отговорните за атаката в Дума ще платят „висока цена“, като същевременно обвини предходния президент на САЩ Барак Обама за неговия отговор на използването на химическо оръжие в Сирия през 2013 г.\r\n„Значи това е определящ момент, господин президент. Трябва да проследите този разказ - покажете решимостта, която Обама не демонстрира“, бе призивът, който сенатор Греъм отправи към лидера на Белия дом. \r\nВ отделно интервю съветникът по националната сигурност към Белия дом Том Босърт заяви, че след новата химическа атака в Сирия нито една опция за отговор не бива да бъде изключвана. Предполагаемата атака е извършена точно година след трагедията в Хан Шайхун, провинция Идлиб, в резултат на която загинаха над стотина души. САЩ отговориха на нападението с въздушни удари срещу сирийска въздушна база. Тереза Герова", "date": "2018.04.08", "title": "Washington Examiner: Влиятелен републиканец определи отговора на Доналд Тръмп на химическата атака в Сирия като „определящ момент“ в качеството му на главнокомандващ"}
{"url": "http://www.focus-news.net/news/2018/04/08/2509032/veliko-tarnovo-regionalniyat-istoricheski-muzey-vodi-pregovori-da-badat-varnati-artefaktite-koito-sa-negovo-pritezhanie-no-se-pazyat-v-natsionalniya-istoricheski-muzey.html", "text": "Преговори за връщане на артефактите, притежание на Регионалния исторически музей в старата столица, които се съхраняват в Националния исторически музей в София, води директорът на културната институция в старопрестолния град Иван Църов. Той поясни пред Радио „Фокус“ – Велико Търново, че преди дни е провел поредния разговор на тази тема с директорката на НИМ доц. д-р Бони Петрунова. По думите му в София, в момента се пазят около 52 предмета, притежание на РИМ- Велико Търново, сред които и оригиналът на пръстена на цар Калоян. „Той е в Националния музей от 1983 година. Идеята ми е да видим дали някои от тези 52 предмета, могат да ни бъдат върнати, защото знаете, че през годините НИМ попълни с доста интересни артефакти своите фондове и вече не е толкова належащо. Разговорите в тази насока продължават“, коментира още Иван Църов. В Регионалния исторически музей във Велико Търново се пази музейно копие на пръстена на Калоян, което е едно към едно с оригинала, но не е изработено от масивно злато.\r\nЛуиза ТРАНЧЕВА", "date": "2018.04.08", "title": "Велико Търново: Регионалният исторически музей води преговори да бъдат върнати артефактите, които са негово притежание, но се пазят в Националния исторически музей"}
{"url": "http://www.focus-news.net/news/2018/04/08/2509036/kyustendil-uchilishten-razsadnik-shte-bade-sazdaden-v-dvora-na-uchilishteto-v-selo-kraynitsi.html", "text": "Училищен разсадник ще бъде създаден в двора на училището в село Крайници. Това каза пред Радио „Фокус” – Кюстендил директорът на учебното заведение Гергана Велинова. По думите й вече е проведена среща с директора на Държавно горско стопанство „Дупница”, на която е постигната договореност за съвместно сътрудничество. „Това ще даде възможност на децата да видят нагледно колко много грижи са необходими да израсте едно голямо дърво. Самите възпитаници на училището ще могат да произвеждат и даряват фиданки за другите учебни заведения и детски градини в района, а целта е младите да се възпитат в любов към природата и нейното опазване”, каза Велинова. При създаването на училищния разсадник и при отглеждането на посадъчния материал помощ ще оказват лесовъди от Дупница и Кюстендил. Основните дейности ще започнат в началото на есенния сезон.\r\nВенцеслав ИЛЧЕВ", "date": "2018.04.08", "title": "Кюстендил: Училищен разсадник ще бъде създаден в двора на училището в село Крайници"}
{"url": "http://www.focus-news.net/news/2018/04/08/2509014/afp-siriya-opredeli-kato-iztarkana-plocha-obvineniyata-sreshtu-neya-za-izpolzvaneto-na-himicheski-orazhiya.html", "text": "Обвиненията, че правителството в Дамаск е използвало химически оръжия срещу град Дума, Източна Гута, са „изтъркана плоча“. Това се казва в изявление от Министерството на външните работи на Сирия, цитирано от държавната информационна агенция SANA, предава AFP.\r\n„Твърденията за употреба на химически оръжия са се превърнали в неубедителна изтъркана плоча, с изключение на някои страни, които търгуват с кръвта на цивилни и подкрепят тероризма в Сирия\", се казва в разпространеното съобщение. \r\nСъгласно разпространените данни, над 40 души са загинали, а десетки други са ранени, след вероятно нападение с химически оръжия срещу град Дума. Дамаск отрече обвиненията, а Москва ги определи като провокация. Тереза Герова", "date": "2018.04.08", "title": "AFP: Сирия определи като „изтъркана плоча“ обвиненията срещу нея за използването на химически оръжия"}
{"url": "http://www.focus-news.net/news/2018/04/08/2508999/prof-kostadin-dinchev-folklorist-velikden-e-den-na-parvoto-proletno-palnolunie-i-oznachava-osoben-den.html", "text": "Великден е ден на първото пролетно пълнолуние и се нарича още Възкресение Христово. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград.  По думите му в нашия църковен календар е установено, че този празник може да се отбелязва между 4 април и 8 май, но по принцип сливането на Великден с Гергьовден се избягва. „В религиозен план Великден се свързва с възкресението на Иисус Христос. Самото название Великден означава „Особен ден“. Възкресението се предхожда от Страстната седмица като най-тежки ден от нея е петък, когато е извършено самото разпятие на Христос. В този ден се пресъздава смъртта и погребението на Иисус. Събота пък е тъжен ден, в който не се яде и строго се спазват някои правила, докато свещеника не каже „Христос Воскресе“, а присъстващите не отговорят „Воистина Воскресе“, каза още проф. Динчев. Той добави, че в народен план отбелязването на Великден не се различава много от църковните практики. „Така например в понеделник и вторник преди настъпването на Великден е времето, в което трябва да се въздържаме от веселие. В сряда се разрешавали някои игри като например „Дрельо моме“, играят се също различни игри от младежите и мъжете. На този ден се завръщат прелетните птици и се вярва, че ако кукувица закука ще бъде без немотии и болести“, отбеляза проф. Динчев. Той подчерта, че в другите дни до отбелязването на Христовото Възкресение в народните и в църковните практики се следват едни и същи забрани.\r\nЛора КАЛЧЕВА", "date": "2018.04.08", "title": "Проф. Костадин Динчев, фолклорист: Великден е ден на първото пролетно пълнолуние и означава „Особен ден“"}
{"url": "http://www.focus-news.net/news/2018/04/08/2509035/gabrovo-na-blizo-150-pozhara-sa-reagirali-gabrovskite-pozharnikari-prez-parvoto-trimesechie-na-godinata.html", "text": "На 149 пожара са реагирали габровските пожарникари през първото тримесечие на годината. Това съобщи за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и зашита на населението“ – Габрово. Той посочи, че броят на възникналите инциденти се е увеличил. Средно на ден са регистрирани 2,2 произшествия през първите три месеца на годината. Пожарите с материални загуби са 35, а тези без щети са 114. Екипите са реагирали на четири сигнала за аварийно-спасителна дейност. 39 пъти са оказвали техническа помощ на граждани и други организации. Осем е броят на подадените лъжливи сигнали. „За съжаление, това не е никак малко, предвид, че при получаване на лъжлив сигнал се застрашава безопасността на други хора, които в този момент биха се нуждаели реално от помощ, докато екипите са ангажирани“, посочи гл. инсп. Пламен Генчев. Той съобщи, че общият брой на всички излизания по сигнал на служителите на Регионалната дирекция през първото тримесечие са 207 на брой. Те са гасили предимно пожари в жилища и в сухи треви – съответно – 18 и 23 на брой. Пожарите в комини са 62. „Това е доста голям брой, въпреки нашите усилия чрез медиите и на място да агитираме хората да ги почистват и да се грижат за тях. Пожарите в комините всяка година са голям брой. За съжаление, много често от пожар в комин горенето се пренася и става пожар в жилищната сграда. Така че е хубаво хората да го имат предвид това нещо. Комините трябва да се почистват и поддържат преди и дори по време на отоплителния сезон“, посочи гл. инсп. Пламен Генчев.\r\nНадежда КРЪСТЕВА", "date": "2018.04.08", "title": "Габрово: На близо 150 пожара са реагирали габровските пожарникари през първото тримесечие на годината"}
{"url": "http://www.focus-news.net/news/2018/04/08/2509007/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница на ГКПП \"Капитан Андреево\" трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". На останалите български гранични контролно-пропускателни пунктове трафикът е нормален.\r\nПо данни на Агенция \"Митници\", от 20.00 часа тази вечер до 8.00 часа на 10 април обработването на пътни и винетни такси  на ГКПП ще се извършва ръчно, поради оптимизация на информационните системи на агенцията.", "date": "2018.04.08", "title": "ГД \"Гранична полиция\": Интензивен е трафикът на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2018/04/08/2509037/varna-povishava-se-broyat-na-chitatelite-v-kraevedskiya-sektor-v-darzhavniya-arhiv-v-grada.html", "text": "Повишава се броят на читателите в краеведския сектор в „Държавен архив“ – Варна през последната година. Това съобщи в интервю за Радио „Фокус“ – Варна Владимир Владимиров – началник на отдел „Държавен архив“ – Варна. „След голямата вълна по реституция на имоти и връщане на селскостопански имоти преди 10 и повече години се забелязва повишаване на читателите в краеведския сектор. Все повече и повече хора посещават „Държавен архив“ с цел информация за писане на различни научни издания, а също така и с лични нужди“, допълни Владимир Владимиров. По думите му през 2017 година читателите на институцията са 204, от които 2-ма чуждестранни граждани. 113 души са посетили архива по изследователски теми, а по имуществени въпроси – 53. „Посещенията в нашата читалня от тези 204 души са 439, като те са използвали 4152 архивни единици – това са десетки хиляди страници“, заяви Владимир Владимиров.", "date": "2018.04.08", "title": "Варна: Повишава се броят на читателите в краеведския сектор в Държавния архив в града"}
{"url": "http://www.focus-news.net/news/2018/04/08/2509040/anadolu-agency-turtsiya-organizira-proizvodstvo-na-boepripasi-za-tankove.html", "text": "Институтът за машиностроене и химическа промишленост на Турция  (МКЕ) в течение на тази година ще предаде за ползване от въоръжените сили на страната три хиляди единици 120-мм танкови осколочно-фугасни снаряда (HE –High Explosive). Това съобщи пред Anadolu Agency министъра на отбраната на страната Нуреттин Джанкълъ.\r\nВ предприятията на МКЕ вече е организирано производството на боеприпасите, които вече са преминали изпитания.\r\nДоколкото по-рано турските Въоръжени сили са използвали танковете само за стрелба по бронирани цели, то на предприятията на МКЕ е организирано производство на снаряди с ударно ядро.\r\nРешението за производство на снаряди НЕ-Т е взето във връзка с натрупания опит в хода на антитерористичните операции „Маслинова клонка“ и „Щита на Ефрат“.\r\nПодготовката за производството на новите снаряди е продължила цяла година, след което МКЕ за първи път е започнала да произвежда серийно снаряди НЕ-Т.\r\nНовите боеприпаси са ефективни в поразяването на открити цели и скрити обекти на противника. Всички боеприпаси ще се произвеждат на обекти от военно-промишления комплекс на Турция.\r\nОсновното предназначение на осколочно-фугасните снаряди е поразяването на живата сила на врага, както и на небронирана и слабобронирана техника. Осколочно-фугасните снаряди голям калибър могат да бъдат използвани ефективно за унищожаването на лекобронирани танкове и самоходни артилерийски установки (САУ), тъй като могат да пробият относително тънка броня и със силата на взрива си да извадят от строя екипажа им.\r\nПревод и редакция:", "date": "2018.04.08", "title": "Anadolu Agency: Турция организира производство на боеприпаси за танкове"}
{"url": "http://www.focus-news.net/news/2018/04/08/2509003/ekathimerini-nikos-kodzias-obvini-turskiya-prezident-za-eskaliraneto-na-naprezhenieto-mezhdu-atina-i-ankara.html", "text": "Министърът на външните работи на Гърция Никос Кодзиас обвини турския президент Реджеп Тайип Ердоган и мечтите му за хегемония в региона за ескалирането на напрежението между двете съседни страни, съобщава електронното издание Ekathimerini. \r\nВ интервю за германска медия първият дипломат на Атина заяви, че държавният глава на Турция е изнервен и разкритикува арогантността му за увереността, че може да прави каквото си пожелае в региона. Кодзиас бе категоричен, че няма въпрос за промяна на границата с Турция, защото има международно право и – разбира се, способност на Гърция да се отбранява. \r\nТурция, според Кодзиас, се опитва да отстрани вътрешното си напрежение чрез напрежение с Гърция. Той добави, че Ердоган е зает с преследването на енергийните претенции на Турция в Източното Средиземноморие – дори и незаконно. \r\nОтношенията между Атина и Анкара се обтегнаха и от ареста на двамата гръцки войници, които са държавни в Турция от миналия месец, и заради осмината турски военнослужещи, които избягаха в Гърция през 2016 г. след неуспешния опит за преврат.\r\nДвата въпроса не са свързани, категоричен бе Кодзиас, припомняйки, че гръцките власти не са арестували турските военнослужещи – те са поискали убежище. \r\nЗа разлика от твърдия език, използван от гръцкия министър на отбраната Панос Каменмос, Кодзиас е уверен, че Гърция трябва да остане спокойна. Тереза Герова", "date": "2018.04.08", "title": "Ekathimerini: Никос Кодзиас обвини турския президент за ескалирането на напрежението между Атина и Анкара"}
{"url": "http://www.focus-news.net/news/2018/04/08/2509043/ria-novosti-donald-tramp-i-premierat-na-irak-sa-obsadili-situatsiyata-v-siriya.html", "text": "Президентът на САЩ Доналд Тръмп и премиерът на Ирак Хайдер ал Абади са обсъдили ситуацията в Сирия, съобщиха от Белия Дом, предава РИА Новости.\r\nСпоред изявлението от Белия Дом, Абади е позвънил на Тръмп, за да му благодари за помощта в борбата с терористичната групировка „Ислямска държава“.\r\n„Лидерите са обсъдили ускоряването на кампанията за разгрома на остатъците от „Ислямска държава“ и необходимостта да се работи съвместно в борбата с другите заплахи в региона. Те са обсъдили ситуацията в Сирия и предизвикващите тревога съобщения за възможна химическа атака в близост до Дамаск“, се казва в съобщението.\r\nПо-рано Тръмп обвини Русия и Иран, че поддържат сирийския лидер Башар Асад на фона на информацията за химическа атака в град Дума, в резултат от която може да са загинали 40 души.\r\nПревод и редакция:", "date": "2018.04.08", "title": "РИА Новости: Доналд Тръмп и премиерът на Ирак са обсъдили ситуацията в Сирия"}
{"url": "http://www.focus-news.net/news/2018/04/08/2509042/sport-chelsi-i-uest-hem-zavarshiha-naravno-11.html", "text": "Отборът на Челси продължи с лошите си резултати и се отдалечи сериозно от 4-ото място в английската Висша лига, даващо право на участие в Шампионската лига, след като завърши наравно 1:1 с Уест Хем на своя стадион „Стамфорд Бридж“ в мач от 33-ия кръг на шампионата. Така „сините“ събраха актив от 57 точки и са на пето място във временното класиране, на 10 от четвъртия Тотнъм. Уест Хем са на 14-о място с 34 точки, на 6 от зоната на изпадащите 5 кръга преди края.", "date": "2018.04.08", "title": "Спорт: Челси и Уест Хем завършиха наравно 1:1"}
{"url": "http://www.focus-news.net/news/2018/04/08/2509045/britanski-profesor-ikonomist-v-techenie-na-edno-pokolenie-es-shte-povtori-sadbata-na-sssr.html", "text": "Европейският съюз има сходни характеристики с СССР и в течение на едно поколение ще сподели неговата съдба. С такава прогноза излезе почетният професор от Лондонското училище по икономика Гуитиан Принс, пише британското издание The Times, предава руското електронно издание EurAsia Daily.\r\n„Нарастващото объркване и понижаващият се авторитет“ вече са станали предпоставки за скорошен крах на Европейския съюз, пояснява Принс, затова излизането на Обединеното кралство от Съюза е само началото. „През този месец „проектът“ ЕС навършва 71 години. Отсъствието на възпроизводство на културата говори, че, както и при неговия по-голям брат (Съветския съюз), срокът на неговото съществуване едва ли ще прехвърли един човешки живот“, разсъждава Принс.\r\nСпоред неговите думи, от началото на 21 век в ЕС текат постепенни процеси на разпад. Недоволството на хората в Съюза се изостря и в отговор се въвеждат все повече инструменти за по-твърд контрол. „Постиженията все по-често се достигат с плащането на много висока цена, защото се наложи за тях да се плаща със социално отчуждение“, предполага професорът. Той твърди още, че лидерите на ЕС са престанали да се съобразяват с интересите на обикновените граждани, а самата организация е започнала да прилича на чудовище. „Този дракон, на който летим, извърна глава и ни гори със своето горещо дихание“, казва Принс.\r\n„Тези неща свидетелстват за неприемането от страна на гражданите, но „проектът“ отговаря на това с още по-голямо ускорение, което явно води Съюза към опасната зона на разпада. И в момента той се намира в точно такова положение – люлее се, но демонстративно не се подчинява, унижава и се подиграва, опитвайки се да сломи волята на британците, за да удържи другите перспективни бегълци и има намерение да ни накаже за нашето независимо решение да излезем от ЕС. Това едва ли може да се смята за признак за увереност в собствените сили“, отбелязва професорът.\r\nПринс е автор на доклада за групата Briefings for Brexit, която беше организирана от привържениците на Брекзит, за да даде научно обоснование за излизането на Великобритания от Съюза. Сред поддръжниците на тази организация са преподаватели от университета в Кеймбридж, включително икономистът Грем Гаджин и почетният професор по история на Франция Роберт Тумс, пояснява The Times.\r\nПревод и редакция:", "date": "2018.04.08", "title": "Британски професор-икономист: В течение на едно поколение ЕС ще повтори съдбата на СССР"}
{"url": "http://www.focus-news.net/news/2018/04/08/2508978/die-welt-napadatelyat-ot-myunster-e-bil-izvesten-na-politsiyata.html", "text": "Нападателят, който вряза превозно средство в група хора в Мюнстер и уби трима души, е бил известен на полицията с предишни дребни провинения, съобщава националният ежедневник Die Welt.\r\nГлавният прокурор на Мюнстер Елке Адомейт поясни, че предполагаемият извършител на нападението е бил замесен в четири престъпления от 2015-2016 г. Едно от тях е извършено в Арнсберг, а останалите – в Мюнстер. Съдебното производство по тях обаче е прекратено. \r\nСъгласно представената от Адомейт информация, лицето е било замесено в нанасяне на имуществени щети, отправяне на заплахи, бягство от пътнотранспортно произшествие и измами. „Но на пръв поглед тук нямаме никакви доказателства за по-силна престъпна интензивност\" на предполагаемия нападател, подчерта Адомейт. Все още няма индикации за политически мотиви на деянието му. Тереза Герова", "date": "2018.04.08", "title": "Die Welt: Нападателят от Мюнстер е бил известен на полицията"}
{"url": "http://www.focus-news.net/news/2018/04/08/2509034/afp-spored-es-dokazatelstvata-sochat-kam-oshte-edna-himicheska-ataka-na-siriyskiya-rezhim.html", "text": "В неделя Европейският съюз заяви, че доказателствата сочат към химическа атака на сирийския режим и призова съюзниците на Дамаск – Русия и Иран, да помогнат за предотвратяване на други такива инциденти, предава AFP.\r\n„Доказателствата сочат към още една химическа атака от страна на режима\", се казва в съобщение на Европейската служба за външна дейност. „Призоваваме поддръжниците на режима, Русия и Иран, да използват своето влияние, за да предотвратят по-нататъшни атаки\".Тереза Герова", "date": "2018.04.08", "title": "AFP: Според ЕС „доказателствата сочат“ към още една химическа атака на сирийския режим"}
{"url": "http://www.focus-news.net/news/2018/04/08/2509038/tass-rusiya-se-dogovori-za-evakuiraneto-na-teroristite-ot-iztochna-guta-s-novite-lideri-na-dzhaysh-al-islyam.html", "text": "В неделя Министерството на отбраната на Русия се договори с новите лидери на групировката „Джайш ал Ислям“ за примирие и евакуиране на терористите от град Дума в Източна Гута. Планира се извеждането на до 8 хиляди бойци, съобщи началникът на руския Център за примиряване на враждуващите страни в Сирия генерал-майор Юрий Евтушенко, предава ТАСС.\r\nОще в събота, както вече информира Агенция „Фокус, бе съобщено, че в групировката се е случил преврат и властта е взета от нови командири, а предишните са убити. Новите главатари нарушиха постигнатото примирие и възобновиха бойните действия против правителствените войски.\r\n„Днес руския Център за примирение проведе преговори с „Джайш ал Ислям“ в хода на които беше постигната договорка за примирие, разоръжаване на тази групировка и възобновяване на операцията по извеждането на терористите от град Дума“, съобщи генералът.\r\nТой уточни, че за извеждането на джихадистите е открит нов хуманитарен коридор с пропускателен пункт в района на Ел Вафидин. „Бойните действия в Дума са прекратени. За евакуацията на терористите и членовете на техните семейства в Дума пристигна колона от 100 автобуса, на които ще бъде извозена първата партия. Общо се планира извеждането на 8 хиляди бойци и около 40 хиляди членове на техните семейства“, съобщи Евтушенко.\r\nОсвен това той подчерта, че успехът в преговорите с терористите „още един път доказва, че в този район не е използвано никакво химическо оръжие и всички обвинения по адрес на правителствените войски от страна на Запада не са нищо повече от поредната фалшификация“.\r\nПревод и редакция:", "date": "2018.04.08", "title": "ТАСС: Русия се договори за евакуирането на терористите от Източна Гута с новите лидери на „Джайш ал Ислям“"}
{"url": "http://www.focus-news.net/news/2018/04/08/2509039/reuters-ungariya-shte-saobshti-predvaritelnite-rezultati-ot-glasuvaneto-oshte-v-nedelya-vecherta.html", "text": "Централната избирателна комисия на Унгария очаква да започне да публикува предварителните резултати от парламентарните избори още в неделя вечерта, като посоченият час е 21:30 българско време, съобщи началникът на Комисията Илона Палфи, предава Reuters.\r\nРезултатите от 18:30 българско време показаха, че избирателната активност към този момент е била 68,13%, което е повече от окончателната активност за последните три парламентарни вота.\r\nКъм 19:00 избирателите вече не можеха да гласуват, но някои секции останаха отворени, за да позволят на хората, които вече се бяха наредили на опашка да пуснат бюлетините си.\r\nПревод и редакция:", "date": "2018.04.08", "title": "Reuters: Унгария ще съобщи предварителните резултати от гласуването още в неделя вечерта"}
{"url": "http://www.focus-news.net/news/2018/04/08/2509041/reuters-predpolagaemata-himicheska-ataka-v-siriya-e-izvinenie-za-voenna-interventsiya-na-zapada-zayaviha-ot-mvnr-na-iran.html", "text": "Говорителят на Министерството на външните работи на Иран Бахрам Касеми заяви в неделя, че съобщенията за предполагаема газова атака в Сирия не са основани на факти и са просто „извинение“ на САЩ и Западните страни за военна интервенция срещу Дамаск, съобщи иранската държавна агенция IRNA, предава Reuters.\r\n„Подобни твърдения и обвинения на американците и някои Западни страни са поредната схема срещу сирийското правителство и народа на тази страна и са извинение за военна интервенция срещу тях“, е заявил Касеми, според цитата на IRNA.\r\nТой е заявил още, че съобщенията за газова атака „не отговарят на фактите“.\r\nПревод и редакция:", "date": "2018.04.08", "title": "Reuters: Предполагаемата химическа атака в Сирия е извинение за военна интервенция на Запада, заявиха от МВнР на Иран"}
{"url": "http://www.focus-news.net/news/2018/04/08/2509044/reuters-ss-na-oon-shte-provede-dve-zasedaniya-v-ponedelnik-sled-sluhovete-za-himicheska-ataka-v-siriya.html", "text": "Съветът за сигурност на ООН ще проведе две заседания в понеделник, след като Русия и САЩ отправиха отделни искания по различни въпроси. Това се случва, след като се появиха съобщения за предполагаема химическа атака в Сирия и американският президент предупреди Москва и Техеран, че „ще платят скъпо“, предава Reuters.\r\nРусия свика заседание на 15-членния Съвет по темата за „международните заплахи за мира и сигурността“, съобщиха дипломати в неделя.\r\nЕдна минута по-късно, както пише Reuters, САЩ, Франция, Великобритания, Швеция, Полша, Нидерландия, Кувейт, Перу и Брега на слоновата кост свикаха заседание във връзка с предполагаемите химически атаки.\r\n„СС трябва да се събере и да поиска незабавното предоставяне на достъп за спасителните екипи, хуманитарна помощ и независимо разследване на това, което се е случило и поемането на отговорност за този брутален акт“, заяви постоянният представител на САЩ при ООН Ники Хейли чрез съобщение в неделя.\r\nReuters припомня нейното предупреждение от миналия месец , че ако СС на ООН не успее да се намеси в сирийската ситуация, Вашингтон „е готов да действа, ако това се наложи“, точно както направи миналата година, когато бомбардира военновъздушна база на правителствената армия заради предполагаема химическа атака.\r\nПредседателят на СС за април – Перу, първоначално отреди първо да се проведе заседанието за предполагаемата химическа атака в понеделник сутринта, а заседанието по искане на Русия да е следобед, но дипломати са споделили, че руските дипломати са настояли за обратното, тъй като те първи са отправили искане за заседание.\r\nПревод и редакция:", "date": "2018.04.08", "title": "Reuters: СС на ООН ще проведе две заседания в понеделник след слуховете за химическа атака в Сирия"}
