{"url": "http://www.focus-news.net/news/2019/02/26/2628418/sport-otborat-na-sampdoriya-privleche-vratarya-emil-audero-ot-yuventus.html", "text": "Футбол: Отборът на Сампдория официално привлече вратаря Емил Аудеро, който до момента бе собственост на Ювентус. Отборът от Генуа плати 20 млн. евро за правата на вратаря, съобщиха двата клуба. Решението Сампдория да задържи Аудеро  който беше под наем в отбора е взето през януари, но едва сега Ювентус пожела да се раздели със своя вратар.", "date": "2019.02.26", "title": "Спорт: Отборът на Сампдория привлече вратаря Емил Аудеро от Ювентус"}
{"url": "http://www.focus-news.net/news/2019/02/26/2628417/veliko-tarnovo-reditsa-sabitiya-predvizhda-da-provede-prez-sledvashtiya-mesets-chitatelskiya-klub-kam-chitalishte-nadezhda.html", "text": "Редица събития предвижда да проведе през следващия месец читателски клуб „Приятели на книгата“ към читалище „Надежда“ във Велико Търново. Това съобщи за  Радио „Фокус“ – Велико Търново  Бисера Дживодерова, библиотекар при читалището и ръководител на клуба. Срещите на любителите на книгата започват още на 27 февруари, от 16.00 часа. Групата на възрастните членове на клуба са поканили великотърновската поетеса Албена Стефанова, която ще почете свои стихове, а след това ще разговарят за живота и творчеството. За месечната си среща през март те са поканили авторка на исторически съчинения. Сбирките на учениците през март ще са на темите „мама“ и „моя град“, посветени на празника на жената – 8 март и празника на града – 22 март. Библиотекарите при читалище „Надежда“ ще четат и приказки и стихчета с децата от Детска градина „Пролет“. \r\nНадежда КРЪСТЕВА", "date": "2019.02.26", "title": "Велико Търново: Редица събития предвижда да проведе през следващия месец читателския клуб към читалище „Надежда“"}
{"url": "http://www.focus-news.net/news/2019/02/26/2628421/predstoyashti-sabitiya-v-stranata-za-27-fevruari-agentsiya-fokus.html", "text": "*** \r\nОт 16.30 часа в зала „София“ на Световния търговски център „Интерпред“ държавният глава Румен Радев ще участва в церемонията по връчване на наградите на Българската асоциация по информационни технологии (БАИТ) за 2018 г. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Димитър Д., Румен Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 31-ви състав на Софийски градски съд ще заседава по делото срещу квесторите на КТБ  Елена Костадинчев и Станислав Лютов, обвинени в безстопанственост в особено големи размери. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Хованес М. Пламен П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на институцията на ул. „Георг Вашингтон“ 22 омбудсманът Мая Манолова ще се срещне с български граждани от чужбина. \r\n*** \r\nОт 10.30 часа 17-и състав на Специализирания наказателен съд ще заседава по искане на  Любомир Л., за изменение на наложената му мярка за неотклонение.  \r\n*** \r\nОт 11.00 часа в Национален пресклуб БТА проф. Николай Овчаров ще проведе пресконференция на тема: „Има ли „подводни камъни“ за постигането на така желаното споразумение между България и Република Северна Македония относно общата история?“. \r\n*** \r\nОт 11.00 часа д-р Хироши Ямакава, директор на Лабораторията за изкуствен интелект Dwango в Токио, ще изнесе публична лекция на тема тема „Бъдещето на изкуствения интелект в хармония с човека“ в зала „Проф. Марин Дринов“ на Българската академия на науките. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Информационен център София-европейска столица на спорта ще се проведе пресконференция по повод предстоящото през уикенда трето издание на международния баскетболен турнир в памет на \"Ваня Войнова\". \r\n*** \r\nОт 11.00 часа в Литературен клуб \"Перото\" на Национален Дворец на Културата ще бъде открита инициативата #steniskanabala. \r\n*** \r\nОт 11.00 часа в клуба на Съюза на журналистите ще бъде представен международния проект „Вивиен“ срещу насилието над жените с увреждания. \r\n*** \r\nОт 12.00 часа на кръстовището на бул. „Евлоги и Христо Георгиеви“ и бул. „Янко Сакъзов“ кметът на София Йорданка Фандъкова и министърът на транспорта, информационните технологии и съобщенията Росен Желязков ще направят инспекция на строителството на третия лъч на метрото, където приключи изграждането на метротунела с помощта на специалната тунелопробивната машина. \r\n*** \r\nОт 13.00 часа 10-и състав на Специализирания наказателен съд ще заседава по делото срещу Пламен М., Атанас О. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И., на когото е повдигнато обвинение за изнудване. \r\n*** \r\nОт 13.00 часа 12-и състав на Специализирания наказателен съд ще заседава по делото срещу Михаил С., на когото е повдигнато обвинение за престъпление по чл. 108 НК. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и др., на които са повдигнати обвинения за образуване и ръководене на организирана престъпна група.  \r\n*** \r\nОт 13.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия. \r\n*** \r\nОт 13.30 часа 9-и състав на Специализирания наказателен съд ще заседава по делото срещу Живко М., на когото са повдигнато обвинение за изнудване. \r\n*** \r\nОт 14.00 часа в сградата на Министерството на здравеопазването (залата на ет. 4) главният държавен здравен инспектор доц. д-р Ангел Кунчев, директорът на Националния център по заразни и паразитни болести проф. Тодор Кантарджиев, изпълнителният директор на СБАЛИПБ „Проф. Иван Киров” проф. д-р Татяна Червенякова и експерти от Министерството на здравеопазването ще дадат пресконференция на тема ваксинопредотвратими заболявания \r\n*** \r\nОт 14.30 часа ІІ-д въззивен състав ще заседава по гражданско дело на Елена Йончева срещу Бойко Борисов. \r\n*** \r\nОт 16.00 часа в зала „София“ на ИНТЕРПРЕД ще се състои церемонията по връчването на наградите на БАИТ. \r\n*** \r\nОт 18.30 часа в ателие-книжарница „Къща за птици” ще се проведе библейска беседа от поредицата „Книгата на книгите“ на тема „Възмездие и прошка в Стария и Новия Завет“. Лектор ще бъде отец Илиян Алексиев – председател на столичния храм „Рождество Богородично“. \r\n*** \r\nОт 18.30 часа в Sofia Event Center ще се състои церемонията по награждаване на конкурса Баня на годината 2018. \r\n*** \r\nОт 19.00 часа в Casa Libri (ул. „Цар Асен“ 64) ще се състои премиерата на новия роман на Георги Тенев „Балкански ритуал“. \r\n*** \r\nОт 16.00 часа в Народно читалище „Фар 1946“  ще се състои церемонията по награждаването на победителите в IV-тия конкурс за рисунка  и литературна творба, посветен на 3 март. \r\n*** \r\nОт 19.30 часа в Културния дом на Нефтохимика ще бъде представен най-новият спектакъл на Танцова компания „ДЮН“ – „Мандала“.  \r\n*** \r\nОт 09.30 часа до 17 часа в наказателна зала 1, ет. 1, на Съдебната палата продължава делото Марешки с изслушване на вещи лица и свидетели. Предишните заседания се провеждаха при закрити врата, поради изслушване на аудиозаписи от СРС. \r\n*** \r\nОт 11.00 часа във Франкофонски център – Варна ще се проведе пресконференция за представянето на на културните събития за месец март, организирани в рамките на „Месеца на Франкофонията 2019“. \r\n*** \r\nОт 14.00 часа общинският съветник от ПП ГЕРБ Калина Пеева ще се срещне с граждани в офиса на партията на ул. „Георги Бенковски” №1.  \r\n***  \r\nОт 11.00 часа в магазин „Кауфланд“ ще се проведе медиен. Официалното откриване на обекта е от 12.30 часа.  \r\n*** \r\nОт 14.30 часа в читалнята на Регионална библиотека „П.Р.Славейков“ ще се проведе кръгла маса. посветена на гръцкия език и неговото развитие през вековете. Събитието е по повод  \r\nМеждународния ден на гръцкия език. \r\n*** \r\nОт 16.00 часа кметът на Община Видин Огнян Ценков ще участва в среща с Академичното ръководство на Русенския университет „Ангел Кънчев”. От 18.00 часа в залата на Общински съвет – Видин кметът Огнян Ценков ще присъства на среща, организира от РУО  - Видин и Филиала на Русенския университет, с ученици от 12 клас на професионалните гимназии и техните родители. \r\n*** \r\nОт 16.00 часа в малката зала на Художествена галерия „Иван Фунев“ ще бъде открита гостуваща мобилна документална изложба „80 г. Паметник на Свободата на връх Шипка“. \r\n*** \r\nОт 17.00 часа в малката зала на Художествена галерия „Иван Фунев“ ще бъде представена разработката „Населението на средновековна Враца по антропологични данни от некрополите“ на Калоян Василев и гл.ас.д-р Мария Христова (ИЕМПАМ-БАН). \r\n*** \r\nОт 16.00 часа в НЧ „Съединение-1888“ ще се проведе „Мартенска работилничка“ – изработване на мартеници с учениците от ОУ „Климент Охридски“.  \r\n*** \r\nОт 19.30 часа в Културния дом на Нефтохимика ще бъде представен спектакълът \"Мандала\". \r\n*** \r\nОт 10.00 часа Дневен център за лица с увреждания организира „Мартенска работилница“ в Младежкия център.  \r\n*** \r\nОт 11.00 часа в Регионална библиотека „Дора Габе“ ще започне Музикална  лектория „Танц“ на Български камерен оркестър – Добрич с диригент Алексей Измирлиев. \r\n*** \r\nОт 18.00 часа в Младежкия център ще започне „Музикален салон 2“ с участието на Клуб „Пиано“ при Младежки център – Добрич и СУ  „Св. Климент  Охридски“. \r\n*** \r\nОт 9.00 часа в Зала 1 на Окръжен съд ще се гледа делото на подсъдимия Станимир Х. Срещу него е повдигнато обвинение за нанасяне на средна телесна повреда на полицейски служител.  \r\n*** \r\nОт 09.30 часа в Зала 2 на Окръжен съд ще се гледа делото на Йордан С., Марин П., Александър К. и Александър Д. Срещу тях е повдигнато обвинение за въоръжен грабеж в размер на 457 352.00 лева.   \r\n*** \r\nОт 10.00 часа във фоайето на Драматичен театър ще се проведе пресконференция по повод премиерата на спектакъла \"Одисей\".  \r\n*** \r\nВ 11.00 часа от пл. “Стефан Стамболов” 1 ще тръгне шествие с деца от училищата в града по повод Световния ден за борба срещу тормоза в училище. \r\n*** \r\nОт 11.00 часа в Аулата на Аграрния университет – Пловдив ще се проведе граждански диалог на тема „Технологии, образование, агросектор: цифровата трансформация  възможна“ с участието на еврокомисаря Мария Габриел и евродепутата от ГЕРБ/ЕНП Владимир Уручев. \r\n*** \r\nОбщинските съветници от ГЕРБ ще проведат приемни с граждани. От 16.00 до 18.00 часа председателят на Групата на ПП ГЕРБ и заместник-председател на Общински съвет Радослава Ташкова и Георги Василев ще се срещнат с граждани в офиса на ПП ГЕРБ в район „Южен” на ул. „Академик Петър Динеков” №1А. От 17.00 часа в офиса на ГЕРБ в район „Източен” на ул. „Коста Паница”№5 приемна ще има  Ани Лафчиева. От 17.30 часа там започва срещата с Емил Русинов. \r\n*** \r\nОт 18.00 часа в Градската художествена галерия ще бъде открита ретроспективна изложба на скулптора Атанас Колев. \r\n*** \r\nОт 10.30 часа в Екомузей с аквариум ще се проведе първото занятие по проект „Културна екосистема. Човек и природа – музейни образователни модули“, който се реализира от Регионален исторически музей – Русе с подкрепата на Министерството на културата. \r\n*** \r\nОт 16.00 часа в зала 2 на Канев център ПП ГЕРБ организира граждански диалог, посветен на регионалното развитие. Форумът е част от платформата за граждански диалог „Европа в нашия дом”. Гост ще бъде Николай Нанков – заместник-министър на регионалното развитие и благоустройството.  \r\n*** \r\nОт 10.00 часа в зала 1 на Община Свищов ще се състои встъпителна пресконференци за проект за изграждане на Център за възрастни хора в невъзможност за самообслужване. \r\n*** \r\nОт 15.30 часа Регионалната здравна инспекция организира информационна среща на тема „Морбили – симптоми и превенция“ в офиса на Център за майчино и детско здраве, който се намира във ДКЦ 2. \r\n*** \r\nОт 10.00 до 12.00 часа и от 14.00 до 16.00 часа в Регионалния исторически музей ще се проведе ателие под надслов „Баба Марта бързала, мартенички вързала“.  \r\n*** \r\nОт 10.00 часа в НЧ „Св. Климент Охридски 1858“ ще се проведе среща разговор на читалищните дейци от Община  Стара Загора с Николай Дойнов, председател на Съюза на народните читалища. \r\n*** \r\nОт 11.00 часа в пресклуб на БТА – Стара Загора ще се проведе пресконференция на ротъри клуб-Стара Загора.  \r\n*** \r\nОт 14.00 часа в Центъра за подкрепа за личностно развитие ще се проведе изложба-конкурс „Баба Марта бързала, мартенички вързала...“. \r\n*** \r\nОт 18.00 часа в Художествената галерия ще бъде представена изложбата „Реалност и въображение“.  \r\n*** \r\nОт 11.00 часа в пресцентъра в Областна администрация-Търговище директорите на дирекциите “Бюро по труда”, “Инспекция по труда” и “Социално подпомагане” ще дадат съвместна пресконференция. \r\n*** \r\nОт 10.00 часа в зала 203 на общината ще се проведе брифинг. \r\n*** \r\nОт 10.00 часа във II ОУ ”Д-р Петър Берон”, ще се проведе викторина на тема „Аз обичам България” с ученици от  II ОУ ”Д-р Петър Берон” и деца от ДГ ”Смехорани”. \r\n*** \r\nОт 14.00 часа в залата на къща музей „Баба Райна“ във Възрожденския комплекс Центърът за подкрепа за личностно развитие – Обединен детски комплекс Шумен – направление „Кариерно ориентиране“ организира среща с учениците от ПГМЕТТ „Христо Ботев“ и представителите на бизнеса в града. \r\n*** \r\nОт 18.00 часа в Регионална библиотека „Стилиян Чилингиров” - Шумен ще се проведе среща-разговор с психотерапевта и експерт в областта на човешката сексуалност и интимните отношения доц. д-р Румен Бостанджиев на тема „Креативната сексуалност”.", "date": "2019.02.26", "title": "Предстоящи събития в страната за 27 февруари (Агенция „Фокус“)"}
{"url": "http://www.focus-news.net/news/2019/02/26/2628442/televiziya-24-makedoniya-taravari-vmro-dpmne-okazvat-natisk-na-demokratichen-sayuz-za-intergratsiya-za-da-spasyat-velyanoski.html", "text": "Кметът на Гостивар Арбен Таравари подкрепи Алианса на албанците, като заяви, че  сценарият за отнемането на депутатския имунитет на Трайко Веляноски е заприличало на класическа филмова режисура, съобщава на електронната си страница скопската  телевизия 24 . \r\nСпоред него би било честно премиерът направо и открито да заяви, че има политическо споразумение. Явно Демократичен съюз за интеграция е принудена да подкрепя ВМРО-ДПМНЕ и да не гласува. Той е изразил мнение, че „Всички се надяват съдебните институции да функционират както трябва, а санкциите да са според закона и правилата \".  Ивелина Ватова", "date": "2019.02.26", "title": "Телевизия 24 (Македония): Таравари  : ВМРО-ДПМНЕ оказват натиск на „Демократичен съюз за интерграция“, за да спасят Веляноски"}
{"url": "http://www.focus-news.net/news/2019/02/26/2628420/sofiya-vazstanoveno-e-dvizhenieto-po-am-struma-v-uchastaka-novo-delchevo-sandanski-v-posoka-sofiya.html", "text": "Възстановено е движението по АМ \"Струма\" в участъка Ново Делчево – Сандански, в посока София. Това съобщиха от пресцентъра на  Агенция \"Пътна инфраструктура\" .", "date": "2019.02.26", "title": "София: Възстановено е движението по АМ \"Струма\" в участъка Ново Делчево – Сандански, в посока София"}
{"url": "http://www.focus-news.net/news/2019/02/26/2628425/varna-obshtina-beloslav-organizira-transport-do-grobishtniya-park-za-golyama-zadushnitsa.html", "text": "Във връзка с предстоящата месопустна или Голяма задушница, в събота, на втори март, от Община Белослав ще осигуряват транспорт за жителите, които искат да стигнат до гробищните паркове. Това съобщиха за  Радио „Фокус“ – Варна  от Общината. Безплатен транспорт ще има както до гробищата в града, така и в село Страшимирово. Курсовете ще се осъществяват по график. В 8 часа и 8.30 часа ще се тръгва от квартал ”Младост” в Белослав, а в 8.05 часа и в 8.35 часа – от Спирка „Общината“. Началните часове за тръгване от Спирка „Църквата“ ще са 8.10 часа и 8.40 часа. Гражданите могат да ползват транспорт наобратно от гробищния парк в Белослав от 10 часа и от 10.30 часа. Курсовете от пенсионерския клуб в квартал ”Акации” ще са в 8.30 часа и в 9.00 часа. \r\nДиана СТОЕВА", "date": "2019.02.26", "title": "Варна: Община Белослав организира транспорт до гробищния парк за Голяма задушница"}
{"url": "http://www.focus-news.net/news/2019/02/26/2628427/tihomir-bezlov-tsentar-za-izsledvane-na-demokratsiyata-nyama-konsensusen-otgovor-kolko-golyam-e-nelegalniya-pazar-na-goriva-v-balgariya.html", "text": "Няма консенсусен отговор, колко голям е нелегалния пазар на горива в България. Това каза за обзорното предаване „Това е България“ на  Радио „Фокус“  Тихомир Безлов,  анализатор по програма „Сигурност“ в Центъра за изследване на демокрацията.  \r\n„Една е оценката на Агенция „Митници“, друга е на Българската петролна и газова асоциация, трета – на НАП. Разликите са много значими, като се почне от около 300 млн. годишни загуби, и се стига до 1 млрд. годишно загуби. Говорим за ДДС и акциз. В България няма консенсус по темата. В Полша, Балтийските страни без Естония, Сърбия и Румъния – там също е спорна и дискусионна темата, какъв е точно процентът нелегалните горива на техните пазари“, каза още анализаторът.  \r\nТихомир Безлов допълни, че казусът с нелегалните горива не са тема в Западна, а предимно в Източна Европа. \r\nЦоня СЪБЧЕВА", "date": "2019.02.26", "title": "Тихомир Безлов, Център за изследване на демокрацията: Няма консенсусен отговор, колко голям е нелегалния пазар на горива в България"}
{"url": "http://www.focus-news.net/news/2019/02/26/2628422/tihomir-bezlov-tsentar-za-izsledvane-na-demokratsiyata-ima-zoni-v-pazara-na-gorivata-koito-sa-politicheski-chuvstvitelni.html", "text": "Има зони в пазара на горивата, които са политически чувствителни. Това каза за обзорното предаване „Това е България“ на  Радио „Фокус“  Тихомир Безлов,  анализатор по програма „Сигурност“ в Центъра за изследване на демокрацията. Той даде за пример острия спор в публичното пространство по темата за Закона за горивата. „Едната част от участниците казват, че Законът води до това, че отстранява от пазара малките търговци и превозвачи, другата част казва, че по този начин се ограничава възможността на малките търговци да продават нелегално. Въпрос на политическо решение е, кой точно е правият. Може да ограничим максимално възможностите за ведомствени и мобилни бензиностанции, но ще бъдат засегнати цели сектори в икономиката, което води до щети за икономиката на страната. Политическият проблем е, че имаме различни лобита, които променят влиянието си. Много малко знаем за тези отношения, виждаме как ситуацията се променя с времето“, каза още анализаторът. Тихомир Безлов допълни, че докато при пазара на цигарите се знае, кой е крайният потребител, а именно хората, които изпушват цигарите, при горивата има много индустрии, които потребяват горива, като даде примери с транспортния и минния сектор, самолети, кораби и др.  \r\nЦоня СЪБЧЕВА", "date": "2019.02.26", "title": "Тихомир Безлов, Център за изследване на демокрацията: Има зони в пазара на горивата, които са политически чувствителни"}
{"url": "http://www.focus-news.net/news/2019/02/26/2628426/georgi-dimov-bivsh-generalen-konsul-na-balgariya-v-odrin-turtsiya-e-pritisnata-i-ot-sasht-i-ot-rusiya.html", "text": "Турция е притисната и от САЩ, и от Русия, каза за обзорното предаване „Това е България“ на  Радио „Фокус“  Георги Димов, бивш генерален консул на Република България в Одрин. Според него отношенията между Турция и Русия напоследък са доста странни. Той допълни, че от една страна Анкара използва сделката за закупуване на зенитно-ракетен комплекс C-400 като своеобразна противоотрова срещу зависимостта си от Вашингтон, а от друга са неочакваните и неприятни случаи за обратно връщане от Русия на турски селскостопански стоки. Най-съществени са различията по Сирия, обясни Димов и посочи, че в района на Идлиб различията между Москва и Анкара са много сериозни. „На първо място това е замислената зона за сигурност по турско-сирийската граница и най-важното е, кой ще я контролира. На второ място е отношението към сирийските кюрди, което не е различно и в двете страни, включително и като контра пункт на създадената въоръжена и надъхвана от Анкара  Свободна сирийска армия. Третото изключително важно за Москва е разрешаването на проблема с последната крепост на джихадистите в Сирия, а по-точно в района на Идлиб. Там със сигурност ще има голяма военна операция на сирийската армия подкрепяна от Русия“, обясни той. Георги Димов каза още, че със САЩ  отношенията на Турция също са доста проблемни.  Той уточни, че по повод оповестеното военно изтегляне Анкара обвинява Вашингтон, че няма стратегия в Сирия. От днес има и нови остри стрели към ЕС и общо към Запада за двойните стандарти, за ислямофобията и срещата в Египет във формат ЕС – Лига на арабските държави, обясни той.  \r\nЦоня СЪБЧЕВА", "date": "2019.02.26", "title": "Георги Димов, бивш генерален консул на България в Одрин: Турция е притисната и от САЩ, и от Русия"}
{"url": "http://www.focus-news.net/news/2019/02/26/2628428/kyustendil-priemat-se-zayavki-za-uchastie-v-denya-na-lyubitelskoto-tvorchestvo.html", "text": "Приемат се заявки за участие в Деня на любителското творчество в Кюстендил. Това съобщи за  Радио „Фокус” – Кюстендил  Слава Соколова, старши специалист „Координатор – направление художествена самодейност и читалища“ към отдел „Култура и духовно развитие” в Община Кюстендил. Празникът на художествената самодейност ще започне на 3 март от 10.00 часа в голямата зала на читалище „Братство”. В програмата могат да вземат участие ансамбли, групи за народни обичаи, певчески и танцови групи, инструменталисти, певци. Представители на групи по състезателни танци и други жанрове. За всеки един участник е предвидено и определено време за представяне пред журито и публиката. На 28 февруари ще бъде публикуван редът за представяне на всеки един от записалите се участници. \r\nВенцеслав ИЛЧЕВ", "date": "2019.02.26", "title": "Кюстендил: Приемат се заявки за участие в Деня на любителското творчество"}
{"url": "http://www.focus-news.net/news/2019/02/26/2628430/varna-89-400-sa-bili-raboteshtite-zheni-v-oblastta-prez-poslednoto-trimesechie-na-2018-godina.html", "text": "През четвъртото тримесечие на 2018 г. общият брой на заетите лица на 15 и повече навършени години в област Варна е бил 209 300 души. От тях които 119 900 са мъже, а 89 400 са жени. В сравнение с четвъртото тримесечие на 2017 г. общият брой на заетите лица се увеличава с 2.6%. Това съобщават от  Териториалното статистическо бюро  във Варна. Коефициентът на заетост в областта през четвъртото тримесечие на 2018 година е бил 52.4% (при 52.5% за страната), съответно 62.3% – за мъжете и 43.2% – за жените. В сравнение с четвъртото тримесечие на 2017 година този коефициент е по-висок с 1.5 процентни пункта, като при жените има намаление с 2.0 процентни пункта, а при мъжете – увеличение с 5.2 процентни пункта. По брой на заетите лица област Варна е на трето място след област София (столица) и област Пловдив, а по коефициент на заетост – на осмо място след областите София (столица), Благоевград, Пловдив, Стара Загора, София, Бургас и Смолян. През четвъртото тримесечие на 2018 година заетите лица на възраст 15 – 64 навършени години са 205 500, като 117 700 от тях са мъже, а 87 800 са жени. Спрямо четвъртото тримесечие на 2017 година общият брой на заетите лица нараства с 2.0%. Коефициентът на заетост за населението на възраст 15 – 64 навършени години е 66.1%, съответно 75.2% за мъжете и 56.8% за жените. В сравнение с четвъртото тримесечие на 2017 г. този коефициент е по-висок с 1.8 процентни пункта, като при мъжете има увеличение с 6.2 процентни пункта, а при жените – намаление с 2.7 процентни пункта.", "date": "2019.02.26", "title": "Варна: 89 400 са били работещите жени в областта през последното тримесечие на 2018 година"}
{"url": "http://www.focus-news.net/news/2019/02/26/2628109/shumen-66-godishen-mazh-e-blasnat-ot-lek-avtomobil-na-parking-pred-hipermaket-v-grada.html", "text": "66-годишен мъж е блъснат от лек автомобил на паркинг пред хипермакет в града. Това съобщиха от  ОДМВР - Шумен . Пътният инцидент е станал на 25 февруари около 16.10 часа на ул. “Бело Лом“. 71-годишен водач на лек автомобил \"Пежо 106\" с шуменска регистрация на паркинг пред хипермаркет не спазил правилата за движение и ударил 66-годишен пешеходец. Пострадалият е откаран за преглед в МБАЛ - Шумен, където му била установена фрактура на ляв глезен. Оставен е за лечение в болничното заведение без опасност за живота. Образувано е досъдебно производство.", "date": "2019.02.26", "title": "Шумен: 66-годишен мъж е блъснат от лек автомобил на паркинг пред хипермакет в града"}
{"url": "http://www.focus-news.net/news/2019/02/26/2628419/georgi-dimov-bivsh-generalen-konsul-na-balgariya-v-odrin-pod-vapros-e-loyalnostta-na-turtsiya-kato-partnyor-v-nato-i-predvidimostta-y-kato-sased.html", "text": "Под въпрос е лоялността на Турция като партньор в НАТО и предвидимостта й като съсед. Това каза за обзорното предаване „Това е България“ на  Радио „Фокус“  Георги Димов, бивш генерален консул на Република България в Одрин за стартиращите утре в страната най-мащабни военноморски учения „Синя родина“. Той обясни, че ситуацията в югоизточната ни съседка не е спокойна и еднозначна. Случващото се в Турция трябва да се разглежда в няколко плоскости: вътрешни и външнополитически подбуди и геостратегически вектори и съображения, обясни той. „На първо място това са местните избори, които ще се проведат на 31 март. На второ място са упоритите твърдения за нов политически проект на бившия президент Абдуллах Гюл и бившия министър-председател Ахмет Давутоглу, както и разминаванията между тях и сегашния президент Реджеп Таип Ердоган стават все по-очевидни. Не трябва да пренебрегваме и третият важен вътрешнополитически фон – продължаващите с пълна сила арести на т.нар. гюленисти. На четвърто място е продължаващото сатанизиране и изолиране на кюрдите. Нека не забравяме и икономическата й безизходица“, каза той. Георги Димов  каза още, че по официални данни инфлацията в Турция миналата година е над 20%, специално за селскостопанските стоки е над 30%, според Стив Ханке – бащата на валутния борд – истинската инфлация в югоизточната ни съседка обичайно е 3,5 пъти по-висока от официално оповестяваната.  Външнополитически Турция е притискана от Русия, САЩ и ЕС и се опитва да показва мускули в Средиземноморието. Сложните турско-гръцки взаимоотношения също не бива да бъдат забравяни. Учението, което ще се проведе утре е само брънка от тях. Подобни провокации е имало и преди и те няма да спрат, обясни Димов и добави, че сме свидетели на целенасочени антизападни и антиамерикански настроения. България не бива да си затваря очите за намеса на Турция в вътрешните ни работи, каза още той. \r\nЦоня СЪБЧЕВА", "date": "2019.02.26", "title": "Георги Димов, бивш генерален консул на България в Одрин: Под въпрос е лоялността на Турция като партньор в НАТО и предвидимостта й като съсед"}
{"url": "http://www.focus-news.net/news/2019/02/26/2628423/ramush-haradinay-povdiganeto-na-vaprosa-za-granitsite-e-ideya-na-vladimir-putin-kosovo-nyama-da-dade-teritoriya.html", "text": "След днешното заседание на правителството косовският премиер  Рамуш Харадинай заяви пред репортери, че \"повдигането на граничния въпрос е дневният ред на Русия и руския президент (Владимир Путин), за да запази балканския въпрос открит\", цитиран от македонския информационен портал  A1 On . \r\nХарадинай каза, че е съгласен, че в преговорите със Сърбия трябва да бъде постигнато споразумение за взаимно признаване, но че Косово няма да приеме промяната на границата и разделението на страната,. \r\n\"Повдигането на граничния въпрос не е проста тема, а означава отваряне на кризи и трагедии\", каза Харадинай. \r\nТой повтори позицията на правителството си, че диалогът с Белград трябва да продължи, но стопроцентовите мита върху вноса от Сърбия и Босна и Херцеговина няма да бъдат премахнати, докато не бъде постигнато споразумение за взаимно признаване. \r\n„Важно е диалогът да продължи. Що се отнася до митата, няма промяна, вие знаете моето отношение,“  заяви Харадинай. \r\nИзискванията на международните фактори за премахване на митата, според премиера на Косово, са неприемливи, защото не отчитат определени особености. \r\n„В искането има две липсващи точки: съгласие за това какво ще се споразумеят Косово и Сърбия, както и времевият аспект. Сърбия е причинила щети на Косово. Ние подкрепяме диалога, говорим за реципрочно споразумение между Косово и Сърбия, но не и за споразумение, което ще се основава на въпроса за границите и територията, защото това означава начало на кризи и трагедии“, каза Харадинай.  Юлиян Марков", "date": "2019.02.26", "title": "Рамуш Харадинай: Повдигането на въпроса за границите е идея на Владимир Путин, Косово няма да даде територия"}
{"url": "http://www.focus-news.net/news/2019/02/26/2628044/originalni-dokumenti-na-ivan-evstratiev-geshov-pokazva-ban-po-povod-170-godishninata-ot-rozhdenieto-mu.html", "text": "Българската академия на науките ще отбележи 170 години от рождението на изтъкнатия държавник и дългогодишен председател на БАН Иван Евстратиев Гешов. Честванията ще се проведат от 11.00 часа в зала „Проф. Марин Дринов“. Това съобщиха от  БАН . \r\nОригинални документи, като визитката на Гешов, писмо от Алеко Богориди, кратък поглед върху състоянието на Българското книжовно дружество и други ще бъдат показани в изложба, организирана от Научния архив на Академията. Малко известни факти от биографията на един от най-големите благодетели на БАН ще бъдат представени в постери и снимки.  \r\nПо време на събранието академично слово за делото на Гешов ще изнесе доц. Даниел Вачков – директор на Института за исторически изследвания на БАН.  \r\nПо повод годишнината предстои да излезе от печат и том 1 от поредицата на Научния архив на БАН „Дигитални колекции“, посветена на Гешов. С нея Архивът си поставя за цел да популяризира делото на редица български общественици, имащи отношение към Академията, като показва документите, които се съхраняват за тях във фонда й. \r\nИван Евстратиев Гешов е значима личност от края на Българското възраждане, политик, директор на Българската народна банка (1883 – 1886), председател на Българското книжовно дружество (1898 – 1911), Българската академия на науките (1911 – 1924) и Българския червен кръст (1899 – 1924). На него БАН дължи много за своето развитие и утвърждаване както духовен център на страната. В писмо до управителния съвет на Българското книжовно дружество той заявява готовността си да изплати ипотечния дълг на дружеството при условие, че то бъде преименувано в Академия. С този акт, както и с всичко, което Гешов е правил след Освобождението, той се нарежда до най-големите благодетели на България.", "date": "2019.02.26", "title": "Оригинални документи на Иван Евстратиев Гешов показва БАН по повод 170-годишнината от рождението му"}
{"url": "http://www.focus-news.net/news/2019/02/26/2628043/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Събитието ще се проведе от 12.00 часа в централата на партията на улица „Врабча“ 23. Това съобщиха от пресцентъра на  ПП АБВ . Сред темите, които ще бъдат засегнати на пресконференцията, са: \r\n- АБВ - Младежи с национална инициатива за мир; \r\n- Изборният кодекс – спъва ли изборния процес президентското вето; \r\n- За опазването на българските традиции и добродетели или как европейската анкета в частта ѝ „ТОЙ, ТЯ И... ДРУГО“ е в конфликт с тях;  \r\nВ пресконференцията ще участват председателят на ПП АБВ Румен Петков, зам.-председателят на ПП АБВ Любомира Ганчева и председателят на АБВ - Младежи Пламена Заячка.", "date": "2019.02.26", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/02/26/2627998/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Завоят на Демократическата партия на САЩ наляво има силна подкрепа от избирателите либерали, но той би довел фракцията до загуба на президентските избори през 2020 година, пише електронното издание на вестник  Washington Examiner , като се позовава на последната анкета на Public Opinion Strategies. \r\nДокато 77% от демократите вярват, че страната ще е по-добре, ако бъде по-социалистическа, мнозинството от гласоподавателите не считат, че това е така (51% срещу 45%), показват данните от изследването. \r\nВъпросът бе вкаран в дебата за изборите през 2020-а от президента на САЩ Доналд Тръмп, който заяви в своята реч „За състоянието на Съюза“, че „Америка никога няма да бъде социалистическа страна“. \r\nОттогава, потенциалните кандидати за президент от Демократическата партия имат проблеми със защитата на плановете си за предоставяне на безплатни услуги, като здравеопазването и образованието, както е в социалистическите държави, Някои, като например губернаторът на Вирджиния Тери Макаулиф, предупредиха, че САЩ не могат да си позволят да направят безплатни тези услуги. \r\nНовото проучване установи, че ключовите колебаещи се групи, от които и двете страни се нуждаят за изборите през 2020 г., не подкрепят социализма. \r\n„Значителна част от ключовите колебаещи се групи за гласуването през 2020 г., като белите жени в предградията (40% са съгласни / 57% не са съгласни), гласоподавателите в 20 ключови президентски щата (42% са съгласни / 54% не са съгласни) и избирателите от предградията (41% са съгласни / 56% не са съгласни ) всички не са съгласни с това изявление“, обясни анализатор на Public Opinion Strategies. \r\nРеспондентите са помолени да оценят тази позиция: „Сртаната ще бъде по-добре, ако нашите политическа и икономическа системи бяха по-социалистически, включително ако данъците за богатите бяха по-високи, за да се плаща за социални програми и за национализирането на здравеопазването, така че то да е управлявано от правителството, което също ще преразпределя богатството“. \r\nПодкрепата на Демократите за социализма изглежда дълбока. Например, Нюхаус установи, че 80% от „осъзнатите“ Демократи (представляват 22% от електората) смятат, че страната ще бъде по-добре политически и икономически, ако е по-социалистическа. \r\nВ обяснението към анкетата се казва, че „потенциалните избиратели в първичните избори на Демократическата партия са дори по-категорични в подкрепата си за тази позиция. \r\nДруги ключови изводи от анализа на Newhouse за социализма: \r\nРазстоянието между партиите по този въпрос е по-скоро като пропаст. Демократите са съгласни с идеята, че страната ще бъде по-добре, ако политическата и икономическата системи на САЩ са по-социалистически с впечатляващите 77% на 19%, докато Републиканците (14% за, срещу 83% против) и независимите (37% до 56%) категорично не са съгласни. \r\n***  Във високопрофилна среща със сирийския президент Башар Асад в Техеран в понеделник, върховният водач на Иран аятолах Али Хаменей заяви, че Ислямската република смята подкрепата за Сирия в лицето на голямата коалиция на САЩ, Европа и техните регионални съюзници срещу Дамаск, като подкрепа за съпротивителното движение и Техеран е горд това, пише  електронното издание Tehran Times . \r\nОсвен това Хаменей увери, че Иран ще продължи да стои рамо до рамо със сирийския народ, както е било в миналото. \r\n***  Доналд Тръмп, който разрушава либералната демокрация в САЩ, се превърна в главен борец за възстановяването на демокрацията във Венецуела. Президентът на САЩ иска да заобиколи законодателната власт и игнорира законите в своята страна. Иван Дуке върви по неговите стъпки, за да обяви своя заклет враг за диктатор и да получи смяна на режима, докато паралелно с това създава все по-авторитарно правителство в Колумбия, пише  колумбийският вестник El Espectador  в материал, представен без редакторска намеса. \r\nСлед прекъсването на мирните преговори с бунтовниците от Армията за национално освобождение (АНО), властта на Дуке придобива все по-деспотични черти: неспазването на държавните протоколи и рязкото прекратяване на преговорите превръща правителството в група от нечестиви хора в очите на световната общност и също води до растеж дейностите на бунтовниците, причинявайки щети на цивилните и околната среда. Неговата непоследователност може да доведе до усложнения пред Конституционния съд. Назначаването на човек, който отрича конфликта с бунтовническите групировки, за директор на Центъра за историческа памет е директно оскърбление към паметта на жертвите на този конфликт. Дуке твърди, че неговият План за национално развитие цели да постигне равноправие, но президентската данъчна инициатива свидетелства за противоположното. Очевидната цернтрализация на инвестиционните решения, които трябва да носят технически, а не политически характер, отслабват разклоненията на властта и правят Националния департамент за планиране все по-ненужен. \r\nДуке не е съвсем наясно какво означава да се противопостави на агонизиращия режим на Мадуро, който Тръмп се опитва да довърши. Но благодарение на това, той придоби популярност и смелост. Когато дойде часът на истината, г-н Гуайдо не разполагаше с достатъчно сили да вкара хуманитарна помощ в страната, която диктатор Мадуро отказва да пусне. Защото той е този, който разпределя глада и болестите на опонентите си, а храната и лекарствата - на поддръжниците. Тръмп няма да се реши на военна намеса във Венецуела, защото това ще доведе до човешки жертви и като цяло има малък шанс за успех. В резултат на това хуманитарната операция се провали и нашият \"президент\" и неговата „Група от Лима“ се оказаха в глупава позиция. \r\nОсвен всичко друго, Мадуро реши да прекъсне отношенията си с Дуке, когото нарече американска марионетка, лишавайки го от възможности за маневри в бъдеще, особено предвид възможните усложнения с АНО и с още една, много по-мощна бунтовническа групировка: Революционните въоръжени сили на Колумбия (ФАРК). Една по-умерена позиция, например, като тази, която зае Уругвай, би му дала големи възможности за маневри и би намалило заплахите по цялата граница с Венецуела, която има обща дължина 2200 км. \r\nСмяната на режима, която се опитват да постигнат американците и техните съюзници, е трудна, защото никой няма да даде властта просто така след две десетилетия чавизъм. Дълбоката икономическа криза и хиперинфлацията във Венецуела настоятелно изискват смяна на курса. Дори армията и военизираните формирования да се обявят против Мадуро и да го свалят, ще трябва да бъде формирано временно правителство, способно да възстанови икономиката и да проведе избори с участието както на опозицията, така и на чавистите, като последните ще бъдат повече. Дуке може да мечтае за каквото си иска, но засега е очевидно едно: той изключи Колумбия от този вероятен процес.", "date": "2019.02.26", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/26/2627999/otide-si-krasimir-uzunov-sobstvenik-i-osnovatel-na-fokus-obzor.html", "text": "На 56-годишна възраст внезапно почина собственикът на първата частна информационна агенция „Фокус“ и най-голямата частна българска радиоверига. Журналист, патриот, българин, преди всичко човек - Красимир Узунов остави трайна диря в българската журналистика и общество. \r\nКрасимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят. \r\nПоклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари 2019г. (четвъртък), в 10.00 часа в зала „Тържествена“ на Централния военен клуб, на бул. „Цар Освободител“ №7. \r\nОпелото ще отслужи викарият на Софийската митрополия епископ Поликарп в църквата „Света София“, от 13.00 часа. \r\nДоказателство за ролята и присъствието на Красимир Узунов в българския обществен живот са думите, с които близки, приятели, колеги, партньори, общественици, политици и представители на различни институции си спомнят за него и делото му. \r\nПосмъртно Красимир Узунов ще получи  най-високите отличия на БЧК и на Министерство на туризма. Красимир Узунов не се притесняваше от политически конюнктури. Символ на професионализъм и почтеност, той нямаше врагове – нещо изключително трудно да бъде постигнато в днешно време. Готов да върви срещу течението, той имаше еднакво професионално отношение към всички партии и всички цветове. За това свидетелстват множеството съболезнователни думи на представители на институциите у нас, както и на членове на партии от целия политически спектър. Председателят на парламента Цвета Караянчева  каза, че в лицето на Красимир Узунов България е загубила един истински човек. „Той можеше да даде още много на България, на българите и дано никога не го забравим“, добави тя.  Президентът Румен Радев  заяви, че патриотичното дело на Красимир Узунов ще бъде помнено, защото то в пълна степен е олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“. Вицепрезидентът Илияна Йотова  отбеляза, че Красимир Узунов е бил голям приятел, патриот и човек, направил много за България. Премиерът Бойко Борисов  каза, че той е оставил голяма диря в съзнанието на хората, които го познават. Росен Плевнелиев (президент в периода 2012-2017 г.)  коментира, че Красимир Узунов е показал голямата разлика между това да бъдеш националист и това да бъдеше патриот. „Той винаги знаеше кое е правилно за България. Беше вдигнал много високо знамето на обективната истина, на историческата истина, на качествената журналистика. Той беше посветен на българския национален идеал по начин, по който много малко други българи са го правили“, заяви Плевнелиев. Георги Първанов (президент в периода 2002-2012 г.)   посочи, че Красимир Узунов е бил истински патриот и голям българин. „Той беше голям професионалист, човек с тънък усет за словото, с отношение към голямата тема за идентичността“, добави Първанов. Петър Стоянов, (президент  в периода 1997-2002 г.)  заяви, че ще запомни Красимир Узунов преди всичко като добър българин и добър патриот. „Агенция „Фокус“, която той създаде, се наложи на нашия медиен пазар, но най-важното е, че тя винаги работеше, защитавайки българските национални интереси. Бог да го прости!“, каза Петър Стоянов.  \r\n„Красимир Узунов беше голям патриот, истински българин, отдаден на каузата за единението на българската нация, не само вътре в страната, но и извън нея. Той положи огромни усилия за приобщаването на българите от Македония, Гърция и други краища към духовния живот на България. От него ще останат ценни книги в историята на военното дело и културата на страната. Може само да се съжалява, такива българи не се раждат често“, заяви  бившият служебен премиер и професор по конституционно право проф. Георги Близнашки . Бившият председател на парламента и бивш служебен премиер проф. Огнян Герджиков  определи Красимир Узунов като стойностен, ерудиран и много обективен човек. Вицепремиерът Екатерина Захариева  посочи, че Красимир Узунов е бил призван да информира българското общество за случващото се в страната и извън нея. „Само добре информираното общество може да гради и пази свободна и демократична нашата държава. Ролята на Красимир Узунов в този процес бе незаменима, а изградената от него информационна мрежа „Фокус“ без съмнение ще продължи да оказва положително въздействие върху процесите в България“, добави тя. Вицепремиерът Красимир Каракачанов каза, че Узунов е отдал целия си живот в служба на патриотизма, армията и историческата истина за българщината в Македония. Министър Николина Ангелкова  заяви, че Красимир Узунов ще остави празно място в съвременната българска журналистика. „Болката е голяма, защото Краси Узунов беше на първо място страхотен приятел и човек, който винаги се ангажираше както с проблемите на България, така и с хубавите неща“, обясни тя.  Главният прокурор Сотир Цацаров  заяви, че Красимир Узунов ще остане в сърцата на всички като забележителна личност, уважаван и ценен професионалист, вдъхновен патриот и добър човек с голямо сърце.  \r\n„С кончината на Красимир Узунов България загуби ярка и силна личност, истински родолюбец и пазител на българщината, отдаден с ум, душа и сърце на националната кауза“, отбеляза  председателят на Държавна агенция \"Национална сигурност\" Димитър Георгиев \r\n„Красимир Узунов беше истински приятел и родолюбец, ужасно много ще ми липсва“, заяви  омбудсманът Мая Манолова .  Председателят на Сметната палата Цветан Цветков  отбеляза, че Красимир Узунов е създал информационна институция, отдадена на родолюбивите идеали. \r\n„Красимир Узунов не само превърна Информационна агенция „Фокус“ в институция за бързи и истински новини, но и възроди изконните български идеали за родолюбие, свобода и просвета“, добави той.  \r\n„Ще запомня Красимир Узунов с възраждането на родолюбието – там той беше номер едно“, заяви  лидерът на НФСБ Валери Симеонов . „Ще го запомня с неговата компетентност, с неговото качество да анализира хладнокръвно всяка ситуация и да има точен поглед и преценка не само на политическите събития и на хората, които участват в политическия живот на България“. Лидерът на ПП „Атака Волен Сидеров  отбеляза, че смъртта на Красимир Узунов е голяма загуба за българската журналистика и българското общество. \r\n„България загуби един истински патриот и родолюбец, който създаде и наложи стандарт за обективната, бърза и точна информация. Красимир Узунов ще липсва на всички, които го познаваме, защото беше честен човек, който винаги поставяше принципите и идеалите пред самоцелната печалба и успеха“, написа председателят на ПГ на ГЕРБ и зам.-председател на партията  Цветан Цветанов .  Лидерът на БСП Корнелия Нинова  заяви, че Красимир Узунов е истински родолюбец, който ще бъде сред нас с написаното, създаденото и изговореното за България и българщината. В лицето на Красимир Узунов загубихме един истински, обаятелен българин, каза  зам.-председателят на БСП Кирил Добрев . Народният представител от ДПС Велислава Кръстева коментира, че е  приела новината за кончината на Красимир Узунов с чувство на загуба на скъп приятел. Тя добави, че Красимир Узунов е бил голям българин, достоен мъж, патриот и човек с визия и мисия. Народеният представител от ГЕРБ Владимир Тошев  отбеляза, че със смъртта на Красимир Узунов България е загубила един изключителен радетел на българщината.  Депутатът от ГЕРБ Даниела Савеклиева  сподели, че ще помни Красимир Узунов като неуморен, всеотдаен, искрен патриот, който е мислел всяка минута за България. \r\nЗагубихме един голям българин, патриот, отличен професионалист и приятел, каза председателят на парламентарната Комисия по културата и медиите  Вежди Рашидов . Председателят на СДС Румен Христов  добави, че Красимир Узунов винаги се е стремил да възвърне достойнството на България, което тя е имала през годините.  Главният секретар на партията Илия Лазаров  отбеляза, че Узунов е отговарял на определението народен будител, който се е стараел да направи България по-добра. Председателят на ПП АБВ Румен Петков  коментира, че Красимир Узунов оставя след себе си житейска и професионална история, постижима за малцина.  Ивайло Калфин  от ръководството на ПП АБВ каза, че ще запомни Красимир Узунов като човек, който се осмелява да върви срещу течението“.  \r\nПредседателят на „Движение България на гражданите“  Димитър Делчев  посочи, че Красимир Узунов е бил човек с много ясен поглед върху събитията и процесите в държавата.  \r\n„В лицето на Красимир Узунов България загуби един голям патриот, а тези които го познавахме – добър човек и приятел“, каза  Цветлин Йовчев , бившият министър на вътрешните работи в кабинета на Пламен Орешарски.  Евродепутатът от ГЕРБ/ЕНП Андрей Ковачев  написа в съболезнователен адрес, че с Красимир Узунов многократно е обсъждал въпросите, свързани с нашите сънародници, останали извън пределите на Отечеството, и се е вслушвал в неговите полезни съвети на човек, знаещ изключително много за тази част на света и историята.  Воден от чувството на дълг и родолюбие Красимир Узунов имаше една кауза и нейното име е „България“. Той посвети живота си на това да възкреси българската бойна слава и да не допусне имената на героите, дали живота си за Родината, да бъдат забравени.  Началникът на отбраната ген. Андрей Боцев  посочи: „Красимир Узунов бе човек, чиито патриотизъм и плам разпалваха в душата на всеки национална гордост и самочувствие“.  Ген. Кирчо Киров  описа Красимир Узунов като невероятен приятел, отдаден на хората и на голямата кауза - майка България.  \r\n„С Красимир Узунов си отиде и частица от България“, подчерта председателят на Комисията по отбрана  ген. Константин Попов . Вицеадмирал Пламен Манушев  заяви, че ще запомни Красимир Узунов като човек изпълнен с енергия, върнал паметта на нашите дядовци от Първата световна война. „. Ще го запомня като човек, направил името Каймак-Чалан известно на всички българи, който направи толкова много за България, за войниците ѝ, за армията ѝ, за историята ѝ“. \r\nВнучката на полк.  \r\nБорис Дрангов  Райна Дрангова  заяви: „Красимир Узунов беше един съвременен будител, загубата е за целия народ“. Тя посочи още: „За него Македония не беше само кауза. Тя беше нещо, което той изживяваше с цялото си сърце“. Началникът на Военна академия „Георги Стойков Раковски“ ген.-майор Груди Ангелов  коментира, че Красимир Узунов бе свободен човек, който събираше единомишленици, милеещи за родината ни. „Каквото и да кажа за него ще бъде малко. Той имаше много още какво да даде“, добави той.  \r\n„Книгите, публикациите, инициативите и доказаните във времето стандарти, които оставя след себе си Красимир Узунов, са неоценимо наследство и пример за един пълноценно извървян път“, се посочва в съболезнователен адрес, изпратен от  Електроенергийния системен оператор (ЕСО) . Областният управител на Смолян Недялко Славов  коментира, че Красимир Узунов е оставил дълбока светла следа и ще продължава да живее в сърцата ни чрез стойностните си публикации и книги. \r\nЗа  кмета на София Йорданка Фандъкова   Красимир Узунов е увлекателен разказвач на българската история и пазител на българските геройства. „Краси бе от онези истински родолюбци, които не търсят почести и слава, а полека, по неговия начин, с предавания, с книги, разказваше, за онова, което не трябва да забравяме“, сподели тя. Кметът на Бургас Димитър Николов  заяви, че Красимир Узунов ще остане в паметта ни като човек, който направи много за съхранението на паметта за българските победи на бойното поле. Кметът на Кюстендил Петър Паунов  подчерта, че за Красимир Узунов България е била всичко. Кметът на Симитли Апостол Апостолов  определи Красимир Узунов като съвременен будител. „Той беше един истински родолюбец, патриот, един съвременен будител, готово на всичко за каузата България. Едва ли в съвременна България скоро ще се роди такъв голям родолюбец и патриот, какъвто беше Красимир Узунов“, коментира той. \r\n„Красимир Узунов беше човек, превърнал България и съхраняването на българския дух, традиции и родова памет в своя лична мисия“, заяви  кметът на Каварна Нина Ставрева . Кметът на Смолян Николай Мелемов  отбеляза, че на първо място Красимир Узунов е бил патриот и добави, че у него е оставил незаличим спомен за човек на честта и почтеността. \r\n„Красимир Узунов бе истински българин, много ерудиран и един от най-големите познавачи на българската история и специалисти по Македонският въпрос“, заяви  зам.-кметът на Благоевград Христина Шопова . Зам.-кметът на Варна Пейчо Пейчев  отбеляза, че дейността на Красимир Узунов за запазването на българщината сред българските общности е дала много сериозен резултат сред младите хора. „Загубата е огромна за всички българи не само в пределите на нашата страна. Специално за македонските българи господин Узунов беше знаме, беше флаг, беше водач на всички процеси, които се случваха там. Беше неотменим лидер“, добави той.  \r\nСпоред кмета на Петрич  Димитър Бръчков  България е изгубила един достоен патриот и пламенен родолюбец.  Председателят на Общинския съвет в Гоце Делчев Ангел Гераскиев  коментира, че смъртта на Красимир Узунов е голяма загуба не само за приятелите му, но и за цяла България. \r\nДелото на Краси Узунов, трябва да се помни, гласът му трябва да се чува, защото благодарение на него си припомнихме Каймак-Чалан, припомнихме си с колко кръв сме платили, това да останем българи, припомнихме си какво е българска чест и доблест. Това не бива да се забравя, докато има българи“, отбеляза  историкът Марин Кавръков . Директорът на Регионален исторически музей – Кюстендил Валентин Дебочички  коментира, че Красимир Узунов е имал непресъхващ извор на идеи и приятелско отношение към всички. По думите му Узунов е положил огромни усилия за запазване на паметта за българските герои, за запазване и възстановяване на военните паметници извън пределите на България и е имал изключително отношение към културното наследство. Председателят на Националното ловно-рибарско сдружение „Съюз на ловците и риболовците в България“ Васил Василев  също изказа своите съболезнования. „Красимир Узунов доказа своя висок професионализъм и принципност, ще продължим да мислим за него, като за един голям човек - създател, патриот и родолюбец“, отбеляза той. \r\nИсторикът  доц. д-р Валентин Китанов  коментира: „Всичко онова, което Красимир Узунов написа през тези години, е достойно да бъде събрано в сборници, които да останат за поколенията“. Директорът на Историческия музей в Тутракан  Петър Бойчев  изтъкна, че Красимир Узунов е бил най- добрият историк сред историците, най- близко до народа, не със сухата история, направена в кабинетите, а с историята в спомените на живи участници.  \r\nДиректорът на Столична библиотека  Юлия Цинзова  заяви: „Думите са безсилни да опишем загубата на уважавания автор на стотици материали за Западните Балкани, Македония и Одринско и българската военна история“. \r\n„Красимир Узунов беше пламенен български патриот, голям българин и имаше много важно присъствие за каузата на българите както в Македония, така и навсякъде другаде“, заяви  председателят на Центъра за балкански и черноморски изследвания Алекс Алексиев . \r\n„Загубата на Красимир Узунов ще се отрази много на развитието на нашата военно-историческа наука“, коментира  военният историк доц. д-р Петър Ненков . Президентът на КНСБ Пламен Димитров  отбеляза, че завинаги ще пазим спомена за едно голямо перо и едно голямо сърце, което никога не забрави Майка България. Кметът на Сливен Стефан Радев  отбеляза, че дългогодишната дейност на Красимир Узунов бе свързана с това да се познава българската история и да не се забравят фактите, от които е изтъкана. „Красимир Узунов бе един прекрасен, откровен, чист човек, който през годините е отстоявал българската духовност и българските идеали“, каза  зам.-ректорът на Югозападен университет „Неофит Рилски“ Георги Апостолов . Пламен Цонев от шуменския факултет на Национален военен университет (НВУ) „Весил Левски“   заяви, че Красимир Узунов беше честен и безкористен българин. Родолюбец, патриот, радетел за всичко българско и добави, че и като офицер, и като журналист той е чертаел пътя на сближението с Македония. \r\nСъболезнователен адрес изпратиха и от  Регионален исторически музей – Благоевград . В него те посочват, че с внезапната смърт на Крсимир Узунов, България е загубила един истински родолюбец и патриот, един добър човек и съмишленик. \r\n„Празнината, оставена със загубата на Красимир Узунов, ще бъде непреодолима, но все пак се надяваме, че поклонението на Каймак-Чалан '2019 г. ще премине и под знака на „Каймакчаланския първопроходец“, написа Илия Чернев - внук на подофицер, оцелял при боевете на Каймак-Чалан. \r\n„Ще помня Красимир Узунов като човек с енциклопедични познания за бойната ни история, като родолюбец, милеещ за България и Армията“, коментира  председателят на Центъра за изследване на отбраната и сигурността и бивш министър на отбраната Ангел Найденов . Кметът на Карлово д-р Емил Кабаиванов  отбеляза, че Красимир Узунов е направил всички възможно да се чува българският език и слово в територии, населявани от българи.  Военният историк Мишо Йорданов  заяви, че Красимир Узунов е бил от хората, за които важи максимата: „Не е важно колко години живееш, а какво оставяш след себе си“.  Делото на Красимир Узунов надхвърля рамките на националните граници. Неговата работа и постижения бяха почетени от редица дипломати и представители и организации на българи в чужбина, като и на множество чуждестранни медии.  \r\nДипломатическият състав на посолството на Република България в Скопие също поднесе своите съболезнования. „Свеждаме глави пред паметта на една личност, оставила следа в политиката, икономиката и туризма, историята и културата на България през последните години. Може би Поручикът вече е при своите кумири Дрангов, Каварналиев...\", се посочва в съболезнователния адрес.  \r\n„Загубата на Красимир Узунов е неизмерима за България, ще го запомним като разностранен и талантлив журналист, историк, колекционер, истински патриот на своята страна“, се посочва в съболезнователен адрес, изпратен от  посланика на Руската федерация в България Н.Пр. Анатолий Макаров .  Генeралният консул на Русия във Варна Владимир Климанов  отбеляза, че Красимир Узунов бе ярък и необикновен човек, чийто разностранен професионализъм е заслужено ценен в България и извън пределите ѝ.  \r\nИзвънредният и пълномощен посланик на република Азербайджан в България  Н. Пр. Наргиз Гурбанова  обяви: „Красимир Узунов завинаги остава в историята като един от най-успелите български журналисти, чиято работа бе еталон за журналистиката“. Президентът на Асоциацията на българите в Украйна  Антон Киссе  отбеляза, че Красимир Узунов е обичал всичко българско и е правил, каквото може, за да тържествува българщината по света. \r\nСъболезнователен адрес изпратиха и от   „Конгрес на българите в Украйна“  . В него те изтъкват, че Красимир Узунов е един от първите българи, които изграждат информационни мостове между България и българските общности по света \r\nПолитическият анализатор и бивш генерален консул в Одрин  Георги Димов  изтъкна, че Красимир Узунов бе истински български патриот - по призвание, по душа и по предназначение“.  \r\n„Споменът за Красимир Узунов ще остане завинаги в сърцата на всички, които го познаваха както в България, така и далеч извън пределите ѝ“, написа  Инал Плиев, заместник-председател на Южноосетинско-българското дружество за приятелство . Със своя точен поглед върху събитията и способността си да анализира хладнокръвно всяка ситуация на Красимир Узунов остави трайна следа в българския обществен живот, а създадените от него Агенция и Радио „Фокус“ се превърнаха в стандарт за журналистиката и в синоним на бърза, коректна и точна информация. Бившият ръководител на военното разузнаване и бивш министър на вътрешните работи \r\nГен. Чавдар Червенков , посочи, че в страната няма аналог на това, което направи Красимир Узунов в областта на информацията. Анализаторът проф. Михаил Константинов  отбеляза, че Красимир Узунов е бил забележителен журналист, който е създал най-влиятелната информационна агенция у нас. \r\n„Това, което Красимир Узунов е правел в областта на българската журналистика е нещо, което ще остане“, убедена е  Меглена Кунева , зам.-министър председателят по координация на европейските политики и институционалните въпроси в периода 2014 – 2017 г. и бивш европейски комисар.  Председателят на КЕВР доц. Иван Иванов  посочи, че със своята енергия, последователност и родолюбие Красимир Узунов е оставил ярка следа в нашия обществен живот. Експертът по антитероризъм и общественик Христо Смоленов  обясни, че ще запомни Красимир Узунов като весел, непобедим и несломим по дух воин на България. По думите му създадените от него Агенция „Фокус“ и Радио „Фокус“ са много повече от средства за масова информация оръжия на българското оцеляване и победоносно продължаване на тази многовековна държавна традиция, която имаме. Той сподели, че започва да работи по идея за създаване на малък, но изразителен паметник на Красимир Узунов пред сградата на Агенция „Фокус“. Директорът на Университетската многопрофилна болница за активно лечение „Св. Екатерина“ проф. Генчо Начев  отбеляза, че Красимир Узунов бе патриот и родолюбец, който не никога не се е притеснявал от политическите конюнктури. \r\nПо думите на социолога  Юрий Асланов  Красимир Узунов е успял да прогледне в бъдещето в години, в които никой не е вярвал в перспективата на онлайн новинарските платформи. \r\nЗа  социолога Кънчо Стойчев  Красимир Узунов ще остане човек на честта,  който всеки ден, ставайки сутрин мисли за България. \r\nСпоред  политолога проф. Александър Маринов  сътвореното от Красимир Узунов, заедно с неговите съратници от Агенция и Радио „Фокус“, е важен факт за българската обществена действителност. „Това наистина е тежка загуба. Поднасям съболезнования на близките на г-н Узунов. Всички сме смъртни, разбира се, но отвъд тленността на тялото, остават делата. Наред със скръбта и покрусата, че един човек с принос, роля и позиция си е отишъл, все пак делата остават. Бог да го прости и да му дава светлина. Да се надяваме, че се е преселил в един по-добър свят“, каза проф. Маринов. Директорът на Националния военноисторически музей доц. Соня Пенкова  сподели, че Красимир Узунов е бил широко скроен човек, с изключително мащабен поглед върху политиката и историята. Археологът Николай Овчаров  отбеляза, че Красимир Узунов е бил изключителен човек и българин.  Тракологът проф. д-р Валерия Фол  определи Красимир Узунов като човек, осъзнаващ значението на културното наследство за съхраняване културната памет на българският народ. \r\n„Красимир Узунов беше новатор, създател, визионер“, посочи  председателят на Националния браншови съюз на хлебарите и сладкарите Мариана Кукушева . „Хората идват и си отиват. Едни живеят, други горят. А трети, докато изгарят, създават модели, създават звезди, които присъстват в живота ни всеки ден. И са на фокус. Краси беше от тая категория хора. Новатор. Създател. Визионер… Много ще ми липсва!“, каза още тя. Областният управител на Благоевград Бисер Михайлов  отбеляза, че със смъртта на Красимир Узунов българската журналистика, но и цялото българско общество са изгубили много. Кметът на Пещера Николай Зайчев  бе категоричен, че в лицето на Красимир Узунов България загуби един голям патриот, а Пещера е загубила достоен син. „Красимир Узунов е едно явление в България. Той постави високи еталони в историческата наука, в журналистиката. За него няма да говорим в минало време, защото, докато ги има книгите му, той е тук и с нас!“, заяви той. \r\n„Красимир Узунов е пример за това как човек постига целите си, когато пътят до осъществяването им е ясно очертан и се следва неотлъчно“, заяви  кметът на Асеновград д-р Емил Караиванов .  \r\n„Красимир Узунов остави у всички нас неизличимия спомен за човек на професионализма, честта и почтеността“, отбеляза  кметът на Ямбол Георги Славов . Управителят на в. „Нова добруджанска трибуна“ Сабина Дукова  заяви, че Красимир Узунов е един от флагманите на съвременната българска журналистика. Кметът на Свищов Генчо Генчев  посочи, че е благодарен на Красимир Узунов за съветите, за уроците и за приятелството му със Свищов. Областният управител на Кюстендил Виктор Янев  поднесе своите съболезнования и отбеляза, че със смъртта на Красимир Узунов България, родната ни журналистика и „Фокус“ са загубили един честен и принципен човек Един от първите редактори на Агенция „Фокус“ Мариела Пчелинска  описа Красимир Узунов като деен, неуморен, енергичен, вдъхновен и вдъхновяващ, винаги воден от нови, ярки идеи и чувство за чест, дълг, родолюбие и отдаденост на каузи. „Брилянтни вдъхновения и перспективи, които в годините той неотклонно разви дисциплинирано, последователно и творчески, като изгради и утвърди заслужения авторитет на най-мощната информационна машина в България! Респект и поклон!“, написа още тя.  Изпълнителният директор на Национална компания „Индустриални зони“ (НКИЗ) Антоанета Барес  написа в съболезнователен адрес, че Красимир Узунов винаги е подкрепял каузата за развитие на индустриалните зони в България. „Искрено сме благодарни за съдействието и разбирането, които сме срещали в негово лице, в качеството му на собственик на Радиоверига и Агенция \"Фокус\". Поклон пред светлата му памет!“, пише още Антоанета Барес.", "date": "2019.02.26", "title": "Отиде си Красимир Узунов - собственик и основател на „Фокус\" (ОБЗОР)"}
{"url": "http://www.focus-news.net/news/2019/02/26/2628416/sayuz-za-sarbiya-aleksandar-vuchich-dogovarya-predavane-na-buyanovats-preshevo-i-medvedzha.html", "text": "Днешното изявление на Хашим Тачи, че той ще подаде оставка или ще свика референдум, ако косовският парламент не одобри споразумението с Белград, според което Буяновац, Прешево и Медведжа ще принадлежат към Косово, е ново доказателство, че сръбският президент Александър Вучич се е съгласил да предаде сръбските общини и това се крие от сръбската общественост, пише в изявление опозиционният Съюз за Сърбия, цитирано от македонският информационен портал  A1 On . \r\n„Съюзът за Сърбия моли президента незабавно да каже какво пише в т.нар. \"Споразумение с Белград\", очевидно вече предложено на косовските власти и все още подлежащо на търговия, по което той вероятно преговаря. Напомняме му, че Сърбия не е негова собственост, за да може да я раздели и да я раздаде според собственото си желание, нито пък може да преговаря от името на всички граждани и да скрие от тях какво поставя на масата за преговори, се казва в изявлението. \r\nСъюзът за Сърбия  напомня на сръбския президент, че отказването от част от територията на Сърбия противоречи на конституцията, по която той се е клел. \r\nСъюзът за Сърбия остава последователен при спазването на Конституцията на Република Сърбия и Резолюция 1244 на Съвета за сигурност и счита, че в тази рамка трябва да се водят преговори за решаване на косовския въпрос.  Юлиян Марков", "date": "2019.02.26", "title": "Съюз за Сърбия: Александър Вучич договаря предаване на Буяновац, Прешево и Медведжа"}
{"url": "http://www.focus-news.net/news/2019/02/26/2628001/rossiyskaya-gazeta-bashar-asad-poseti-iran-za-parvi-pat-ot-nachaloto-na-voynata-v-siriya.html", "text": "Президентът на Сирия Башар Асад посети Техеран. Тази визита в Иран е първата от началото на сирийската криза през 2011 г., пише в. „ Российская газета “. \r\nАсад се срещна с духовния лидер на Ислямската република Али Хаменей. По време на разговорите страните потвърдиха, че партньорството между двете страни дава възможност за успешно противодействие на „враждебните заговори“, които се опитват да „дестабилизират положението и да засеят анархия в региона“, цитира ТАСС, позовавайки се на Сирийската арабска новинарска агенция. \r\nПо време на посещението сирийският президент проведе разговори и с колегата си Хасан Рухани. Иранският президент обеща, че страната му ще продължи да предоставя на сирийците всичко, от което се нуждаят, за да победят напълно терористите и да се възстановят след войната. \r\nРухани също така каза на Асад за усилията на страните-гаранти на примирието (Русия, Иран и Турция) за прекратяване на конфликта в Сирия в рамките на процеса от Астана. Той подчерта, че на последната тристранна среща на върха в Сочи „е отбелязано съвпадението на позициите на Москва, Техеран и Анкара относно начините за постигане на напредък в решаването на сирийския въпрос“. Превод и редакция : Калоян Пенков", "date": "2019.02.26", "title": "„Российская газета“: Башар Асад посети Иран за първи път от началото на войната в Сирия"}
{"url": "http://www.focus-news.net/news/2019/02/26/2628429/", "text": "Президентът Тръмп в понеделник беше изложен на риск да загуби критичен вот от Сената по националното извънредно положение по южната граница, което би могло да създаде условия за първото президентско вето на Тръмп, пише американското електронно издание  The Washington Examiner . \r\nВъв вторник Конгресът ще започне да разглежда резолюция, която отхвърля обявеното извънредно положение от американския президент, за да получи достъп до 3,6 млрд. долара от военни строителни фондове, за да построи ограда на южната граница. Очаква се решението за неодобрение да бъде предадено на Парламента във вторник, а администрацията се надява, че ще се провали и в ръководения от републиканците Сенат. \r\nСпоред информациите  се очаква поне трима републиканци от Сената да гласуват за резолюцията заедно с демократите, които се нуждаят само от четири гласа, за да спечелят в Сената. \r\nИма още време да се променят позициите. След като Конгресът одобри резолюцията, Сенатът има 15 дни, преди да проведе решителното гласуване. \r\nРепубликански сенатор е заявил в понеделник, че вицепрезидентът Майк Пенс и служител на Министерството на правосъдието ще се срещнат насаме с републиканците от Сената във вторник, за да се опитат да убедят депутатите от Републиканската партия  да подкрепят извънредното положение и да отхвърлят резолюцията на Конгреса. \r\nНо мнозина вече смятат, че Пенс е изправен пред трудна битка, в която се опитва да убеди републиканците да подкрепят единодушно президента, пише изданието.  Юлиян Марков", "date": "2019.02.26", "title": "Тhe Washington Examiner: Доналд Тръмп рискува да загуби гласуването в Сената за финансиране на граничната сигурност"}
{"url": "http://www.focus-news.net/news/2019/02/26/2628000/predstoyashti-sabitiya-v-stranata-za-26-fevruari-agentsiya-fokus.html", "text": "***   \r\nВ 14.00 часа в зала „Изток“ на Народното събрание председателят на Народното събрание Цвета Караянчева ще открие кръгла маса на тема „Има ли криза на европейските ценности?“. \r\n***   \r\nОт 09.30 часа в заседателната зала в сградата на ВСС ще се проведе заседание на Съдийската колегия.  \r\n***   \r\nОт 10.00 часа 30-и състав на Софийски градски съд ще заседава по делото срещу бившия дeпутат Илия Илиев и Иван Тодоров, на които е повдигнато обвинение за купуване на гласове. \r\n***   \r\nОт 10.00 часа в 8 състав на Софийски градски съд ще се гледа делото срещу Николай Н.  \r\n***   \r\nОт 10.00 часа в София Хотел Балкан ще се проведе Шести национален бизнес форум фарма стратегия „Здраве за всички“. \r\n*** \r\nОт 10.30 часа в зала 3 на Cinema City Mall of Sofia ще се състои медийната прожекция на „Семейни кютеци“. \r\n***   \r\nОт 10.30 часа в 6 състав на Специализирания наказателен съд ще се гледа делото срещу Атанас А., Красимир Я., Николай Р., обвинени в образуване и ръководене на организирана престъпна група.  \r\n*** \r\nОт 11.00 часа в зала „Проф. Марин Дринов“ в БАН ще бъдат отбелязани 170 години от рождението на изтъкнатия държавник и дългогодишен председател на Академията Иван Ев. Гешов.  \r\n***   \r\nОт 11.00 часа във Фестивален център „In the park“ ще се състои пресконференция по повод 23-тия Международен филмов фестивал.  \r\n***   \r\nОт 11.00 часа в Националния пресклуб на БТА ще се състои заключителната пресконференция по проекта eStart@school, на която ще бъдат отчетени резултатите от първото мащабно обучение на начални учители в Северозападна България. Участие в Пресконференцията ще вземат заместник-министърът на образованието и науката Деница Сачева,  Гергана Паси, президент на ДНК, Елисар Башир от Google и Валентина Иванова, Координатор на проекта eStart@school. \r\n***   \r\nВ 11.00 часа в сградата на Столичната община на ул.\"Московска\" 33, официално фоайе, кметът Йорданка Фандъкова ще отличи със специален приз носителката на три олимпийски медала, една от най-великите български спортистки Евгения Раданова. \r\n***   \r\nОт 11.30 часа в зала „Триадица“ в Гранд хотел София ще бъдат представени резултатите от 4-то тримесечие на 2018 г. за тенденциите и нивата на незаконната търговия с цигари от проучването на празните опаковки.  \r\n***   \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция.  \r\n***   \r\nВ 12.00 часа кметът на София Йорданка Фандъкова ще провери ремонтните дейности във Втора многопрофилна болница за активно лечение.  \r\n***   \r\nОт 12.00 часа в националния пресклуб на БТА ще се проведе пресконференция на Висшия адвокатски съвет по актуални теми.  \r\n***   \r\nОт 13.00 часа в 12 състав на Специализирания наказателен съд ще се гледа делото срещу Павел М., обвинен в престъпление по служба.  \r\n***   \r\nОт 13.30 часа в 11 състав на Специализирания наказателен съд ще се гледа делото срещу Атанас С., Стефан Г., Стоян Р., Денчо Г. и др., обвинени в образуване и ръководене на организирана престъпна група. \r\n***   \r\nОт 14.00 часа в хотел „Хилтън“ ще се проведе конференция на тема „Изкуствен интелект“ с участието на еврокомисаря Мария Габриел и вицепремиера Томислав Дончев.  \r\n***   \r\nОт 14.00 часа във Висшето училище по застраховане и финанси ще се проведе кръгла маса на тема „Нова икономическа криза в България – кога и защо?“. \r\n***   \r\nОт 15.00 часа до 17.00 часа народният представител от „БСП за България“ Петър Витанов и общинският съветник Альоша Даков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n***   \r\nОт 18.00 часа в Дома на киното (ул. „Екзарх Йосиф“ 37) ще се състои премиера на документалния филм на топ полицая Никола Гешев – „Гешев“.  \r\n***   \r\nОт 18.00 часа в галерия „Академия“ на ул. „Шипка“ 1 ще бъде открита изложба с дипломни работи и проекти на магистрите от Факултета за изящни изкуства и Факултета за приложни изкуства на НХА.  \r\n***   \r\nОт 18.30 часа в Литературен клуб „Перото“ ще бъде представена книгата „Китай те обича“ на Геше Майкъл Роуч и Ерик Ву. \r\n***   \r\nОт 18.30 ч. в зала „Роял” на х-л „Балкан“ ще се състои церемония на Годишните награди за отговорен бизнес 2018 г.  \r\n***   \r\nОт 19.00 часа в зала 1 на НДК ансамбъл „Българе“ ще представи нашумелия си мащабен спектакъл „Осмото чудо“, със специалното участие на холивудската знаменитост Бен Крос. \r\n***   \r\nОт 19.00 часа в зала 1 на НДК ансамбъл „Българе“ ще представи спектакълът „Осмото чудо“.  \r\n***   \r\nОт 19.30 часа в кино „Люмиер Лидл“ ще се състои премиерна прожекция на филма „Jeff Love‘s Metanoia“. \r\n***   \r\nОт 09.00 часа знеполският епископ Арсений ще отслужи архиерейска света Литургия в епархийския манастир „Св. св. Кирик и Юлита” край кв. „Горни Воден“. \r\n***   \r\nОт 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.  \r\n*** \r\nОт 18.00 часа в зала „22 септември“ ще се проведе гражданският диалог „Европа в нашия дом“. В събитието ще участват министърът на образованието и науката Красимир Вълчев, председателят на Комисията по образование в НС Милена Дамянова и Борислав Борисов, член на Комисията, евродепутатът от ГЕРБ/ЕНП Асим Адемов, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев. \r\n*** \r\nОт утре младежите от Областната червенокръстка организация ще продават благотворително мартенички на щанд в Мол Галерия.  \r\n*** \r\nОт 09.00 часа в Културен дом на Нефтохимика ще се проведе редовно заседание на Общински съвет - Бургас. – отразява Деница Димитрова.  \r\n*** \r\nОт 09.30 ч. до 17.00 ч. в наказателна зала 1, ет. 1 на Варненския окръжен съд продължава делото „Марешки“ с изслушване на вещи лица и свидетели. Предишните заседания се провеждаха при закрити врата, поради изслушване на аудиозаписи от СРС. \r\n*** \r\nОт 10.30 часа в заседателна зала на VI етаж в съдебната палата на площад “Тракия” ще се проведе пресконференция за представяне на обобщените резултати от дейността на Варненския районен съд през изминалата 2018 г.  \r\n*** \r\nОт 11.00 часа  във фоайето пред зала „Варна“, Община Варна ще бъдат изпратени участниците от Варна, които заминават на Световните летни игри на Спешъл Олимпикс в Абу Даби. \r\n*** \r\nОт 11.00 часа  в хотел „Черно море“ ще бъде открито най-голямото консултантско  международното изложение „Световно образование“.  Форумът събира на едно място водещи западни университети, елитни средни училища, езикови центрове, международни консултанти и кандидати от региона.     \r\n*** \r\nОт 11.30 часа в СУ” Гео Милев” ще се проведе първата от поредицата национални младежки срещи, които протичат под мотото „Кариери на бъдещето“. Срещите се организират от Сдружение „Моят град“ по Програма Еразъм+ \r\n***   \r\nОт 14.00 часа до 16.00 часа в офиса на ПП ГЕРБ общинският съветник Димитър Колев ще проведе приемна за граждани.  \r\n***   \r\nОт 09.30 часа в пресклуба на БТА ще се състои пресконференция на декани и членове на академичния съвет на ВТУ „Св. Св. Кирил и Методий“.  \r\n***  \r\nОт 10.30 часа в пресклуба на БТА ще се състои пресконференция на която ще бъдат представени два научни проекта, разработени от Института по роботика и Института по математика към БАН в партньорство с Медицинския университет във Варна. Проектите обхващат нови математически методи за анализ на кардиологични данни и нови технологии, свързани с функционалността на хора със зрителен дефицит.  \r\n***  \r\nОт 19.00 часа в Клуб 7 ще се проведе „Кажи СТОП на рутината“ – гост Орлин Димитров.  \r\n***  \r\nОт  19.00 часа в малка зала на МДТ „Константин Кисимов“ ще бъде представен „Да си богат не е лесно“.  \r\n*** \r\nОт 11.00 часа в пресклуба на БТА ПП „Европейска сигурност и интеграция“ ще даде пресконференция на тема: „На България е необходим общ, единен фронт срещу надигащия се фашизъм“. \r\n***   \r\nОт 15.00 часа в залата за тийнейджъри на РБ „Христо Ботев“ ще се проведе интерактивната игра „Магически квадрати” по случай 120 години от рождението на Ерих Кестнер. \r\n***   \r\nОт 18.30 часа в НЧ „Напредък-1869“ русенската опера ще представи концерт, посветен на 90-годишнината от рождението на Николай Гяуров.  \r\n***   \r\nОт 11.00 часа и от 12.00 часа в Държавния куклен театър „Дора Габе“ ще се състоят куклени спектакли „Забързана приказка“.  \r\n***   \r\nОт 11.30 часа в Народно читалище „Йордан Йовков – 1870 г.“ в мултифункционална зала на „Център по минералоия“ ще се състои час по четене „Приказки с поука „Пуканата делва“.  \r\n***   \r\nОт 11.30 часа в Професионална гимназия по транспорт, обслужване и лека промишленост ще се състои Младежка академия, обучителен модул „Свободно време“.  \r\n***   \r\nОт 12.00 часа в Регионална библиотека ‚Дора Габе“ ще се проведе музикална лектория „Танц“ на Български камерен оркестър-Добрич. \r\n***   \r\nОт 19.00 часа в концертна зала на Младежки център ще се състои концерт от Кастинга „Добруджа търси таланти“. \r\n***   \r\nОт 10.00 часа в езиковата гимназия „Д-д Петър Берон“ европейският комисар по цифрова икономика и цифрово общество Мария Габриел ще проведе дискусия с учениците и преподавателите на тема \"Младите хора в цифровия свят\". \r\n***   \r\nОт  10.00 часа в пресклуба на БТА кметът на Община Червен бряг инж. Данаил Вълов ще даде пресконференция. \r\n***   \r\nОт 17.00 часа в арт залата на Регионална библиотека „Христо Смирненски“ ще се проведе кино лектория по повод 100 г. от рождението на журналиста Петко Бочаров. \r\n*** \r\nОт 09.00 часа в Зала 1 на Окръжен съд ще се гледа делото на подсъдимия Георги Х. Срещу него е повдигнато обвинение за укриване на данъчни задължения. \r\n*** \r\nОт 10.00 часа в Зала 1 на Окръжен съд ще се гледа делото на подсъдимия Милко М. Срещу него е повдигнато обвинение, че е причинил смърт по непредпазливост на моторист при управление на трактор с прикачено ремарке. \r\n*** \r\nОт 13.00 часа в Зала в на Окръжен съд ще се гледа делото на подсъдимите Николай Б. и Димитър Д. Срещу Николай Б., в качеството си на длъжностно лице – хабилитиран преподавател при Университет по хранителни технологии /УХТ/ - Пловдив, академична длъжност „ръководител катедра“ – „професор“ при Технически факултет , е повдигнато обвинение за искане на подкуп от двама студенти. Срещу Димитър Д. е повдигнато обвинение за съучастие. \r\n*** \r\nОт 13.30 часа в Детския отдел на НБ „Иван Вазов“ продължава проектът „пАРТньорство“. \r\n***   \r\nОт 19.00 часа в клуб „Петното“ ще се състои премиерата на книгата „Чучело“ на Александър Байтошев.  \r\n***   \r\nОт 13.00 часа в залата на Общинския съвет ще се проведе пресконференция на кмета на Община Ловеч Корнелия Маринова.  \r\n***   \r\nОт 19.00 часа в Голяма зала на Драматичен театър ще се играе мюзикълът „Вражалец“.  \r\n***   \r\nОт 10.00 часа Окръжна прокуратура и ОДМВР ще дадат брифинг по повод разкритата наркооранжерия.  \r\n***   \r\nОт 16.00 часа във факултет „Обществено здраве и здравни грижи“ към Русенския университет „Ангел Кънчев“ д-р Камен Кожухаров ще изнесе лекция пред студентите от Трети курс. \r\n***   \r\nОт 18.00 часа в голямата конферентна зала на хотел „Вега“ ще се проведе среща-дискусия на тема \"Как да вдигнем доходите веднага?\". \r\n***   \r\nОт 11.00  часа в  Областен информационен център ще се проведе пресконференция на Дирекция „Бюро по труда“, Дирекция „Социално подпомагане“ - Сливен и Дирекция „Инспекция по труда“ - Сливен.  \r\n***   \r\nОт 17.00 часа в изложбената зала на Регионален исторически музей „Стою Шишков“ - Смолян във връзка с 141-та годишнина от подписването на Сан Стефанския мирен договор, Национален парк-музей „Шипка-Бузлуджа“ представя фотодокументална и веществена изложба „Пътят на свободата от Шипка до Сан Стефано“, посветена на 3 март – Националният празник на Република България. \r\n***   \r\nОт 18.00 часа в НЧ „Св. Климент Охридски 1858“ ще бъде представена стихосбирката „Небесна механика“ от Николай Дойнов, председател на Съюза на народните читалища. \r\n***   \r\nОт 18.30 часа в конферентната зала на комплекс „Зеления хълм“ ще се проведе месечна среща на УС на СНЦ „Клуб на Работодателя – Стара Загора“.  \r\n***   \r\nВ 18.30 часа в Зала 1 на хотел „Верея“ ще бъде представена книгата „Сатанизъм unlimited” на Иван Спиридонов.", "date": "2019.02.26", "title": "Предстоящи събития в страната за 26 февруари (Агенция „Фокус“)"}
{"url": "http://www.focus-news.net/news/2019/02/26/2628004/sport-beshiktash-i-fenerbahche-ne-uspyaha-da-se-pobedyat.html", "text": "Бешикташ и Фенербахче завършиха наравно 3:3 в голямото дерби на 23-ия кръг в турската Суперлига. През първото полувреме черно-белите поведоха с 3:0, но след почивката отборът на Фенербахче успя да възстанови равенството в рамките на само 11 минути. Във временното класиране Бешикташ заема 3-та позиция с 40 точки, докато Фенербахче се намира на 14-то място с едва 25 точки. Лидер в турското първенство продължава да е тимът на Истанбул Башакшехир с 51 точки, следван от Галатасарай с 45 точки.", "date": "2019.02.26", "title": "Спорт: Бешикташ и Фенербахче не успяха да се победят"}
{"url": "http://www.focus-news.net/news/2019/02/26/2628082/elena-yoncheva-bsp-nay-golyamata-bitka-v-momenta-e-da-se-osiguryat-chestni-izbori-ima-realna-zaplaha-tova-da-ne-stane.html", "text": "Най-голямата битка в момента е да се осигурят честни избори, има реална заплаха това да не стане. Това каза говорителят на ПГ на „БСП за България“ Елена Йончева в предаването „България сутрин“ по „Bulgaria on Air“ във връзка промените в Изборния кодекс и с гласуването на президентското вето върху текстовете. \r\nТя заяви, че БСП няма да се върне в парламента, докато ГЕРБ не спре да погазва българските закони, „докато ГЕРБ не погазва нашите общи права, защото тук става дума буквално за погазване на Изборния кодекс, на тези правила, които могат да гарантират голям процент честност на изборите“.  \r\nЙончева отбеляза, че е важно е опозицията да бъде в парламента, когато се обсъжда изборния закон и посочи, че от БСП са направили това и в продължение на 26 часа са излагали соите аргументи относно промените -  10 часа в Правната комисия и още 16 часа в парламентарната зала. \r\nПо думите ѝ неслучайно ГЕРБ гласува тези промени на тъмно - именно за да не се вдигне медиен шум. \r\nТя обясни, че се е вдигнал шум за промените в Изборния кодекс и ГЕРБ са направили крачка назад поради три причини - надигащото се недоволство сред българския избирател, излизането на БСП от пленарната зала и „лъсването“ на това кой държи кворума в парламента.  \r\nТя напомни две от нещата, за които от БСП настояват - машинното гласуване във всяка една секция и публичен регистър на избирателите. По думите ѝ, с наличието на публичния регистър, освен, че ще се изчистят „мъртвите души“, българите, които живеят в чужбина ще могат да проверят дали някой не се е възползвал от техните данни. \r\nНа въпрос дали ще поведе листата на БСП за евродепутати, тя отговори, че до момента с нея не са водени подобни разговори. \r\n„България изглежда като след война“, каза още тя и поясни, че такава е гледката, когато се мине през селата. „Субсидии се дават на 15 фамилии, които после, разбира се, дават своята лепта на държавата“, обясни Елена Йончева. \r\nТя съобщи, че на следващата пресконференция ще изнесе още документи по скандала „Ало, Банов съм“.", "date": "2019.02.26", "title": "Елена Йончева, БСП: Най-голямата битка в момента е да се осигурят честни избори, има реална заплаха това да не стане"}
{"url": "http://www.focus-news.net/news/2019/02/26/2628006/ombudsmanat-maya-manolova-predstavi-proektopromeni-v-gpk-za-po-dobra-zashtita-na-dlazhnitsite-obzor.html", "text": "Омбудсманът Мая Манолова и екипът й представиха на пресконференция проект за промени в Гражданския процесуалния кодекс, в частта изпълнително производство, които да осигурят по-добра защита на длъжниците в заповедното производство. По време на пресконференцията омбудсманът предложи четири равнища на защита с възражение от длъжника срещу неравноправните клаузи и свръхрпавомощията на банките.  \r\nЧаст от промените са свързани с осигуряването на възможност на съдилищата служебно да следят за неравноправни търговски клаузи. Манолова настоява и за възможност на длъжника да спре принудителното изпълнение, когато има неравноправни търговски клаузи или в случаите, в които смята, че дългът е некоректен или пък не дължи, във всички тези случаи на възражение. Омбудсманът и екипът й предлагат изключение да има единствено и само за държавата и общините в техните взаимоотношения с гражданите, както и в случаите, в които става въпрос за задължения на работодател към неговите работници.  \r\nСред предложенията за промени, които се отнасят до чл. 415 е свързана хипотезата, когато длъжникът не е открит и е призован чрез залепване на бележка (съобщение). Манолова предлага да се премахне презумпцията, че невъзможността длъжникът да бъде намерен, автоматично води до исков процес, и се предоставя възможност на длъжника да реагира, след като научи, че срещу него се води заповедно производство. \r\nМанолова припомни, че срещу България от страна на Европейската комисия има наказателна процедура заради несъответствие с правото на Европейския съюз. А през януари тази година ЕК даде на страната ни двумесечен срок за справяне с проблема. \r\nПредседателят на Правната комисия Данаил Кирилов заяви своята подкрепа за внасянето на промени в законопроекта за изменение и допълнение на Гражданския процесуален кодекс (ГПК). Той отбеляза, че към настоящия момент се говори за приложение с конкретно разписани проекти на правни норми и именно за това той отправи покана към омбудсманът Мая Манолова и нейния екип за среща в сряда, на която да представят в Комисията по правни въпроси в Народното събрание този законопроект.  \r\nКонстантин Кунчев, съдия в Софийския районен съд посочи, че Европейската комисия и съдът на ЕС дава задължителни указания за българския съд, с множество решения в други държави членки на ЕС и се е произнесъл, че договорът между потребителят и банкови и други финансови институции, първо трябва да отговаря на определени условия. По думите му законопроектът на омбудсмана Мая Манолова дава възможност на съда да защити потребителите на банкови и небанкови финансови услуги. \r\nИрина ИВАНОВА", "date": "2019.02.26", "title": "Омбудсманът Мая Манолова представи проектопромени в ГПК за по-добра защита на длъжниците (ОБЗОР)"}
{"url": "http://www.focus-news.net/news/2019/02/26/2628007/prezidentat-rumen-radev-nalozhi-veto-na-promenite-v-izborniya-kodeks-obzor.html", "text": "Президентът  Румен Радев  наложи вето върху промените в Изборния кодекс с мотива, че тези поправки отслабват механизмите за осигуряване на честни избори. Държавният глава не връща за ново обсъждане целия законопроект, а само част от текстовете. Радев налага вето на увеличаването на прага на преференцията, както и на ограничаването на машинното гласуване. Вето е наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати са и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ. \"Честните избори са това, което отличава демокрацията от всички останали форми на управление. Загубим ли правото да избираме управниците си, ще изгубим и всичко, постигнато през последните три трудни десетилетия\", заяви Радев. Той коментира, че в рамките на дни едни и същи депутати са обосновавали две противоположни тези за изборното законодателство, което показва, че е търсена политическа целесъобразност. „В крайна сметка все пак здравият разум е надделял“, заяви държавният глава. Радев призова опозицията да се завърне в парламента при следващото гласуване на Изборния кодекс. \r\nПрезидентското вето коментира министър-председателят  Бойко Борисов , който е в Египет за срещата на върха ЕС - Арабска лига. „Когато президентът взима непрекъснато страна на една политическа партия срещу друга, се превръща в политически лидер“, отбеляза премиерът.  \r\nМеждувременно на извънредна пресконференция в централата на ГЕРБ народният представител  Данаил Кирилов  определи президентското вето като политическо. Той обясни, че най-вероятното процесуално решение, което ще вземе партията, е да отхвърли ветото и да изчака законът да бъде обнародван, за да го промени отново и да възстанови сега действащите правила за валидност на преференцията при избора на депутати, евродепутати и общински съветници. Кирилов заяви, че няма актове в изборния процес, които да не подлежат на обжалване, и посочи, че във връзка с това очевидно президентът е бил заблуден. Народният представител от ГЕРБ  Александър Ненков  обясни, че система за машинно гласуване има във Венецуела. „И действията на президента говорят, че той иска да бъде следващият Мадуро“, посочи Ненков. Депутатът  Антон Биков  определи изказването на президента като опит за осигуряване на авариен изход от ситуацията, в която се постави БСП с напускането на парламента. „Надяваме се от БСП да признаят г-н Радев за свой неформален лидер, за да не ставаме всички свидетели на театъра, който се изиграе на \"Позитано\" 20 и на \"Дондуков\" 2. Така като говорим само с един лидер, ще ни бъде и на нас много по-лесно“, заяви Биков. \r\nОт своя страна, ПГ на „БСП за България“ приветства президентското вето. Народните представители от партията обаче няма да се върнат в пленарна зала, докато не се изпълни условието им за отмяна на всички „скандални разпоредби“ на Изборния кодекс. На пресконференция зам.-председателят на парламентарната група на левицата  Крум Зарков  коментира: „Чухме призива на президента да се върнем в пленарната зала. Чухме и разбираме този призив, но БСП прие нелекото решение на своя Национален съвет с ясни условия, а те към момента не са изпълнени“. Зарков обясни, че условията на БСП са за отмяна на всички проблеми, залегнали във ветото. „ГЕРБ не само че не са си взели поука за това какво се случи през последната седмица в парламента, а готвят поредния парламентарен цирк, при който да жонглират с ветото, да избират от него това, което им харесва, и това, което не им харесва“, посочи Зарков. В отговор на въпрос как ще коментира думите на премиера Бойко Борисов, че президентът Румен Радев е недвусмислено свързан с БСП, Зарков посочи: \"Президентът Радев е недвусмислено свързан с държавността и Конституцията, и го показва всеки ден\". Депутатът  Георги Свиленски  заяви, че от реакцията на ГЕРБ ясно е проличало желанието на партията за манипулиране на изборния процес и посочи, че управляващите явно ги е страх от честни избори.  \r\nЦветилена СИМЕОНОВА", "date": "2019.02.26", "title": "Президентът Румен Радев наложи вето на промените в Изборния кодекс (ОБЗОР)"}
{"url": "http://www.focus-news.net/news/2019/02/26/2628424/otide-si-krasimir-uzunov-sobstvenik-i-osnovatel-na-fokus-obzorii.html", "text": "На 56-годишна възраст внезапно почина собственикът на първата частна информационна агенция „Фокус“ и най-голямата частна българска радиоверига. Журналист, патриот, българин, преди всичко човек - Красимир Узунов остави трайна диря в българската журналистика и общество. \r\nКрасимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Като радетел на българщината Красимир Узунов завещава наследство от книги, инициативи и стандарти в журналистиката, които ще се помнят. \r\nПоклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари 2019г. (четвъртък), в 10.00 часа в зала „Тържествена“ на Централния военен клуб, на бул. „Цар Освободител“ №7. \r\nОпелото ще отслужи викарият на Софийската митрополия епископ Поликарп в църквата „Света София“, от 13.00 часа. \r\nДоказателство за ролята и присъствието на Красимир Узунов в българския обществен живот са думите, с които близки, приятели, колеги, партньори, общественици, политици и представители на различни институции си спомнят за него и делото му. \r\nПосмъртно Красимир Узунов ще получи  най-високите отличия на БЧК и на Министерство на туризма. Красимир Узунов не се притесняваше от политически конюнктури. Символ на професионализъм и почтеност, той нямаше врагове – нещо изключително трудно да бъде постигнато в днешно време. Готов да върви срещу течението, той имаше еднакво професионално отношение към всички партии и всички цветове. За това свидетелстват множеството съболезнователни думи на представители на институциите у нас, както и на членове на партии от целия политически спектър. Председателят на парламента Цвета Караянчева  каза, че в лицето на Красимир Узунов България е загубила един истински човек. „Той можеше да даде още много на България, на българите и дано никога не го забравим“, добави тя.  Президентът Румен Радев  заяви, че патриотичното дело на Красимир Узунов ще бъде помнено, защото то в пълна степен е олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“. Вицепрезидентът Илияна Йотова  отбеляза, че Красимир Узунов е бил голям приятел, патриот и човек, направил много за България. Премиерът Бойко Борисов  каза, че той е оставил голяма диря в съзнанието на хората, които го познават. Росен Плевнелиев (президент в периода 2012-2017 г.)  коментира, че Красимир Узунов е показал голямата разлика между това да бъдеш националист и това да бъдеше патриот. „Той винаги знаеше кое е правилно за България. Беше вдигнал много високо знамето на обективната истина, на историческата истина, на качествената журналистика. Той беше посветен на българския национален идеал по начин, по който много малко други българи са го правили“, заяви Плевнелиев. Георги Първанов (президент в периода 2002-2012 г.)   посочи, че Красимир Узунов е бил истински патриот и голям българин. „Той беше голям професионалист, човек с тънък усет за словото, с отношение към голямата тема за идентичността“, добави Първанов. Петър Стоянов, (президент  в периода 1997-2002 г.)  заяви, че ще запомни Красимир Узунов преди всичко като добър българин и добър патриот. „Агенция „Фокус“, която той създаде, се наложи на нашия медиен пазар, но най-важното е, че тя винаги работеше, защитавайки българските национални интереси. Бог да го прости!“, каза Петър Стоянов.  \r\n„Красимир Узунов беше голям патриот, истински българин, отдаден на каузата за единението на българската нация, не само вътре в страната, но и извън нея. Той положи огромни усилия за приобщаването на българите от Македония, Гърция и други краища към духовния живот на България. От него ще останат ценни книги в историята на военното дело и културата на страната. Може само да се съжалява, такива българи не се раждат често“, заяви  бившият служебен премиер и професор по конституционно право проф. Георги Близнашки . Бившият председател на парламента и бивш служебен премиер проф. Огнян Герджиков  определи Красимир Узунов като стойностен, ерудиран и много обективен човек. Вицепремиерът Екатерина Захариева  посочи, че Красимир Узунов е бил призван да информира българското общество за случващото се в страната и извън нея. „Само добре информираното общество може да гради и пази свободна и демократична нашата държава. Ролята на Красимир Узунов в този процес бе незаменима, а изградената от него информационна мрежа „Фокус“ без съмнение ще продължи да оказва положително въздействие върху процесите в България“, добави тя. Вицепремиерът Красимир Каракачанов каза, че Узунов е отдал целия си живот в служба на патриотизма, армията и историческата истина за българщината в Македония. Министър Николина Ангелкова  заяви, че Красимир Узунов ще остави празно място в съвременната българска журналистика. „Болката е голяма, защото Краси Узунов беше на първо място страхотен приятел и човек, който винаги се ангажираше както с проблемите на България, така и с хубавите неща“, обясни тя.  Главният прокурор Сотир Цацаров  заяви, че Красимир Узунов ще остане в сърцата на всички като забележителна личност, уважаван и ценен професионалист, вдъхновен патриот и добър човек с голямо сърце.  \r\n„С кончината на Красимир Узунов България загуби ярка и силна личност, истински родолюбец и пазител на българщината, отдаден с ум, душа и сърце на националната кауза“, отбеляза  председателят на Държавна агенция \"Национална сигурност\" Димитър Георгиев \r\n„Красимир Узунов беше истински приятел и родолюбец, ужасно много ще ми липсва“, заяви  омбудсманът Мая Манолова .  Председателят на Сметната палата Цветан Цветков  отбеляза, че Красимир Узунов е създал информационна институция, отдадена на родолюбивите идеали. \r\n„Красимир Узунов не само превърна Информационна агенция „Фокус“ в институция за бързи и истински новини, но и възроди изконните български идеали за родолюбие, свобода и просвета“, добави той.  \r\n„Ще запомня Красимир Узунов с възраждането на родолюбието – там той беше номер едно“, заяви  лидерът на НФСБ Валери Симеонов . „Ще го запомня с неговата компетентност, с неговото качество да анализира хладнокръвно всяка ситуация и да има точен поглед и преценка не само на политическите събития и на хората, които участват в политическия живот на България“. Лидерът на ПП „Атака Волен Сидеров  отбеляза, че смъртта на Красимир Узунов е голяма загуба за българската журналистика и българското общество. \r\n„България загуби един истински патриот и родолюбец, който създаде и наложи стандарт за обективната, бърза и точна информация. Красимир Узунов ще липсва на всички, които го познаваме, защото беше честен човек, който винаги поставяше принципите и идеалите пред самоцелната печалба и успеха“, написа председателят на ПГ на ГЕРБ и зам.-председател на партията  Цветан Цветанов .  Лидерът на БСП Корнелия Нинова  заяви, че Красимир Узунов е истински родолюбец, който ще бъде сред нас с написаното, създаденото и изговореното за България и българщината.  \r\nВ лицето на Красимир Узунов загубихме един истински, обаятелен българин, каза  зам.-председателят на БСП Кирил Добрев . Депутатът от ПГ на БСП Жельо Бойчев  сподели: „Това, с което ще запомня Красимир Узунов, са безкрайните разговори, които водихме, и с преклонението, което имаше към историята и героизма на Българската армия. Той си остана офицер цял живот. Непрекъснато ми повтаряше колко малко помним за героизма на всички наши предци, дали живота си за Отечеството. Приключваше втората книга за Първата световна война, описваше ми битките ден по ден“. Народният представител от ДПС Велислава Кръстева коментира, че е  приела новината за кончината на Красимир Узунов с чувство на загуба на скъп приятел. Тя добави, че Красимир Узунов е бил голям българин, достоен мъж, патриот и човек с визия и мисия. Народеният представител от ГЕРБ Владимир Тошев  отбеляза, че със смъртта на Красимир Узунов България е загубила един изключителен радетел на българщината.  Депутатът от ГЕРБ Даниела Савеклиева  сподели, че ще помни Красимир Узунов като неуморен, всеотдаен, искрен патриот, който е мислел всяка минута за България. \r\nНапусна ни един истински човек, патриот и приятел, каза  депутатът от ГЕРБ Десислава Костадинова . \"Ще го запомня като истински патриот, голям професионалист и изключителен човек, с много специално чувство за хумор\", допълни тя.  \r\nЗагубихме един голям българин, патриот, отличен професионалист и приятел, каза председателят на парламентарната Комисия по културата и медиите  Вежди Рашидов . Председателят на СДС Румен Христов  добави, че Красимир Узунов винаги се е стремил да възвърне достойнството на България, което тя е имала през годините.  Главният секретар на партията Илия Лазаров  отбеляза, че Узунов е отговарял на определението народен будител, който се е стараел да направи България по-добра. Председателят на ПП АБВ Румен Петков  коментира, че Красимир Узунов оставя след себе си житейска и професионална история, постижима за малцина.  Ивайло Калфин  от ръководството на ПП АБВ каза, че ще запомни Красимир Узунов като човек, който се осмелява да върви срещу течението“.  \r\nПредседателят на „Движение България на гражданите“  Димитър Делчев  посочи, че Красимир Узунов е бил човек с много ясен поглед върху събитията и процесите в държавата.  \r\n„В лицето на Красимир Узунов България загуби един голям патриот, а тези които го познавахме – добър човек и приятел“, каза  Цветлин Йовчев , бившият министър на вътрешните работи в кабинета на Пламен Орешарски.  Евродепутатът от ГЕРБ/ЕНП Андрей Ковачев  написа в съболезнователен адрес, че с Красимир Узунов многократно е обсъждал въпросите, свързани с нашите сънародници, останали извън пределите на Отечеството, и се е вслушвал в неговите полезни съвети на човек, знаещ изключително много за тази част на света и историята.  \r\nВ съболезнователен адрес от  ПП „Обединени земеделци“  заявиха: \"Красимир Узунов оставил дълбока следа в духовното поле на България, той непрестанно проправяше пътеката на знанието и възпитаваше в патриотизъм\". Асен Гагаузов, министър на регионалното развитие и благоустройството от 2005 до 2009 г.,  сподели: \"За съжаление, загубихме един изключително стойностен човек и голям патриот. С Красимир Узунов се познаваме от 15 години и през тях повече от 90% от неговите усилия и от неговото време бяха отделени за работата му\".  Воден от чувството на дълг и родолюбие Красимир Узунов имаше една кауза и нейното име е „България“. Той посвети живота си на това да възкреси българската бойна слава и да не допусне имената на героите, дали живота си за Родината, да бъдат забравени.  Началникът на отбраната ген. Андрей Боцев  посочи: „Красимир Узунов бе човек, чиито патриотизъм и плам разпалваха в душата на всеки национална гордост и самочувствие“.  Бригаден генерал Явор Матеев , командир на 68-а бригада Специални сили, заяви: „Краси както живя и работи, така си и отиде. С гръм и трясък живя, с гръм и трясък си отиде”. Той го определи като „голям приятел, с чувство за хумор, правдивост и истинност. „Това, че е голям родолюбец и голям българин, убеден съм, че всички го знаят. България загуби един истински човек и родолюбец, който знае как да обича и работи за Родината си”, каза още бригаден генерал Явор Матеев.  Ген. Кирчо Киров  описа Красимир Узунов като невероятен приятел, отдаден на хората и на голямата кауза - майка България.  \r\n„С Красимир Узунов си отиде и частица от България“, подчерта председателят на Комисията по отбрана  ген. Константин Попов . Вицеадмирал Пламен Манушев  заяви, че ще запомни Красимир Узунов като човек изпълнен с енергия, върнал паметта на нашите дядовци от Първата световна война. „. Ще го запомня като човек, направил името Каймак-Чалан известно на всички българи, който направи толкова много за България, за войниците ѝ, за армията ѝ, за историята ѝ“. \r\nВнучката на полк.  \r\nБорис Дрангов  Райна Дрангова  заяви: „Красимир Узунов беше един съвременен будител, загубата е за целия народ“. Тя посочи още: „За него Македония не беше само кауза. Тя беше нещо, което той изживяваше с цялото си сърце“. Началникът на Военна академия „Георги Стойков Раковски“ ген.-майор Груди Ангелов  коментира, че Красимир Узунов бе свободен човек, който събираше единомишленици, милеещи за родината ни. „Каквото и да кажа за него ще бъде малко. Той имаше много още какво да даде“, добави той.  \r\n„Книгите, публикациите, инициативите и доказаните във времето стандарти, които оставя след себе си Красимир Узунов, са неоценимо наследство и пример за един пълноценно извървян път“, се посочва в съболезнователен адрес, изпратен от  Електроенергийния системен оператор (ЕСО) . Областният управител на Смолян Недялко Славов  коментира, че Красимир Узунов е оставил дълбока светла следа и ще продължава да живее в сърцата ни чрез стойностните си публикации и книги. \r\nЗа  кмета на София Йорданка Фандъкова   Красимир Узунов е увлекателен разказвач на българската история и пазител на българските геройства. „Краси бе от онези истински родолюбци, които не търсят почести и слава, а полека, по неговия начин, с предавания, с книги, разказваше, за онова, което не трябва да забравяме“, сподели тя. Кметът на Бургас Димитър Николов  заяви, че Красимир Узунов ще остане в паметта ни като човек, който направи много за съхранението на паметта за българските победи на бойното поле. Кметът на Кюстендил Петър Паунов  подчерта, че за Красимир Узунов България е била всичко. Кметът на Симитли Апостол Апостолов  определи Красимир Узунов като съвременен будител. „Той беше един истински родолюбец, патриот, един съвременен будител, готово на всичко за каузата България. Едва ли в съвременна България скоро ще се роди такъв голям родолюбец и патриот, какъвто беше Красимир Узунов“, коментира той. \r\n„Красимир Узунов беше човек, превърнал България и съхраняването на българския дух, традиции и родова памет в своя лична мисия“, заяви  кметът на Каварна Нина Ставрева . Кметът на Смолян Николай Мелемов  отбеляза, че на първо място Красимир Узунов е бил патриот и добави, че у него е оставил незаличим спомен за човек на честта и почтеността. \r\n„Красимир Узунов бе истински българин, много ерудиран и един от най-големите познавачи на българската история и специалисти по Македонският въпрос“, заяви  зам.-кметът на Благоевград Христина Шопова . Зам.-кметът на Варна Пейчо Пейчев  отбеляза, че дейността на Красимир Узунов за запазването на българщината сред българските общности е дала много сериозен резултат сред младите хора. „Загубата е огромна за всички българи не само в пределите на нашата страна. Специално за македонските българи господин Узунов беше знаме, беше флаг, беше водач на всички процеси, които се случваха там. Беше неотменим лидер“, добави той.  \r\nСпоред кмета на Петрич  Димитър Бръчков  България е изгубила един достоен патриот и пламенен родолюбец. Янка Господинова, кмет на Алфатар  подели: Красимир Узунов беше кълбо от емоция, която със силата си умееше да събира, а не да разделя. Председателят на Общинския съвет в Гоце Делчев Ангел Гераскиев  коментира, че смъртта на Красимир Узунов е голяма загуба не само за приятелите му, но и за цяла България. \r\nДелото на Краси Узунов, трябва да се помни, гласът му трябва да се чува, защото благодарение на него си припомнихме Каймак-Чалан, припомнихме си с колко кръв сме платили, това да останем българи, припомнихме си какво е българска чест и доблест. Това не бива да се забравя, докато има българи“, отбеляза  историкът Марин Кавръков . Директорът на Регионален исторически музей – Кюстендил Валентин Дебочички  коментира, че Красимир Узунов е имал непресъхващ извор на идеи и приятелско отношение към всички. По думите му Узунов е положил огромни усилия за запазване на паметта за българските герои, за запазване и възстановяване на военните паметници извън пределите на България и е имал изключително отношение към културното наследство. Председателят на Националното ловно-рибарско сдружение „Съюз на ловците и риболовците в България“ Васил Василев  също изказа своите съболезнования. „Красимир Узунов доказа своя висок професионализъм и принципност, ще продължим да мислим за него, като за един голям човек - създател, патриот и родолюбец“, отбеляза той. \r\nИсторикът  доц. д-р Валентин Китанов  коментира: „Всичко онова, което Красимир Узунов написа през тези години, е достойно да бъде събрано в сборници, които да останат за поколенията“.  \r\nДиректорът на Историческия музей в Тутракан  Петър Бойчев  изтъкна, че Красимир Узунов е бил най- добрият историк сред историците, най- близко до народа, не със сухата история, направена в кабинетите, а с историята в спомените на живи участници.  \r\nДиректорът на Столична библиотека  Юлия Цинзова  заяви: „Думите са безсилни да опишем загубата на уважавания автор на стотици материали за Западните Балкани, Македония и Одринско и българската военна история“. \r\n„Красимир Узунов беше пламенен български патриот, голям българин и имаше много важно присъствие за каузата на българите както в Македония, така и навсякъде другаде“, заяви  председателят на Центъра за балкански и черноморски изследвания Алекс Алексиев . \r\n„Загубата на Красимир Узунов ще се отрази много на развитието на нашата военно-историческа наука“, коментира  военният историк доц. д-р Петър Ненков . Президентът на КНСБ Пламен Димитров  отбеляза, че завинаги ще пазим спомена за едно голямо перо и едно голямо сърце, което никога не забрави Майка България. Кметът на Сливен Стефан Радев  отбеляза, че дългогодишната дейност на Красимир Узунов бе свързана с това да се познава българската история и да не се забравят фактите, от които е изтъкана. „Красимир Узунов бе един прекрасен, откровен, чист човек, който през годините е отстоявал българската духовност и българските идеали“, каза  зам.-ректорът на Югозападен университет „Неофит Рилски“ Георги Апостолов . Пламен Цонев от шуменския факултет на Национален военен университет (НВУ) „Весил Левски“   заяви, че Красимир Узунов беше честен и безкористен българин. Родолюбец, патриот, радетел за всичко българско и добави, че и като офицер, и като журналист той е чертаел пътя на сближението с Македония. \r\nСъболезнователен адрес изпратиха и от  Регионален исторически музей – Благоевград . В него те посочват, че с внезапната смърт на Крсимир Узунов, България е загубила един истински родолюбец и патриот, един добър човек и съмишленик. \r\n„Празнината, оставена със загубата на Красимир Узунов, ще бъде непреодолима, но все пак се надяваме, че поклонението на Каймак-Чалан '2019 г. ще премине и под знака на „Каймакчаланския първопроходец“, написа Илия Чернев - внук на подофицер, оцелял при боевете на Каймак-Чалан. \r\n„Ще помня Красимир Узунов като човек с енциклопедични познания за бойната ни история, като родолюбец, милеещ за България и Армията“, коментира  председателят на Центъра за изследване на отбраната и сигурността и бивш министър на отбраната Ангел Найденов . Кметът на Карлово д-р Емил Кабаиванов  отбеляза, че Красимир Узунов е направил всички възможно да се чува българският език и слово в територии, населявани от българи.  Военният историк Мишо Йорданов  заяви, че Красимир Узунов е бил от хората, за които важи максимата: „Не е важно колко години живееш, а какво оставяш след себе си“.  Делото на Красимир Узунов надхвърля рамките на националните граници. Неговата работа и постижения бяха почетени от редица дипломати и представители и организации на българи в чужбина, като и на множество чуждестранни медии.  \r\nДипломатическият състав на посолството на Република България в Скопие също поднесе своите съболезнования. „Свеждаме глави пред паметта на една личност, оставила следа в политиката, икономиката и туризма, историята и културата на България през последните години. Може би Поручикът вече е при своите кумири Дрангов, Каварналиев...\", се посочва в съболезнователния адрес.  \r\n„Загубата на Красимир Узунов е неизмерима за България, ще го запомним като разностранен и талантлив журналист, историк, колекционер, истински патриот на своята страна“, се посочва в съболезнователен адрес, изпратен от  посланика на Руската федерация в България Н.Пр. Анатолий Макаров . Генeралният консул на Русия във Варна Владимир Климанов  отбеляза, че Красимир Узунов бе ярък и необикновен човек, чийто разностранен професионализъм е заслужено ценен в България и извън пределите ѝ.  \r\nИзвънредният и пълномощен посланик на република Азербайджан в България  Н. Пр. Наргиз Гурбанова  обяви: „Красимир Узунов завинаги остава в историята като един от най-успелите български журналисти, чиято работа бе еталон за журналистиката“. Президентът на Асоциацията на българите в Украйна  Антон Киссе  отбеляза, че Красимир Узунов е обичал всичко българско и е правил, каквото може, за да тържествува българщината по света. \r\nСъболезнователен адрес изпратиха и от   „Конгрес на българите в Украйна“  . В него те изтъкват, че Красимир Узунов е един от първите българи, които изграждат информационни мостове между България и българските общности по света \r\nПолитическият анализатор и бивш генерален консул в Одрин  Георги Димов  изтъкна, че Красимир Узунов бе истински български патриот - по призвание, по душа и по предназначение“.  \r\n„Споменът за Красимир Узунов ще остане завинаги в сърцата на всички, които го познаваха както в България, така и далеч извън пределите ѝ“, написа  Инал Плиев, заместник-председател на Южноосетинско-българското дружество за приятелство . Директорът на македонския медиен регулатор д-р Зоран Трайчевски  заяви: \"Той беше голям, огромен мой приятел, с това ще го запомня. Работихме отлично заедно\". \"Трябваше да дойде след няколко дни в Македония, за да снима филм за полковник Дрангов\", допълни Трайчевски. \r\nВ съболезнователен адрес  генералният консул на Република България в Солун Владимир Писанчев  написа: \"Следата, която той оставя, е незаличима: неговите енергия и дух, ерудиция и чест са видими в българското пространство. Ще бъдем пак заедно, Поручик, на Каймак-Чалан. Почивай в мир, приятелю!\".  Д-р Меглена Плугчиева, посланик на България в Черна Гора,   заяви: \"Цяла България загуби един безценен човек с енциклопедични знания, но най-вече истински голям патриот\". Със своя точен поглед върху събитията и способността си да анализира хладнокръвно всяка ситуация на Красимир Узунов остави трайна следа в българския обществен живот, а създадените от него Агенция и Радио „Фокус“ се превърнаха в стандарт за журналистиката и в синоним на бърза, коректна и точна информация. Бившият ръководител на военното разузнаване и бивш министър на вътрешните работи \r\nГен. Чавдар Червенков , посочи, че в страната няма аналог на това, което направи Красимир Узунов в областта на информацията. Анализаторът проф. Михаил Константинов  отбеляза, че Красимир Узунов е бил забележителен журналист, който е създал най-влиятелната информационна агенция у нас. \r\n„Това, което Красимир Узунов е правел в областта на българската журналистика е нещо, което ще остане“, убедена е  Меглена Кунева , зам.-министър председателят по координация на европейските политики и институционалните въпроси в периода 2014 – 2017 г. и бивш европейски комисар.  Председателят на КЕВР доц. Иван Иванов  посочи, че със своята енергия, последователност и родолюбие Красимир Узунов е оставил ярка следа в нашия обществен живот. Експертът по антитероризъм и общественик Христо Смоленов  обясни, че ще запомни Красимир Узунов като весел, непобедим и несломим по дух воин на България. По думите му създадените от него Агенция „Фокус“ и Радио „Фокус“ са много повече от средства за масова информация оръжия на българското оцеляване и победоносно продължаване на тази многовековна държавна традиция, която имаме. Той сподели, че започва да работи по идея за създаване на малък, но изразителен паметник на Красимир Узунов пред сградата на Агенция „Фокус“. Директорът на Университетската многопрофилна болница за активно лечение „Св. Екатерина“ проф. Генчо Начев  отбеляза, че Красимир Узунов бе патриот и родолюбец, който не никога не се е притеснявал от политическите конюнктури. \r\nПо думите на социолога  Юрий Асланов  Красимир Узунов е успял да прогледне в бъдещето в години, в които никой не е вярвал в перспективата на онлайн новинарските платформи. \r\nЗа  социолога Кънчо Стойчев  Красимир Узунов ще остане човек на честта,  който всеки ден, ставайки сутрин мисли за България. \r\nСоциологът Андрей Райчев си спомня: \"Повечето хора го помнят сега, когато стана известен, те не го помнят като млад. Той беше изключително симпатично, много амбициозно активно същество, националист в хубавия смисъл на думата-вечно за България. Той се носеше със своите идеи във времена, когато националната кауза не беше съвсем модерна, когато всички се занимаваха с новите съвременни неща. Но той още тогава държеше на думата България, даже се прочу като наивник, който все още се занимава с националната кауза във времена, когато тя не беше център на внимание. По-късно се оказа, че той е политически прав, защото това се оказа много по-важно, отколкото ни се струваше, увлечени от вихъра на европейското обновяване на България\". Лидия Йорданова, директор на социологическа агенция „Екзакта Рисърч Груп“,  каза: \"Две думи описват Красимир Узунов: голям човек и голям българин\". \"Той води един много смислен живот, изживян на много високи обороти, които хората рядко могат да осъществят. Лек път към светлината\", каза още Лидия Йорданова. Директорът на Националния военноисторически музей доц. Соня Пенкова  сподели, че Красимир Узунов е бил широко скроен човек, с изключително мащабен поглед върху политиката и историята. \r\nСпоред  политолога проф. Александър Маринов  сътвореното от Красимир Узунов, заедно с неговите съратници от Агенция и Радио „Фокус“, е важен факт за българската обществена действителност. „Това наистина е тежка загуба. Поднасям съболезнования на близките на г-н Узунов. Всички сме смъртни, разбира се, но отвъд тленността на тялото, остават делата. Наред със скръбта и покрусата, че един човек с принос, роля и позиция си е отишъл, все пак делата остават. Бог да го прости и да му дава светлина. Да се надяваме, че се е преселил в един по-добър свят“, каза проф. Маринов. Археологът Николай Овчаров  отбеляза, че Красимир Узунов е бил изключителен човек и българин.  Тракологът проф. д-р Валерия Фол  определи Красимир Узунов като човек, осъзнаващ значението на културното наследство за съхраняване културната памет на българският народ. \r\n„Красимир Узунов беше новатор, създател, визионер“, посочи  председателят на Националния браншови съюз на хлебарите и сладкарите Мариана Кукушева . „Хората идват и си отиват. Едни живеят, други горят. А трети, докато изгарят, създават модели, създават звезди, които присъстват в живота ни всеки ден. И са на фокус. Краси беше от тая категория хора. Новатор. Създател. Визионер… Много ще ми липсва!“, каза още тя. Областният управител на Благоевград Бисер Михайлов  отбеляза, че със смъртта на Красимир Узунов българската журналистика, но и цялото българско общество са изгубили много. Кметът на Пещера Николай Зайчев  бе категоричен, че в лицето на Красимир Узунов България загуби един голям патриот, а Пещера е загубила достоен син. „Красимир Узунов е едно явление в България. Той постави високи еталони в историческата наука, в журналистиката. За него няма да говорим в минало време, защото, докато ги има книгите му, той е тук и с нас!“, заяви той. \r\n„Красимир Узунов е пример за това как човек постига целите си, когато пътят до осъществяването им е ясно очертан и се следва неотлъчно“, заяви  кметът на Асеновград д-р Емил Караиванов .  \r\n„Красимир Узунов остави у всички нас неизличимия спомен за човек на професионализма, честта и почтеността“, отбеляза  кметът на Ямбол Георги Славов . Мирослав Янчев, кмет на Община Златоград,  отбеляза: \"Красимир Узунов работеше активно за свободата на словото, защитаваше принципите на обективна медия, отразяваща всички гледни точки\". Управителят на в. „Нова добруджанска трибуна“ Сабина Дукова  заяви, че Красимир Узунов е един от флагманите на съвременната българска журналистика. Кметът на Свищов Генчо Генчев  посочи, че е благодарен на Красимир Узунов за съветите, за уроците и за приятелството му със Свищов. Кметът на град Карнобат Георги Димитров  сподели: „Познавах го лично. Един прекрасен човек, който като че ли странеше повече от политическите партии, но беше голям българин“. Областният управител на Кюстендил Виктор Янев  поднесе своите съболезнования и отбеляза, че със смъртта на Красимир Узунов България, родната ни журналистика и „Фокус“ са загубили един честен и принципен човек. Областният управител на Кърджали Никола Чанев  заяви, че в лицето на Красимир Узунов България е загубила голям патриот и силен мъж, който милееше за родината си.  Чавдар Божурски, областен управител на Сливен,  отбеляза: \"Красимир Узунов ще остане в българската журналистика като създател на първата и най-голяма частна информационна агенция\". Д-р Антония Панева, началник на Държавен архив - Шумен,   казва за Красимир Узунов: \"патриот със силно излъчване и визия за бъдещето\". По думите й в негово лице България е губила един голям патриот. Доц. Юрий Проданов, ръководител на катедра „Журналистика и масови комуникации“ в Шуменския университет „Епископ Константин Преславски“  заяви: \"Във всичко, което Красимир Узунов създаде, виждам почерка на човек, който има отговорност към хората край себе си и към обществото\". Един от първите редактори на Агенция „Фокус“ Мариела Пчелинска  описа Красимир Узунов като деен, неуморен, енергичен, вдъхновен и вдъхновяващ, винаги воден от нови, ярки идеи и чувство за чест, дълг, родолюбие и отдаденост на каузи. „Брилянтни вдъхновения и перспективи, които в годините той неотклонно разви дисциплинирано, последователно и творчески, като изгради и утвърди заслужения авторитет на най-мощната информационна машина в България! Респект и поклон!“, написа още тя. Главен инспектор Ангел Папалезов - началник на сектор „Културно-исторически ценности“ към ГД „Национална полиция“  заяви: „Невероятно жизнен, невероятно отзивчив, невероятно истински, много принципен, безкомпромисен, искрен, понякога дори до болка – независимо каква е позицията на някой и самочувствието му, Красимир Узунов с удоволствие му казваше истината и много бързо успяваше да приземи всеки – в личен, в служебен или в морален план. Много успешно приземяваше както мен, така и всички около себе си, и ни даваше вярната посока и верния страничен поглед“. Изпълнителният директор на Национална компания „Индустриални зони“ (НКИЗ) Антоанета Барес  написа в съболезнователен адрес, че Красимир Узунов винаги е подкрепял каузата за развитие на индустриалните зони в България. „Искрено сме благодарни за съдействието и разбирането, които сме срещали в негово лице, в качеството му на собственик на Радиоверига и Агенция \"Фокус\". Поклон пред светлата му памет!“, пише още Антоанета Барес.    Фолклористът проф. Георг Краев  заяви: \"Красимир Узунов беше един от малкото, които посвещават живота си на Родината\". Доц. Красимира Александрова, директор на Национална библиотека „Св. св. Кирил и Методий“,  отбеляза, че винаги се е удивлявала на неизчерпаемата енергия на Красимир Узунов. \"Понякога животът е несправедлива и Бог много бързо взема при себе си тези, които могат и дават повече от останалите\", каза още тя. Председателят на Съюза на народните читалища Николай Дойнов  каза: \"Много ми е мъчно за него, защото не само аз губя един близък приятел, но и държавата губи един достоен българин, един достоен офицер, чиито живот и дело ще бъдат за пример. Неговото дело – неговите книги и Радио и Агенция „Фокус“, ще останат за пример на бъдещите поколения\". \r\nЗа нас Красимир Узунов е генерал на българския дух, каза  Фионера Филипова, директор на Регионалния музей във Видин  „Отиде си един достоен българин, направил толкова много за българския дух със своите книги и действия. Красимир Узунов беше истински патриот и родолюбец, отдаден на каузата за единение на нацията“, допълни Фионера Филипова.  Проф. Стати Статев, ректор на УНСС,  сподели: \"Напусна ни един голям патриот и истински родолюбец, за когото работата за Отечеството беше призвание, дълг и кауза, на която служеше с отдаденост и за която се раздаваше убедено и от сърце\". \r\nВ съболезнователен адрес от  Съвета за електронни медии  се посочва: \"Той беше голям родолюбец и истински медиен човек, който вярваше в силата на информацията и поставяше истината на първо място. Всички скърбим за загубата на един голям професионалист и човек!\". \r\n\"Висока чест беше за мен, че познавах Красимир Узунов\", каза  издателят Иван Гранитски.  \"Имам прекрасни впечатления. Преди всичко той беше истински патриот, един от малкото изчезващи в днешно време патриоти, които до болка обичаха Отечеството и работеха за него\", допълни той.  Кристина, Константин и Михаил Белчеви  също поднесоха своите съболезнования. \"Поклон пред паметта на един голям българин! Огромна загуба за цяла България!\", заявиха семейство Белчеви в съболезнователен адрес.", "date": "2019.02.26", "title": "Отиде си Красимир Узунов - собственик и основател на „Фокус\" (ОБЗОРII)"}
{"url": "http://www.focus-news.net/news/2019/02/26/2628005/sport-tsska-pobedi-marek.html", "text": "ЦСКА победи Марек Юнион Ивкони с 3:1 гейма в мач от 19-ия кръг на волейболното първенство. Във временното класиране ЦСКА заема 2-ро място с актив от 43 точки. В първенството червените имат 15 победи и 4 загуби. Отборът на Марек се намира на 8-ма позиция с 19 точки. В 20-ия кръг ЦСКА е гост на Дунав (Русе), а Марек приема Монтана.", "date": "2019.02.26", "title": "Спорт: ЦСКА победи Марек"}
{"url": "http://www.focus-news.net/news/2019/02/26/2628008/nezavisimaya-gazeta-reabilitiraneto-na-rezhima-na-asad-predotvratyava-razdelyaneto-v-persiyskiya-zaliv.html", "text": "Лигата на арабските държави (ЛАД) и Европейският съюз проведоха за първи път съвместна среща на високо равнище, която се съсредоточи върху въпроси, свързани с обмена на разузнавателна информация за потенциални терористи и, разбира се, ситуацията в Сирия, пише в. „ Независимая газета “. Както показват преговорите в Шарм аш-Шейх, сред европейските играчи и страните от Персийския залив има консенсус за иранското влияние върху военните събития в региона. Въпросът за връщането на Сирия в Арабската лига обаче все още виси във въздуха. Главно поради липсата на единство в самия Персийски залив. \r\nВ изказването си в Шарм аш-Шейх кралят на Саудитска Арабия Салман призова Европейския съюз да координират усилията си за противодействие на иранската експанзия в региона. \r\n„Политиката на иранския режим, подкрепата за въоръжените групировки, агресията и явната намеса в делата на други държави изискват една международна позиция да го принуди да следва принципите за добросъседство, международното право и да сложи край на ядрените и ракетните програми“, заяви  кралят. Той изтъкна значението на „съвместни стъпки за борба с тероризма и неговото финансиране“. Срещата в южната част на Синайския полуостров се проведе под мотото „инвестиране в стабилност”, но ставаше дума за военни и политически въпроси. \r\nКакто заяви генералният секретар на Арабската лига Ахмед Абул Гейт в разговор с журналисти на телевизионния канал „Ал-Арабия“, Европа е наясно, че Иран трябва да спре с реализирането на регионалните си амбиции. Добре известно е, че Ислямската република се опитва да се интегрира дълбоко във военната, политическата и дори етническата структура на Сирия. Това поражда основателни опасения сред геополитическите съперници на Техеран. \r\n„Сега Иран се опитва да разпространи своята хегемония и влияние върху Средиземно море чрез Персийския залив, Ирак, Сирия и Ливан. Той продължава да насърчава позицията си, но той трябва да промени този курс и своята политика“. Гейт добави, че ЕС е ангажиран с „ядрено споразумение“, но никой няма да се примири с такова иранско поведение. \r\nИзточници на британското издание  Middle East Eye  съобщават, че срещата на европейските и арабските лидери в Шарм  аш-Шейх доведе до споразумения за обмен на разузнавателна информация за предполагаеми членове на терористични организации. Това вероятно ще засили контактите на Европол с правоприлагащите органи в Близкия изток и Северна Африка. Middle East Eye изяснява, че страните от ЕС и ЛАД в някои случаи са се договорили да споделят информация дори за етническата принадлежност, политическите и религиозните убеждения, генетичните данни на потенциалните престъпници и дори информацията, свързана с техния сексуален живот.  \r\nПо отношение на политическия диалог, Сирия не беше единственият обект на обсъждане. Страните от ЕС и ЛАД също така се съсредоточиха върху мирния процес в Йемен и Либия, където продължават въоръжените конфликти. Известно е, че европейските страни се вълнуват от рисковете от увеличаване на миграционния поток. Неотдавнашните призиви на американския президент Доналд Тръмп да си върнат всички радикални екстремисти от Сирия причиняват не по-малко страх в тях. Въпреки това ЕС и ЛАД все още имат какво да направят, за да постигнат консенсус по тези въпроси. Според председателя на сегашната среща на върха - египетският президент Абдел Фатах Сиси, втората среща на върха между Лигата и ЕС ще се проведе в Брюксел през 2022 г. \r\nСпоред експерти понастоящем няма консенсус по въпроса за връщането на Сирия в Арабската лига дори сред страните от Персийския залив. „Това се дължи на доста трудната позиция на Катар, който отказва да промени подхода си към участниците в сирийската кризата“, каза Кирил Семенов, ръководителят на Центъра за ислямски изследвания на Института за иновативно развитие. „Дори Саудитска Арабия би искала да види от Дамаск конкретни действия, насочени към свеждане до минимум на иранското влияние в страната и оттегляне на Хизбула оттам като стъпка, която предвижда възстановяването на членството в Арабската лига“. \r\nМненията на страните от Арабската лига и ЕС относно дипломатическата реабилитация на режима на Башар Асад не съвсем съвпадат. „ЕС все още очаква политически трансформации, макар и формални“, заяви експертът.", "date": "2019.02.26", "title": "„Независимая газета“: Реабилитирането на режима на Асад предотвратява разделянето в Персийския залив"}
{"url": "http://www.focus-news.net/news/2019/02/26/2628009/the-guardian-iranskiyat-vanshen-ministar-dzhavad-zarif-podade-ostavka.html", "text": "Иранският външен министър Джавад Зариф подаде оставка без предупреждение, като се извини на нацията, след като ядрената сделка, която той договори със световните сили, стои на прага на колапса, след оттеглянето на САЩ, пише в.  The Guardian . \r\nПърво, дипломатът-ветеран поднесе неясен пост в Instagram с „извинение“ за неговата „неспособност да продължи службата си“. Постът рисунка на Фатима, дъщерята на пророка Мохамед, когато в понеделник отбеляза нейното раждане. \r\nГоворителят на външното министерство Абас Мусави потвърди пред държавната информационна агенция IRNA, че Зариф подаде оставка, но не даде причина за оттеглянето си. \r\nЗариф разкритикува иранските хардлайнери в реч в Техеран, като каза: „Не можем да се крием зад заговора на империализма и да ги обвиняваме за наша собствена неспособност“. \r\n„Независимостта не означава изолация от света“, каза той. \r\nОставката на Зариф оставя относително умерения президент на Иран Хасан Рухани, без един от основните му съюзници да тласне Ислямската република към повече преговори със Запада. \r\nАнализатори заявиха, че Рухани е изправен пред нарастващ политически натиск от хардлайнерите в правителството, след като разрушаването на ядреното споразумение още повече изтощава икономиката на страната. \r\nСин от богато семейство, образован в САЩ, Зариф преодолява твърдото противопоставяне и западните подозрения за постигане на съгласие със световните сили, на които Иран обеща да ограничи обогатяването на уран в замяна на вдигане на икономическите санкции. \r\nЗариф е бил посланик на Иран в ООН от 2002 до 2007 г., първоначално под ръководството на реформаторския президент Мохамад Хатами, а след това при консервативния Махмуд Ахмадинеджад. \r\nТайните преговори между САЩ и Иран в Оман станаха пълноправни преговори за иранската ядрена програма. По време на преговорите Зариф се срещна с тогавашния американски държавен секретар Джон Кери повече от 50 пъти - нещо невъобразимо само преди години. Превод и редакция : Калоян Пенков", "date": "2019.02.26", "title": "The Guardian: Иранският външен министър Джавад Зариф подаде оставка"}
{"url": "http://www.focus-news.net/news/2019/02/26/2628010/independent-seriozen-tlasak-za-provezhdaneto-na-nov-referendum-za-es-sled-kato-dzheremi-korbin-dava-podkrepata-na-leybaristite.html", "text": "Кампанията за нов референдум за Брекзит получи сериозен тласък, след като Джереми Корбин драматично подкрепи връчването на решението за Брекзит  на обществеността, пише в.  Independent . \r\nЛидерът на лейбъристите сложи край на месеците на измислици и критики, като обяви, че ще подкрепи друг публичен вот, ако, както се очаква, неговият по-мек план за Брекзит бъде победен тази седмица. \r\nТози ход зарадва привържениците на референдума, които го приветстваха потенциално като определящ момент и заявиха, че сега няма връщане назад за Корбин. \r\nЛейбъристки депутати заявиха, че решението е било предизвикано от паниката му във връзка с по-нататъшни дезертирания към отцепническата „Независима група“, започнала от осем проевропейски депутати, които напуснаха лейбъристите миналата седмица. \r\nПромените в политиката на лейбъристите идват шест месеца след като The Independent стартира своята последна кампания за референдум, подкрепена от повече от 1,1 милиона души, подписали петиция. \r\nПодкрепата на Корбин отдавна се възприема като критичен момент, без който никога не би могло да има мнозинство в парламента в полза на второ публично гласуване. \r\nВъпросът, който ще бъде зададен, е неясен. Лейбърист потвърди, че „Оставане“ ще бъде в бюлетината, но заяви, че няма да се противопоставят на опция за Брекзит без сделка. \r\nОсвен това, страхът от нов референдум може да убеди консерваторите, които са противници на споразумение най-накрая да го подкрепят, когато се проведе второто „решително гласуване“, вероятно на 12 март. \r\nСъобщението предизвика ожесточена критика на парламентарната среща на Лейбъристката партия, на която Джон Ман заявява на Джереми Корбин: „В Мидландс и на север това решение днес ще ви спре да бъдете премиер. Цената ще бъде платена“. \r\nПо-рано, говорейки в Египет, Тереза Май предложи, че може да се опита да ускори споразумението си в парламента, преди то да бъде официално одобрено от останалите 27 държави-членки. \r\nОтхвърляйки призивите за отлагане на Брекзит, тя каза: „Удължаването на член 50, отлагане в този процес, не дава решение в парламента, то не постига споразумение“.", "date": "2019.02.26", "title": "Independent: Сериозен тласък за провеждането на нов референдум за ЕС, след като Джереми Корбин дава подкрепата на лейбъристите"}
{"url": "http://www.focus-news.net/news/2019/02/26/2628003/afp-rakovoditelyat-na-opozitsiyata-guaydo-obeshta-da-se-varne-vav-venetsuela-tazi-sedmitsa.html", "text": "Лидерът на опозицията във Венецуела Хуан Гуайдо, който се противопостави на забраната за пътуване до Колумбия, заяви, че ще се върне у дома „тази седмица“, предава  AFP . \r\nГуайдо твърди, че военните са му помогнали да пресече границата с Колумбия в петък след неуспешния опит за вкарване на хуманитарната помощ във Венецуела. Превод и редакция : Калоян Пенков", "date": "2019.02.26", "title": "AFP: Ръководителят на опозицията Гуайдо обеща да се върне във Венецуела „тази седмица“"}
{"url": "http://www.focus-news.net/news/2019/02/26/2628015/daily-express-naydzhal-farazh-e-besen-sled-kato-strahlivetsat-korbin-podkrepi-novo-glasuvane-za-brekzit.html", "text": "Джереми Корбин се сблъска с яростна реакция, след като се ангажира да подкрепи втори референдум за ЕС в циничен опит да отмени Брекзит. В отчаян опит да спре дезертирането на депутати от партията си, лидерът на лейбъристите обяви подкрепата си за „обществено гласуване за предотвратяване на разрушителен консервативен Брекзит“, пише в.  Daily Express . \r\nСмяната на тактиката заплашва да открие нов разрив в партийните редици, като се има предвид огромната подкрепа от страна на милионите гласоподаватели в сърцето на партията. И ядосаните поддръжници на Брекзит веднага осъдиха решението му като „предателство“. Корбин обяви решението си на напрегната среща на Лейбъристката партия в Уестминстър. \r\nОбръщането му беше приветствано от проевропейските лейбъристи, но предизвика дълбоки опасения сред десетки депутати, представляващи северните избирателни райони. \r\nВисокопоставена фигура от лейбъристите през нощта заяви, че избирателите ще получат директен избор между сделката за Брекзит на Тереза Мей или да останат в ЕС на „обществено гласуване“, планирано от партията. \r\nВъншният министър в сянка Емили Торнбъри заяви, че планираният от лейбъристите референдум ще даде на избирателите правилен избор между сделката на министър-председателя или отмяна на оттеглянето на страната от ЕС. \r\n„Мисля, че е в интерес на Великобритания да остане в ЕС“, каза тя. \r\nТя също така настоява, че лейбъристите ще проведат кампания за „Оставане“ в бъдещ вот, „ако това е избор между катастрофален консервативен Брекзит или оставане в ЕС, това ще направим“. \r\nПривържениците на Брекзит бяха възмутени от съобщението. \r\nКонсервативният депутат Саймън Кларк каза: „Лейбъристите се опитват да отменят решението на милиони северни избиратели за известно време. Тези гласоподаватели ще се чувстват горчиво предадени“. \r\nДжейкъб Рийс-Мог заяви: „Ние имахме обществено гласуване и само тези, които загубиха, искат да го повторят“. \r\nРешението на Корбин последва оставката на осем проевропейски депутати миналата седмица. Водени от Чука Умуна, те създадоха новата „Независима група“ от депутати, обещали да се противопоставят на Брекзит. \r\nМинистърът за Брекзит в сянка сър Киър Стармър заяви: „Тази седмица лейбъристите ще вкарат алтернативния си план за гласуване в Камарата на общините“. \r\n„Ако парламентът отхвърли нашия план, то лейбъристите ще изпълнят обещанието, което направихме на нашата годишна конференция, и ще подкрепим обществено гласуване“. Превод и редакция : Калоян Пенков", "date": "2019.02.26", "title": "Daily Express: Найджъл Фараж е бесен, след като „страхливецът“ Корбин подкрепи ново гласуване за Брекзит"}
{"url": "http://www.focus-news.net/news/2019/02/26/2628013/v92-absolyutno-nedopustimo-moskva-reagira-spryamo-albanskiya-premier.html", "text": "Русия смята за неприемливо изявлението на албанския премиер Еди Рама, че Косово е „част от Албания“, съобщава белградското радио  B92 . \r\nТова заяви говорителят на руското външно министерство Мария Захарова. \r\nНа редовна пресконференция Захарова заяви, че Русия не може да остане без коментар на това изявление. Рама каза също, че „обединението на Косово и Албания не е „план Б“, а „план А“, предава „Спутник“. \r\n„Може би не сме превели добре това твърдение - затова го проверихме няколко пъти“, каза Захарова и продължи: „Албанският премиер свърза изпълнението на този план с корекцията на границите, които се обсъждат активно в края на преговорния процес и постигането на окончателното споразумение между Белград и Прищина“, допълни тя. \r\nЗахарова подчерта, че Русия смята такава реторика за „абсолютно недопустима“. \r\nНа въпрос дали Русия ще подкрепи „демаркация“, тя повтори, че Русия е за всяко решение, което отговаря на интересите на сръбския народ, основава се на международното право и е в съответствие със сръбското вътрешно законодателство. Превод и редакция : Калоян Пенков", "date": "2019.02.26", "title": "В92: „Абсолютно недопустимо“, Москва реагира спрямо албанския премиер"}
{"url": "http://www.focus-news.net/news/2019/02/26/2628014/afp-vlakat-na-kim-chen-un-pristigna-vav-vietnam.html", "text": "Влакът на севернокорейският лидер Ким Чен-ун пристигна във Виетнам преди неговата среща на върха с американския президент Доналд Тръмп в Ханой, съобщава  AFP . \r\nМаслинено зеленият влак пристигна на гарата в Донг Данг след изминаване на 4000 километра, два и половина дни пътуване от Пхенян през Китай. \r\nОчаква се Ким да бъде откаран до виетнамската столица, където ще има държавно посещение. Превод и редакция : Калоян Пенков", "date": "2019.02.26", "title": "AFP: Влакът на Ким Чен-ун пристигна във Виетнам"}
{"url": "http://www.focus-news.net/news/2019/02/26/2628019/premierat-boyko-borisov-obsadi-energiynite-proekti-na-balgariya-na-dvustranni-sreshti-v-egipet-obzor.html", "text": "Министър-председателят Бойко Борисов представи страната ни на срещата на върха ЕС - Арабска Лига. Срещата събра за първи път държавните и правителствените ръководители от ЕС и Лигата на арабските държави. Форумът се проведе в египетския град Шарм Ел-Шейх. Изборът на мястото не е случаен. Градът е най-популярният курорт в Египет. Шарм Ел-Шейх е известен с европейското си излъчване и свързаността си с елинистичната алекандрийска култура. Българският министър-председател участва в откриването на форума и направи изказване в първата пленарна сесия, по-късно той направи и изявление пред журналисти. Борисов коментира, че много е работил за тази среща. Според него арабските страни трябва да бъдат партньори. Той подчерта, че България не разваля приятелства в името на нови, а надгражда старите.  В рамките на визитата премиерът проведе среща с редица арабски държави. Сред по-важните му срещи бе тази с министъра на външните работи на Кралство Саудитска Арабия Ибрахим Абдулазис ал-Асаф. Стана ясно, че държавната енергийна компания на Саудитска Арабия е заявила инвеститорски интерес към строителството на газов хъб „Балкан“.  Във връзка със срещата си с външния министър на Саудитска Арабия за хъб \"Балкан\", премиерът каза: \"Искам да привлечем, колкото може повече участници в конкурса - мощни, големи, с огромен опит. Техните компании правят по 40-50 км на ден газопроводи. Каним да дойдат и да участват в конкурси, така както и италиански компании и немски в момента“. Премиерът отчете, че за газов хъб „Балкан“ е важен интерконекторът с Гърция. Той изрази надежда първата копка по конектора да започне до юни месец. По думите му гръцките фирми искат удължаване към момента на срока да помогнат по-бързо това да се случи. Темата с конектора е коментирана в разговора на Бойко Борисов с гръцкия му колега Алексис Ципрас. В рамките на визитата си в Египет премиерът се срещна още с емира на Кувейт, с президента на Египет и вицепремиера на Оман.  \r\nДългогодишни са отношенията на българския министър-председател с държавите от Арабската лига. Бойко Борисов посещава много от държавите в организацията, а някои и повече от веднъж. Държавите от Арабската лига, в които досега бяха проведени български визити, са: ОАЕ, Катар, Кувейт, Тунис, Мароко, Саудитска Арабия, Египет и Палестина. Дългогодишни са познанствата на Бойко Борисов и с краля на Йордания Абдулла II. Борисов посещава Йордания още през 2005 г. в качеството си на главен секретар на МВР. \r\nДеница КИТАНОВА", "date": "2019.02.26", "title": "Премиерът Бойко Борисов обсъди енергийните проекти на България на двустранни срещи в Египет (ОБЗОР)"}
{"url": "http://www.focus-news.net/news/2019/02/26/2628020/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Иранският външен министър Джавад Зариф подаде оставка без предупреждение, като се извини на нацията, след като ядрената сделка, която той договори със световните сили, стои на прага на колапса, след оттеглянето на САЩ, пише в.  The Guardian . \r\nПърво, дипломатът-ветеран поднесе неясен пост в Instagram с „извинение“ за неговата „неспособност да продължи службата си“. Постът рисунка на Фатима, дъщерята на пророка Мохамед, когато в понеделник отбеляза нейното раждане. \r\nГоворителят на външното министерство Абас Мусави потвърди пред държавната информационна агенция IRNA, че Зариф подаде оставка, но не даде причина за оттеглянето си. \r\nЗариф разкритикува иранските хардлайнери в реч в Техеран, като каза: „Не можем да се крием зад заговора на империализма и да ги обвиняваме за наша собствена неспособност“. \r\n„Независимостта не означава изолация от света“, каза той. \r\nОставката на Зариф оставя относително умерения президент на Иран Хасан Рухани, без един от основните му съюзници да тласне Ислямската република към повече преговори със Запада. \r\nАнализатори заявиха, че Рухани е изправен пред нарастващ политически натиск от хардлайнерите в правителството, след като разрушаването на ядреното споразумение още повече изтощава икономиката на страната. \r\nСин от богато семейство, образован в САЩ, Зариф преодолява твърдото противопоставяне и западните подозрения за постигане на съгласие със световните сили, на които Иран обеща да ограничи обогатяването на уран в замяна на вдигане на икономическите санкции. \r\nЗариф е бил посланик на Иран в ООН от 2002 до 2007 г., първоначално под ръководството на реформаторския президент Мохамад Хатами, а след това при консервативния Махмуд Ахмадинеджад. \r\nТайните преговори между САЩ и Иран в Оман станаха пълноправни преговори за иранската ядрена програма. По време на преговорите Зариф се срещна с тогавашния американски държавен секретар Джон Кери повече от 50 пъти - нещо невъобразимо само преди години. \r\n***  Кампанията за нов референдум за Брекзит получи сериозен тласък, след като Джереми Корбин драматично подкрепи връчването на решението за Брекзит  на обществеността, пише в.  Independent . \r\nЛидерът на лейбъристите сложи край на месеците на измислици и критики, като обяви, че ще подкрепи друг публичен вот, ако, както се очаква, неговият по-мек план за Брекзит бъде победен тази седмица. \r\nТози ход зарадва привържениците на референдума, които го приветстваха потенциално като определящ момент и заявиха, че сега няма връщане назад за Корбин. \r\nЛейбъристки депутати заявиха, че решението е било предизвикано от паниката му във връзка с по-нататъшни дезертирания към отцепническата „Независима група“, започнала от осем проевропейски депутати, които напуснаха лейбъристите миналата седмица. \r\nПромените в политиката на лейбъристите идват шест месеца след като The Independent стартира своята последна кампания за референдум, подкрепена от повече от 1,1 милиона души, подписали петиция. \r\nПодкрепата на Корбин отдавна се възприема като критичен момент, без който никога не би могло да има мнозинство в парламента в полза на второ публично гласуване. \r\nВъпросът, който ще бъде зададен, е неясен. Лейбърист потвърди, че „Оставане“ ще бъде в бюлетината, но заяви, че няма да се противопоставят на опция за Брекзит без сделка. \r\nОсвен това, страхът от нов референдум може да убеди консерваторите, които са противници на споразумение най-накрая да го подкрепят, когато се проведе второто „решително гласуване“, вероятно на 12 март. \r\nСъобщението предизвика ожесточена критика на парламентарната среща на Лейбъристката партия, на която Джон Ман заявява на Джереми Корбин: „В Мидландс и на север това решение днес ще ви спре да бъдете премиер. Цената ще бъде платена“. \r\nПо-рано, говорейки в Египет, Тереза Май предложи, че може да се опита да ускори споразумението си в парламента, преди то да бъде официално одобрено от останалите 27 държави-членки. \r\nОтхвърляйки призивите за отлагане на Брекзит, тя каза: „Удължаването на член 50, отлагане в този процес, не дава решение в парламента, то не постига споразумение“. \r\n***  Джереми Корбин се сблъска с яростна реакция, след като се ангажира да подкрепи втори референдум за ЕС в циничен опит да отмени Брекзит. В отчаян опит да спре дезертирането на депутати от партията си, лидерът на лейбъристите обяви подкрепата си за „обществено гласуване за предотвратяване на разрушителен консервативен Брекзит“, пише в.  Daily Express . \r\nСмяната на тактиката заплашва да открие нов разрив в партийните редици, като се има предвид огромната подкрепа от страна на милионите гласоподаватели в сърцето на партията. И ядосаните поддръжници на Брекзит веднага осъдиха решението му като „предателство“. Корбин обяви решението си на напрегната среща на Лейбъристката партия в Уестминстър. \r\nОбръщането му беше приветствано от проевропейските лейбъристи, но предизвика дълбоки опасения сред десетки депутати, представляващи северните избирателни райони. \r\nВисокопоставена фигура от лейбъристите през нощта заяви, че избирателите ще получат директен избор между сделката за Брекзит на Тереза Мей или да останат в ЕС на „обществено гласуване“, планирано от партията. \r\nВъншният министър в сянка Емили Торнбъри заяви, че планираният от лейбъристите референдум ще даде на избирателите правилен избор между сделката на министър-председателя или отмяна на оттеглянето на страната от ЕС. \r\n„Мисля, че е в интерес на Великобритания да остане в ЕС“, каза тя. \r\nТя също така настоява, че лейбъристите ще проведат кампания за „Оставане“ в бъдещ вот, „ако това е избор между катастрофален консервативен Брекзит или оставане в ЕС, това ще направим“. \r\nПривържениците на Брекзит бяха възмутени от съобщението. \r\nКонсервативният депутат Саймън Кларк каза: „Лейбъристите се опитват да отменят решението на милиони северни избиратели за известно време. Тези гласоподаватели ще се чувстват горчиво предадени“. \r\nДжейкъб Рийс-Мог заяви: „Ние имахме обществено гласуване и само тези, които загубиха, искат да го повторят“. \r\nРешението на Корбин последва оставката на осем проевропейски депутати миналата седмица. Водени от Чука Умуна, те създадоха новата „Независима група“ от депутати, обещали да се противопоставят на Брекзит. \r\nМинистърът за Брекзит в сянка сър Киър Стармър заяви: „Тази седмица лейбъристите ще вкарат алтернативния си план за гласуване в Камарата на общините“. \r\n„Ако парламентът отхвърли нашия план, то лейбъристите ще изпълнят обещанието, което направихме на нашата годишна конференция, и ще подкрепим обществено гласуване“.", "date": "2019.02.26", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/26/2628011/tass-v-karakas-zayaviha-che-sasht-provezhdat-kampaniya-za-svalyaneto-na-maduro.html", "text": "Венецуела осъжда плановете на Съединените щати, които заедно със своите съюзници искат да свалят президента на Боливарската република Николас Мадуро. Това се посочва в изявление на правителството, публикувано на уебсайта на венецуелското външно министерство, съобщава агенция  TACC . \r\n„Правителството на Венецуела пред целия свят осъжда американското правителство, което заедно с група от подчинени страни провежда ожесточена кампания за свалянето на венецуелското правителство и конституционния президент Николас Мадуро, което явно нарушава основните принципи на международното право“, се казва в документа. \r\nВенецуелските власти отбелязаха, че на 23 февруари „администрацията на президента Доналд Тръмп се е опитала незаконно да нахлуе във Венецуела под претекст за предоставяне на помощ“. „Венецуела призовава международната общност да се обедини, за да защити целите и принципите на Хартата на ООН“, подчерта външното министерство на Боливарската република. На 23 февруари политическите опоненти на венецуелското правителство се опитаха да вкарат хуманитарна помощ в страната през границите с Колумбия и Бразилия, които бяха затворени с решение на властите.  \r\nПо време на безредиците бяха ранени стотици хора, включително десетки колумбийски граждани. Според различни източници, загиналите са от четирима до повече от 25 души. Превод и редакция : Калоян Пенков", "date": "2019.02.26", "title": "ТАСС: В Каракас заявиха, че САЩ провеждат кампания за свалянето на Мадуро"}
{"url": "http://www.focus-news.net/news/2019/02/26/2628016/aa-braziliya-sasht-ne-mogat-da-izpolzvat-nashata-teritoriya-za-invaziya-vav-venetsuela.html", "text": "Вицепрезидентът на Бразилия заяви, че страната му няма да позволи на САЩ да се намесят военно във Венецуела от бразилска територия, съобщава турската  Anadolu Agency . \r\nБразилия се противопоставя на всяка военна намеса на САЩ във Венецуела, каза Хамилтон Мурао, който говори по време на срещата на групата от Лима в Богота, Колумбия. \r\nГрупата е блок от 14 латиноамерикански държави, фокусирани върху намирането на мирно решение на кризата във Венецуела. \r\nПо време на телевизионно интервю в Бразилия, Мурао каза също, че страната му работи за гарантиране, че кризата във Венецуела няма да се превърне във въоръжен конфликт в региона. \r\nНеговите коментари идват ден след като американският държавен секретар Майк Помпео атакува венецуелския президент Николас Мадуро, като заяви, че „дните на неговата администрация са преброени“. \r\nНай-малко четирима души бяха убити и 200 души бяха ранени в събота по време на антиправителствени протести във Венецуела. Петдесет и един души бяха арестувани, когато се сблъскаха със силите за сигурност на колумбийската граница. \r\nПротестиращите призоваха правителството да отвори границите и да позволи на хуманитарната помощ от САЩ да влезе във Венецуела. \r\nЗапитан дали военните сили ще бъдат използвани срещу Мадуро, Помпео обяви, че всяка възможност е на масата. \r\nВенецуела е разтърсена от протести от 10 януари, когато Мадуро положи клетва за втори мандат след вота, който беше бойкотиран от опозицията. \r\nНапрежението ескалира, когато Хуан Гуайдо, който е председател националното събрание на Венецуела, се обяви за действащ президент на 23 януари, ход, който беше подкрепен от САЩ и много европейски и латиноамерикански страни. Превод и редакция : Калоян Пенков", "date": "2019.02.26", "title": "АА: Бразилия: САЩ не могат да използват нашата територия за инвазия във Венецуела"}
{"url": "http://www.focus-news.net/news/2019/02/26/2628022/sport-real-sosiedad-i-zhirona-zavarshiha-naravno.html", "text": "Отборите на Реал Сосиедад и Жирона завършиха наравно 0:0 в последния мач от 25-ия кръг на Примера дивисион. След този кръг Реал Сосиедад се намира на 8-мо място с 35 точки, а Жирона заема 15-та позиция с 28 точки. Лидер в класирането е тимът на Барселона с 57 точки, втори е Атлетико Мадрид с 50 точки, а Реал Мадрид е трети с 48 точки.", "date": "2019.02.26", "title": "Спорт: Реал Сосиедад и Жирона завършиха наравно"}
{"url": "http://www.focus-news.net/news/2019/02/26/2628021/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Сирия Башар Асад посети Техеран. Тази визита в Иран е първата от началото на сирийската криза през 2011 г., пише в. „ Российская газета “. \r\nАсад се срещна с духовния лидер на Ислямската република Али Хаменей. По време на разговорите страните потвърдиха, че партньорството между двете страни дава възможност за успешно противодействие на „враждебните заговори“, които се опитват да „дестабилизират положението и да засеят анархия в региона“, цитира ТАСС, позовавайки се на Сирийската арабска новинарска агенция. \r\nПо време на посещението сирийският президент проведе разговори и с колегата си Хасан Рухани. Иранският президент обеща, че страната му ще продължи да предоставя на сирийците всичко, от което се нуждаят, за да победят напълно терористите и да се възстановят след войната. \r\nРухани също така каза на Асад за усилията на страните-гаранти на примирието (Русия, Иран и Турция) за прекратяване на конфликта в Сирия в рамките на процеса от Астана. Той подчерта, че на последната тристранна среща на върха в Сочи „е отбелязано съвпадението на позициите на Москва, Техеран и Анкара относно начините за постигане на напредък в решаването на сирийския въпрос“. \r\n***  Според проучване на института за проучване на общественото мнение Odoxa Dentsu-Consulting, повече от половината (55%) от французите искат демонстрациите на „жълтите жилетки“ да спрат възможно най-скоро. Това е голяма промяна в общественото съзнание. През ноември миналата година 66% от французите бяха на страната на „жилетките“, пише в. „ Коммерсант “. \r\nСрещу уличните протести са левите социалисти, десните „републиканци” и, разбира се, центристите от пропрезидентската „Република, напред!“. \r\nПротестиращите губят и социалната база. Ако по-рано в техните редици имаше работници, безработни, селяни и дребни предприемачи, днес само тези, които нямат какво да губят, предимно представители на най-бедните слоеве. Много пенсионери избягаха от движението, уплашени от насилието. Предприемачите са недоволни, много от които всъщност са пострадали от дейностите на „жилетките“ - заради съботните демонстрации в страната 58 хиляди души са в състояние на „техническа безработица“. Магазините губят клиенти, градове - туристи. \r\nСъс своите действия самите „жилетки“ подготвиха този разрив на общественото мнение. Ако в началото на движението симпатиите бяха към тях, то с течение на времето се показаха като антисемити, хомофоби, расисти, хулигани и просто убийци, защото в резултат на техните действия няколко хиляди души бяха ранени, а 11 бяха убити. Освен това, тези хора са загубили живота си благодарение на действията на „жилетките“. \r\nРазбира се, образът на анархист, облечен в „жълта жилетка“, не е универсален, тъй като в редиците на демонстрантите има много повече хора, които не искат да нарушават закона. Но в същото време, радикалите, готови за насилие и без компромис, се опитват да зададат тон в движението на „жълтите жилетки“. \r\nТази нетолерантност се проявява и в отношенията с пресата: „жълтите жилетки“ вярват, че медиите са склонни да ги клеветят.  \r\nКато цяло гласовете на разумните „жълти жилетки“ не се чуват зад популистките крясъци. \r\nВ тази ситуация правителството мобилизирано и днес действа по-професионално от своите противници. Сцените на насилие по улиците, които отначало можеха да предизвикат вълна от съчувствие и съчувствие към „жълтите жилетки“, се обърнаха срещу тях. \r\nНа свой ред президентът Макрон, след кратка пауза, се насочи към нова схема в общуването с хората. Той вече не е Юпитер гръмовержеца, а внимателният събеседник. По телевизията той приема съвета на една дама от старчески дом, за да промени цвета на вратовръзката си от черно на по-светло. На селскостопанското изложение той прегръща плачещ пенсионер. Без никаква пищност той участва в нощна операция, за да помогне на бездомните по улиците на Париж. Разбира се, снимките от този президентски акт попадат в пресата. \r\nИзглежда, че Емануел Макрон води нова президентска кампания, която не е чужда на същия популизъм, който използват неговите опоненти. Но го прави по-точно и по-ефективно. \r\nРезултатът е очевиден - популярността му нараства, макар и бавно: през февруари 32% от французите го наричат „добър президент“ - срещу 27% през януари. \r\n***  Лигата на арабските държави (ЛАД) и Европейският съюз проведоха за първи път съвместна среща на високо равнище, която се съсредоточи върху въпроси, свързани с обмена на разузнавателна информация за потенциални терористи и, разбира се, ситуацията в Сирия, пише в. „ Независимая газета “. Както показват преговорите в Шарм аш-Шейх, сред европейските играчи и страните от Персийския залив има консенсус за иранското влияние върху военните събития в региона. Въпросът за връщането на Сирия в Арабската лига обаче все още виси във въздуха. Главно поради липсата на единство в самия Персийски залив. \r\nВ изказването си в Шарм аш-Шейх кралят на Саудитска Арабия Салман призова Европейския съюз да координират усилията си за противодействие на иранската експанзия в региона. \r\n„Политиката на иранския режим, подкрепата за въоръжените групировки, агресията и явната намеса в делата на други държави изискват една международна позиция да го принуди да следва принципите за добросъседство, международното право и да сложи край на ядрените и ракетните програми“, заяви  кралят. Той изтъкна значението на „съвместни стъпки за борба с тероризма и неговото финансиране“. Срещата в южната част на Синайския полуостров се проведе под мотото „инвестиране в стабилност”, но ставаше дума за военни и политически въпроси.", "date": "2019.02.26", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/26/2628018/the-guardian-kim-chen-un-pristigna-vav-vietnam-za-vtora-sreshta-na-varha-s-donald-tramp.html", "text": "Ким Чен-ун пристигна във Виетнам, прехвърляйки се от влак на автомобил за последния етап от своето пътуване до Ханой, където севернокорейският лидер ще има частна вечеря и среща с Доналд Тръмп в сряда, пише британският в.  The Guardian . \r\nКим ще се срещне с американския президент за кратък разговор „лице в лице“, последван от вечеря, на която всеки ще бъде придружен от двама гости и преводачи, каза говорителят на Белия дом Сара Сандърс. \r\nСрещата им е осем месеца след историческата среща на върха в Сингапур, първата между действащ американски президент и севернокорейски лидер, която не успя да даде конкретни резултати по пътя към денуклеаризация. \r\nНяма реални очаквания, че втората среща ще доведе до окончателно споразумение за прочистването на Северна Корея от ядрени оръжия, които заплашват САЩ, но има известни надежди, че това може да доведе до декларация, че корейската война от 1950-1953 г. най-сетне е официално приключила. \r\nТръмп, който пристига във Виетнам късно във вторник, ще има срещи с президента и премиера на страната домакин, преди да се срещне с Ким. Преди да напусне Вашингтон в понеделник, Тръмп написа, че „с нетърпение очаквам много продуктивна среща на върха“. Превод и редакция : Калоян Пенков", "date": "2019.02.26", "title": "The Guardian: Ким Чен-ун пристигна във Виетнам за втора среща на върха с Доналд Тръмп"}
{"url": "http://www.focus-news.net/news/2019/02/26/2628002/kommersant-zhaltite-zhiletki-izlizat-ot-moda.html", "text": "Според проучване на института за проучване на общественото мнение Odoxa Dentsu-Consulting, повече от половината (55%) от французите искат демонстрациите на „жълтите жилетки“ да спрат възможно най-скоро. Това е голяма промяна в общественото съзнание. През ноември миналата година 66% от французите бяха на страната на „жилетките“, пише в. „ Коммерсант “. \r\nСрещу уличните протести са левите социалисти, десните „републиканци” и, разбира се, центристите от пропрезидентската „Република, напред!“. \r\nПротестиращите губят и социалната база. Ако по-рано в техните редици имаше работници, безработни, селяни и дребни предприемачи, днес само тези, които нямат какво да губят, предимно представители на най-бедните слоеве. Много пенсионери избягаха от движението, уплашени от насилието. Предприемачите са недоволни, много от които всъщност са пострадали от дейностите на „жилетките“ - заради съботните демонстрации в страната 58 хиляди души са в състояние на „техническа безработица“. Магазините губят клиенти, градове - туристи. \r\nСъс своите действия самите „жилетки“ подготвиха този разрив на общественото мнение. Ако в началото на движението симпатиите бяха към тях, то с течение на времето се показаха като антисемити, хомофоби, расисти, хулигани и просто убийци, защото в резултат на техните действия няколко хиляди души бяха ранени, а 11 бяха убити. Освен това, тези хора са загубили живота си благодарение на действията на „жилетките“. \r\nРазбира се, образът на анархист, облечен в „жълта жилетка“, не е универсален, тъй като в редиците на демонстрантите има много повече хора, които не искат да нарушават закона. Но в същото време, радикалите, готови за насилие и без компромис, се опитват да зададат тон в движението на „жълтите жилетки“. \r\nТази нетолерантност се проявява и в отношенията с пресата: „жълтите жилетки“ вярват, че медиите са склонни да ги клеветят.  \r\nКато цяло гласовете на разумните „жълти жилетки“ не се чуват зад популистките крясъци. \r\nВ тази ситуация правителството мобилизирано и днес действа по-професионално от своите противници. Сцените на насилие по улиците, които отначало можеха да предизвикат вълна от съчувствие и съчувствие към „жълтите жилетки“, се обърнаха срещу тях. \r\nНа свой ред президентът Макрон, след кратка пауза, се насочи към нова схема в общуването с хората. Той вече не е Юпитер гръмовержеца, а внимателният събеседник. По телевизията той приема съвета на една дама от старчески дом, за да промени цвета на вратовръзката си от черно на по-светло. На селскостопанското изложение той прегръща плачещ пенсионер. Без никаква пищност той участва в нощна операция, за да помогне на бездомните по улиците на Париж. Разбира се, снимките от този президентски акт попадат в пресата. \r\nИзглежда, че Емануел Макрон води нова президентска кампания, която не е чужда на същия популизъм, който използват неговите опоненти. Но го прави по-точно и по-ефективно. \r\nРезултатът е очевиден - популярността му нараства, макар и бавно: през февруари 32% от французите го наричат „добър президент“ - срещу 27% през януари. Превод и редакция : Калоян Пенков", "date": "2019.02.26", "title": "„Коммерсант“: „Жълтите жилетки“ излизат от мода"}
{"url": "http://www.focus-news.net/news/2019/02/26/2628017/v92-vuchich-e-zagrizhen-ot-nesposobnostta-na-es-da-okazhe-natisk-varhu-prishtina.html", "text": "Александър Вучич изрази загрижеността си относно позицията на Прищина, въпреки натиска на международната общност, да не отмени митата върху сръбските стоки, съобщава белградското радио  B92 . \r\nПрезидентът, разговаряйки с италианския посланик в Белград, заяви, че Сърбия ще се върне към диалога едва след премахването на митата. Той подчерта, че е загрижен за неспособността на Европейския съюз да упражни по-голям натиск върху властите в Прищина. \r\nСръбският президент и италианският посланик обсъдиха европейската перспектива на Сърбия, проблемите в диалога между Белград и Прищина, двустранните отношения и предстоящото посещение на италианския премиер Джузепе Конте в Белград. \r\nВучич изрази задоволство от равнището на двустранните отношения и добави, че има място за подобряване на икономическото сътрудничество. Това ще допринесе и с посещението на министър-председателя Конте, видяно от двамата събеседници като знак за добри отношения между двете страни и като възможност за засилване на икономическото сътрудничество. \r\nИталианският дипломат подчерта, че това ще бъде нова фаза на политически диалог между Италия и Сърбия и че скоро след посещението на италианския премиер ще бъде организирано посещението на Вучич в Италия, „което ще покаже истинското партньорство между двете страни“.  \r\n„Посещението показва колко Италия подкрепя европейската перспектива на Сърбия и целия регион“, заяви посланикът. Превод и редакция : Калоян Пенков", "date": "2019.02.26", "title": "В92: Вучич е загрижен от неспособността на ЕС да окаже натиск върху Прищина"}
{"url": "http://www.focus-news.net/news/2019/02/26/2628012/b92-mogerini-e-predubedena-na-srabska-strana-e.html", "text": "Мимоза Кусари-Лила заяви, че върховният представител на ЕС Федерика Могерини „няма право да говори за Косово“, съобщава белградското радио  B92 . \r\nСпоред нея, Могерини е предубедена и е на страната на Сърбия. \r\n„ЕС трябва да изпрати посланията си до Косово чрез друг служител, защото тя (Могерини) е дала много обещания и след това застава на страната на Сърбия“,каза Кусари-Лила на сайта на Ekonomia Online. \r\nТя също вярва, че изявленията на Могерини за Косово „в края на нейния мандат“ са „без значение\". Превод и редакция : Калоян Пенков", "date": "2019.02.26", "title": "B92: „Могерини е предубедена, на сръбска страна е“"}
{"url": "http://www.focus-news.net/news/2019/02/26/2628025/pregled-na-mezhdunarodnite-novini-do-6-chasa-agentsiya-fokus.html", "text": "На среща с представители на „Сръбска листа“ – сръбска политическа партия в Косово, лоялна на Белград – президентът на Сърбия Александър Вучич призова косовските сърби да не постъпват на служба в армията на Косово. За това съобщава руската агенция  Regnum . \r\n„Сърбия и сърби не трябва да действат едни срещу други“, заяви Вучич. \r\nКакто съобщава албанската новинарска агенция Abcnews, на срещата Вучич заявил също, че за пръв път е чул от жителите на Грачаница, че местните хора са изправени пред сериозни проблеми с доставките на храна. Според Вучич причината за прекъсването на доставките е 100 процентовите мита върху стоки от Сърбия. \r\n„Нашата задача е да се борим и ние се борим за нашите хора“, каза Вучич. „Нека хората мислят, че сърбите са слаби, тъй като не заплашват и не викат, но сърбите са по-силни отколкото си мислят другите“. \r\nВучич призова сърбите в Косово да се грижат за собствената си сигурност, а не за храната си, защото според него в Косово всеки сърбин е в опасност. \r\n***  Лейбъристката партия заяви, че е поела ангажимент да подкрепи втори референдум за напускане на Европейския съюз, ако нейният план за Брекзит не бъде одобрен, предава  AFP . \r\n„Ние се ангажираме с.... да предложим или подкрепим поправка в полза на публично гласуване, за да предотвратим вреден консервативен Брекзит в страната“, заяви лидерът на лейбъристите Джереми Корбин в изявление. \r\n***  Опозиционери започнаха да хвърлят бутилки със запалителна течност по кордони от военнослужещи на моста „Симон Боливар“ на границата с Колумбия, съобщава кореспондент на „ РИА Новости “. \r\nОсвен бутилките с коктейли „Молотов“, към венецуелската национална гвардия летяха и камъни. \r\nСилите за сигурност на свой ред са използвали сълзотворен газ и са подготвили водно оръдие в случай на опит да проникнат във Венецуела. Сблъсъците продължават. \r\nПо-рано офицер от венецуелската национална гвардия проведе разговори с опозицията на моста „Симон Боливар“ на границата с Колумбия и призова да се въздържа от ескалация на напрежението. \r\nОпозиционерите пресякоха средата на моста (символичната граница на двете държави) с лозунги срещу сегашния президент на страната Николас Мадуро. \r\nНа 23 януари председателят на народното събрание на Венецуела Гуайдо се обяви за държавен глава. Съединените щати и редица други страни, включително повече от 20 европейски страни, обявиха признаването му. Русия, Китай и няколко други държави подкрепиха Николас Мадуро като легитимен президент на Венецуела. \r\n***  Групата от Лима убеждава Международния наказателен съд да обяви отказа на венецуелския президент Николас Мадуро да разреши доставянето на хуманитарна помощ за „престъпление срещу човечеството“, предава  AFP . \r\nГрупата съюзници на опозиционния лидер Хуан Гуайдо разкритикува „сериозната хуманитарна ситуация във Венецуела, насилието на престъпния режим на Мадуро срещу цивилното население и отказът на достъп до международна помощ“. \r\nНо тя отхвърли използването на сила за постигане на демократичен преход в южноамериканската страна. \r\n***  Президентът на Сирия Башар Асад посети Техеран. Тази визита в Иран е първата от началото на сирийската криза през 2011 г., пише в. „ Российская газета “. \r\nАсад се срещна с духовния лидер на Ислямската република Али Хаменей. По време на разговорите страните потвърдиха, че партньорството между двете страни дава възможност за успешно противодействие на „враждебните заговори“, които се опитват да „дестабилизират положението и да засеят анархия в региона“, цитира ТАСС, позовавайки се на Сирийската арабска новинарска агенция. \r\nПо време на посещението сирийският президент проведе разговори и с колегата си Хасан Рухани. Иранският президент обеща, че страната му ще продължи да предоставя на сирийците всичко, от което се нуждаят, за да победят напълно терористите и да се възстановят след войната. \r\nРухани също така каза на Асад за усилията на страните-гаранти на примирието (Русия, Иран и Турция) за прекратяване на конфликта в Сирия в рамките на процеса от Астана. Той подчерта, че на последната тристранна среща на върха в Сочи „е отбелязано съвпадението на позициите на Москва, Техеран и Анкара относно начините за постигане на напредък в решаването на сирийския въпрос“. \r\n***  Иранският външен министър Джавад Зариф подаде оставка без предупреждение, като се извини на нацията, след като ядрената сделка, която той договори със световните сили, стои на прага на колапса, след оттеглянето на САЩ, пише в.  The Guardian . \r\nПърво, дипломатът-ветеран поднесе неясен пост в Instagram с „извинение“ за неговата „неспособност да продължи службата си“. Постът рисунка на Фатима, дъщерята на пророка Мохамед, когато в понеделник отбеляза нейното раждане. \r\nГоворителят на външното министерство Абас Мусави потвърди пред държавната информационна агенция IRNA, че Зариф подаде оставка, но не даде причина за оттеглянето си. \r\nЗариф разкритикува иранските хардлайнери в реч в Техеран, като каза: „Не можем да се крием зад заговора на империализма и да ги обвиняваме за наша собствена неспособност“. \r\n„Независимостта не означава изолация от света“, каза той. \r\nОставката на Зариф оставя относително умерения президент на Иран Хасан Рухани, без един от основните му съюзници да тласне Ислямската република към повече преговори със Запада. \r\nАнализатори заявиха, че Рухани е изправен пред нарастващ политически натиск от хардлайнерите в правителството, след като разрушаването на ядреното споразумение още повече изтощава икономиката на страната. \r\nСин от богато семейство, образован в САЩ, Зариф преодолява твърдото противопоставяне и западните подозрения за постигане на съгласие със световните сили, на които Иран обеща да ограничи обогатяването на уран в замяна на вдигане на икономическите санкции. \r\nЗариф е бил посланик на Иран в ООН от 2002 до 2007 г., първоначално под ръководството на реформаторския президент Мохамад Хатами, а след това при консервативния Махмуд Ахмадинеджад. \r\nТайните преговори между САЩ и Иран в Оман станаха пълноправни преговори за иранската ядрена програма. По време на преговорите Зариф се срещна с тогавашния американски държавен секретар Джон Кери повече от 50 пъти - нещо невъобразимо само преди години. \r\n***  Александър Вучич изрази загрижеността си относно позицията на Прищина, въпреки натиска на международната общност, да не отмени митата върху сръбските стоки, съобщава белградското радио  B92 . \r\nПрезидентът, разговаряйки с италианския посланик в Белград, заяви, че Сърбия ще се върне към диалога едва след премахването на митата. Той подчерта, че е загрижен за неспособността на Европейския съюз да упражни по-голям натиск върху властите в Прищина. \r\nСръбският президент и италианският посланик обсъдиха европейската перспектива на Сърбия, проблемите в диалога между Белград и Прищина, двустранните отношения и предстоящото посещение на италианския премиер Джузепе Конте в Белград. \r\nВучич изрази задоволство от равнището на двустранните отношения и добави, че има място за подобряване на икономическото сътрудничество. Това ще допринесе и с посещението на министър-председателя Конте, видяно от двамата събеседници като знак за добри отношения между двете страни и като възможност за засилване на икономическото сътрудничество. \r\nИталианският дипломат подчерта, че това ще бъде нова фаза на политически диалог между Италия и Сърбия и че скоро след посещението на италианския премиер ще бъде организирано посещението на Вучич в Италия, „което ще покаже истинското партньорство между двете страни“.  \r\n„Посещението показва колко Италия подкрепя европейската перспектива на Сърбия и целия регион“, заяви посланикът. \r\n***  Вицепрезидентът на Бразилия заяви, че страната му няма да позволи на САЩ да се намесят военно във Венецуела от бразилска територия, съобщава турската  Anadolu Agency . \r\nБразилия се противопоставя на всяка военна намеса на САЩ във Венецуела, каза Хамилтон Мурао, който говори по време на срещата на групата от Лима в Богота, Колумбия. \r\nГрупата е блок от 14 латиноамерикански държави, фокусирани върху намирането на мирно решение на кризата във Венецуела. \r\nПо време на телевизионно интервю в Бразилия, Мурао каза също, че страната му работи за гарантиране, че кризата във Венецуела няма да се превърне във въоръжен конфликт в региона. \r\nНеговите коментари идват ден след като американският държавен секретар Майк Помпео атакува венецуелския президент Николас Мадуро, като заяви, че „дните на неговата администрация са преброени“. \r\nНай-малко четирима души бяха убити и 200 души бяха ранени в събота по време на антиправителствени протести във Венецуела. Петдесет и един души бяха арестувани, когато се сблъскаха със силите за сигурност на колумбийската граница. \r\nПротестиращите призоваха правителството да отвори границите и да позволи на хуманитарната помощ от САЩ да влезе във Венецуела. \r\nЗапитан дали военните сили ще бъдат използвани срещу Мадуро, Помпео обяви, че всяка възможност е на масата. \r\nВенецуела е разтърсена от протести от 10 януари, когато Мадуро положи клетва за втори мандат след вота, който беше бойкотиран от опозицията. \r\nНапрежението ескалира, когато Хуан Гуайдо, който е председател националното събрание на Венецуела, се обяви за действащ президент на 23 януари, ход, който беше подкрепен от САЩ и много европейски и латиноамерикански страни. \r\n***  Държавният секретар на САЩ Майк Помпео пристигна във виетнамската столица к преди втората среща на върха между президента Доналд Тръмп и севернокорейския лидер Ким Чен-ун, съобщава агенция  Reuters . \r\nПомпео беше най-висшият представител на Тръмп при усилията му да подобри връзките си със Северна Корея и направи няколко пътувания до Пхенян, за да договори стъпки за прекратяване на ядрената програма на Севера.", "date": "2019.02.26", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/26/2628028/predstoyashti-sabitiya-v-stranata-za-26-fevruari-agentsiya-fokus.html", "text": "***   \r\nОт 14.00 часа в зала „Изток“ на Народното събрание председателят на Народното събрание Цвета Караянчева ще открие кръгла маса на тема „Има ли криза на европейските ценности?“. \r\n***   \r\nОт 09.30 часа в заседателната зала в сградата на ВСС ще се проведе заседание на Съдийската колегия.  \r\n***   \r\nОт 10.00 часа 30-и състав на Софийски градски съд ще заседава по делото срещу бившия дeпутат Илия Илиев и Иван Тодоров, на които е повдигнато обвинение за купуване на гласове. \r\n***   \r\nОт 10.00 часа в 8 състав на Софийски градски съд ще се гледа делото срещу Николай Н.  \r\n***   \r\nОт 10.00 часа в София Хотел Балкан ще се проведе Шести национален бизнес форум фарма стратегия „Здраве за всички“. \r\n*** \r\nОт 10.30 часа в зала 3 на Cinema City Mall of Sofia ще се състои медийната прожекция на „Семейни кютеци“. \r\n***   \r\nОт 10.30 часа в 6 състав на Специализирания наказателен съд ще се гледа делото срещу Атанас А., Красимир Я., Николай Р., обвинени в образуване и ръководене на организирана престъпна група.  \r\n*** \r\nОт 11.00 часа в зала „Проф. Марин Дринов“ в БАН ще бъдат отбелязани 170 години от рождението на изтъкнатия държавник и дългогодишен председател на Академията Иван Ев. Гешов.  \r\n***   \r\nОт 11.00 часа във Фестивален център „In the park“ ще се състои пресконференция по повод 23-тия Международен филмов фестивал.  \r\n***   \r\nОт 11.00 часа в Националния пресклуб на БТА ще се състои заключителната пресконференция по проекта eStart@school, на която ще бъдат отчетени резултатите от първото мащабно обучение на начални учители в Северозападна България. Участие в Пресконференцията ще вземат заместник-министърът на образованието и науката Деница Сачева,  Гергана Паси, президент на ДНК, Елисар Башир от Google и Валентина Иванова, Координатор на проекта eStart@school. \r\n***   \r\nВ 11.00 часа в сградата на Столичната община на ул.\"Московска\" 33, официално фоайе, кметът Йорданка Фандъкова ще отличи със специален приз носителката на три олимпийски медала, една от най-великите български спортистки Евгения Раданова. \r\n***   \r\nОт 11.30 часа в зала „Триадица“ в Гранд хотел София ще бъдат представени резултатите от 4-то тримесечие на 2018 г. за тенденциите и нивата на незаконната търговия с цигари от проучването на празните опаковки.  \r\n***   \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция.  \r\n***   \r\nВ 12.00 часа кметът на София Йорданка Фандъкова ще провери ремонтните дейности във Втора многопрофилна болница за активно лечение.  \r\n***   \r\nОт 12.00 часа в националния пресклуб на БТА ще се проведе пресконференция на Висшия адвокатски съвет по актуални теми.  \r\n***   \r\nОт 13.00 часа в 12 състав на Специализирания наказателен съд ще се гледа делото срещу Павел М., обвинен в престъпление по служба.  \r\n***   \r\nОт 13.30 часа в 11 състав на Специализирания наказателен съд ще се гледа делото срещу Атанас С., Стефан Г., Стоян Р., Денчо Г. и др., обвинени в образуване и ръководене на организирана престъпна група. \r\n***   \r\nОт 14.00 часа в хотел „Хилтън“ ще се проведе конференция на тема „Изкуствен интелект“ с участието на еврокомисаря Мария Габриел и вицепремиера Томислав Дончев.  \r\n***   \r\nОт 14.00 часа във Висшето училище по застраховане и финанси ще се проведе кръгла маса на тема „Нова икономическа криза в България – кога и защо?“. \r\n***   \r\nОт 15.00 часа до 17.00 часа народният представител от „БСП за България“ Петър Витанов и общинският съветник Альоша Даков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n***   \r\nОт 18.00 часа в Дома на киното (ул. „Екзарх Йосиф“ 37) ще се състои премиера на документалния филм на топ полицая Никола Гешев – „Гешев“.  \r\n***   \r\nОт 18.00 часа в галерия „Академия“ на ул. „Шипка“ 1 ще бъде открита изложба с дипломни работи и проекти на магистрите от Факултета за изящни изкуства и Факултета за приложни изкуства на НХА.  \r\n***   \r\nОт 18.30 часа в Литературен клуб „Перото“ ще бъде представена книгата „Китай те обича“ на Геше Майкъл Роуч и Ерик Ву. \r\n***   \r\nОт 18.30 ч. в зала „Роял” на х-л „Балкан“ ще се състои церемония на Годишните награди за отговорен бизнес 2018 г.  \r\n***   \r\nОт 19.00 часа в зала 1 на НДК ансамбъл „Българе“ ще представи нашумелия си мащабен спектакъл „Осмото чудо“, със специалното участие на холивудската знаменитост Бен Крос. \r\n***   \r\nОт 19.00 часа в зала 1 на НДК ансамбъл „Българе“ ще представи спектакълът „Осмото чудо“.  \r\n***   \r\nОт 19.30 часа в кино „Люмиер Лидл“ ще се състои премиерна прожекция на филма „Jeff Love‘s Metanoia“. \r\n***   \r\nОт 09.00 часа знеполският епископ Арсений ще отслужи архиерейска света Литургия в епархийския манастир „Св. св. Кирик и Юлита” край кв. „Горни Воден“. \r\n***   \r\nОт 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.  \r\n*** \r\nОт 18.00 часа в зала „22 септември“ ще се проведе гражданският диалог „Европа в нашия дом“. В събитието ще участват министърът на образованието и науката Красимир Вълчев, председателят на Комисията по образование в НС Милена Дамянова и Борислав Борисов, член на Комисията, евродепутатът от ГЕРБ/ЕНП Асим Адемов, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев. \r\n*** \r\nОт утре младежите от Областната червенокръстка организация ще продават благотворително мартенички на щанд в Мол Галерия.  \r\n*** \r\nОт 09.00 часа в Културен дом на Нефтохимика ще се проведе редовно заседание на Общински съвет - Бургас. – отразява Деница Димитрова.  \r\n*** \r\nОт 09.30 ч. до 17.00 ч. в наказателна зала 1, ет. 1 на Варненския окръжен съд продължава делото „Марешки“ с изслушване на вещи лица и свидетели. Предишните заседания се провеждаха при закрити врата, поради изслушване на аудиозаписи от СРС. \r\n*** \r\nОт 10.30 часа в заседателна зала на VI етаж в съдебната палата на площад “Тракия” ще се проведе пресконференция за представяне на обобщените резултати от дейността на Варненския районен съд през изминалата 2018 г.  \r\n*** \r\nОт 11.00 часа  във фоайето пред зала „Варна“, Община Варна ще бъдат изпратени участниците от Варна, които заминават на Световните летни игри на Спешъл Олимпикс в Абу Даби. \r\n*** \r\nОт 11.00 часа  в хотел „Черно море“ ще бъде открито най-голямото консултантско  международното изложение „Световно образование“.  Форумът събира на едно място водещи западни университети, елитни средни училища, езикови центрове, международни консултанти и кандидати от региона.     \r\n*** \r\nОт 11.30 часа в СУ” Гео Милев” ще се проведе първата от поредицата национални младежки срещи, които протичат под мотото „Кариери на бъдещето“. Срещите се организират от Сдружение „Моят град“ по Програма Еразъм+ \r\n***   \r\nОт 14.00 часа до 16.00 часа в офиса на ПП ГЕРБ общинският съветник Димитър Колев ще проведе приемна за граждани.  \r\n***   \r\nОт 09.30 часа в пресклуба на БТА ще се състои пресконференция на декани и членове на академичния съвет на ВТУ „Св. Св. Кирил и Методий“.  \r\n***  \r\nОт 10.30 часа в пресклуба на БТА ще се състои пресконференция на която ще бъдат представени два научни проекта, разработени от Института по роботика и Института по математика към БАН в партньорство с Медицинския университет във Варна. Проектите обхващат нови математически методи за анализ на кардиологични данни и нови технологии, свързани с функционалността на хора със зрителен дефицит.  \r\n***  \r\nОт 19.00 часа в Клуб 7 ще се проведе „Кажи СТОП на рутината“ – гост Орлин Димитров.  \r\n***  \r\nОт  19.00 часа в малка зала на МДТ „Константин Кисимов“ ще бъде представен „Да си богат не е лесно“.  \r\n*** \r\nОт 11.00 часа в пресклуба на БТА ПП „Европейска сигурност и интеграция“ ще даде пресконференция на тема: „На България е необходим общ, единен фронт срещу надигащия се фашизъм“. \r\n***   \r\nОт 15.00 часа в залата за тийнейджъри на РБ „Христо Ботев“ ще се проведе интерактивната игра „Магически квадрати” по случай 120 години от рождението на Ерих Кестнер. \r\n***   \r\nОт 18.30 часа в НЧ „Напредък-1869“ русенската опера ще представи концерт, посветен на 90-годишнината от рождението на Николай Гяуров.  \r\n***   \r\nОт 11.00 часа и от 12.00 часа в Държавния куклен театър „Дора Габе“ ще се състоят куклени спектакли „Забързана приказка“.  \r\n***   \r\nОт 11.30 часа в Народно читалище „Йордан Йовков – 1870 г.“ в мултифункционална зала на „Център по минералоия“ ще се състои час по четене „Приказки с поука „Пуканата делва“.  \r\n***   \r\nОт 11.30 часа в Професионална гимназия по транспорт, обслужване и лека промишленост ще се състои Младежка академия, обучителен модул „Свободно време“.  \r\n***   \r\nОт 12.00 часа в Регионална библиотека ‚Дора Габе“ ще се проведе музикална лектория „Танц“ на Български камерен оркестър-Добрич. \r\n***   \r\nОт 19.00 часа в концертна зала на Младежки център ще се състои концерт от Кастинга „Добруджа търси таланти“. \r\n***   \r\nОт 10.00 часа в езиковата гимназия „Д-д Петър Берон“ европейският комисар по цифрова икономика и цифрово общество Мария Габриел ще проведе дискусия с учениците и преподавателите на тема \"Младите хора в цифровия свят\". \r\n***   \r\nОт  10.00 часа в пресклуба на БТА кметът на Община Червен бряг инж. Данаил Вълов ще даде пресконференция. \r\n***   \r\nОт 17.00 часа в арт залата на Регионална библиотека „Христо Смирненски“ ще се проведе кино лектория по повод 100 г. от рождението на журналиста Петко Бочаров. \r\n*** \r\nОт 09.00 часа в Зала 1 на Окръжен съд ще се гледа делото на подсъдимия Георги Х. Срещу него е повдигнато обвинение за укриване на данъчни задължения. \r\n*** \r\nОт 10.00 часа в Зала 1 на Окръжен съд ще се гледа делото на подсъдимия Милко М. Срещу него е повдигнато обвинение, че е причинил смърт по непредпазливост на моторист при управление на трактор с прикачено ремарке. \r\n*** \r\nОт 13.00 часа в Зала в на Окръжен съд ще се гледа делото на подсъдимите Николай Б. и Димитър Д. Срещу Николай Б., в качеството си на длъжностно лице – хабилитиран преподавател при Университет по хранителни технологии /УХТ/ - Пловдив, академична длъжност „ръководител катедра“ – „професор“ при Технически факултет , е повдигнато обвинение за искане на подкуп от двама студенти. Срещу Димитър Д. е повдигнато обвинение за съучастие. \r\n*** \r\nОт 13.30 часа в Детския отдел на НБ „Иван Вазов“ продължава проектът „пАРТньорство“. \r\n***   \r\nОт 19.00 часа в клуб „Петното“ ще се състои премиерата на книгата „Чучело“ на Александър Байтошев.  \r\n***   \r\nОт 13.00 часа в залата на Общинския съвет ще се проведе пресконференция на кмета на Община Ловеч Корнелия Маринова.  \r\n***   \r\nОт 19.00 часа в Голяма зала на Драматичен театър ще се играе мюзикълът „Вражалец“.  \r\n***   \r\nОт 10.00 часа Окръжна прокуратура и ОДМВР ще дадат брифинг по повод разкритата наркооранжерия.  \r\n***   \r\nОт 16.00 часа във факултет „Обществено здраве и здравни грижи“ към Русенския университет „Ангел Кънчев“ д-р Камен Кожухаров ще изнесе лекция пред студентите от Трети курс. \r\n***   \r\nОт 18.00 часа в голямата конферентна зала на хотел „Вега“ ще се проведе среща-дискусия на тема \"Как да вдигнем доходите веднага?\". \r\n***   \r\nОт 11.00  часа в  Областен информационен център ще се проведе пресконференция на Дирекция „Бюро по труда“, Дирекция „Социално подпомагане“ - Сливен и Дирекция „Инспекция по труда“ - Сливен.  \r\n***   \r\nОт 17.00 часа в изложбената зала на Регионален исторически музей „Стою Шишков“ - Смолян във връзка с 141-та годишнина от подписването на Сан Стефанския мирен договор, Национален парк-музей „Шипка-Бузлуджа“ представя фотодокументална и веществена изложба „Пътят на свободата от Шипка до Сан Стефано“, посветена на 3 март – Националният празник на Република България. \r\n***   \r\nОт 18.00 часа в НЧ „Св. Климент Охридски 1858“ ще бъде представена стихосбирката „Небесна механика“ от Николай Дойнов, председател на Съюза на народните читалища. \r\n***   \r\nОт 18.30 часа в конферентната зала на комплекс „Зеления хълм“ ще се проведе месечна среща на УС на СНЦ „Клуб на Работодателя – Стара Загора“.  \r\n***   \r\nОт 18.30 часа в Зала 1 на хотел „Верея“ ще бъде представена книгата „Сатанизъм unlimited” на Иван Спиридонов.", "date": "2019.02.26", "title": "Предстоящи събития в страната за 26 февруари (Агенция „Фокус“)"}
{"url": "http://www.focus-news.net/news/2019/02/26/2628027/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от  ГД „Гранична полиция“ . Информацията е към 06.00 часа.", "date": "2019.02.26", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/02/26/2628026/aa-amerikanski-grazhdanin-darzhan-v-yemen-e-osvoboden-sled-18-mesetsa.html", "text": "АА: Американски гражданин държан в Йемен е освободен след 18 месеца \r\nЕдин американски работник, задържан в Йемен в продължение на година и половина, е освободен с помощта на Обединените арабски емирства, съобщи президентът Доналд Тръмп. \r\n„За мен чест да обявя, че Дани Бърч, гражданин на Съединените щати, който е бил заложник в Йемен в продължение на 18 месеца, е бил освободен и се събра отново със съпругата и децата си“, заяви Тръмп в Twitter. \r\n„Оценявам подкрепата на Обединените арабски емирства за прибирането на Дани у дома“, добави той. „Връщането на Дани отразява най-доброто от това, което Съединените щати и техните партньори могат да постигнат“. \r\nБърч е работил за Йеменската компания Safer Oil и е бил отвлечен от бунтовниците в столицата Сана, след като е взел децата му в училище. \r\nСъобщения от януари гласят, че той е бил транспортиран до съседния Оман с висш лидер на хутите и е бил освободен там. Но не е ясно дали съобщенията са верни. Превод и редакция : Калоян Пенков", "date": "2019.02.26", "title": "АА: Американски гражданин държан в Йемен е освободен след 18 месеца"}
{"url": "http://www.focus-news.net/news/2019/02/26/2628029/predstoyashti-mezhdunarodni-sabitiya-za-26-fevruari-agentsiya-fokus.html", "text": "Съдебният процес срещу 12-те каталунски сепаратисти навлиза в третата си седмица. \r\n***  Премиерът на Обединеното кралство Тереза Мей ще даде изявление пред парламента относно преговорите по Брекзит. \r\n***  ООН, Швейцария и Швеция ще проведат донорска конференция за Йемен.  \r\n***  Камарата на представителите на САЩ ще гласува за отмяната на извънредното положение по границата с Мексико, обявено от държавния глава Доналд Тръмп. \r\n***  Бившият държавен секретар на САЩ Мадлин Олбрайт, бившият генерален секретар на НАТО Ларс Льоке Расмусен ще изнесат речи пред Комисията за разузнаване.  \r\n***", "date": "2019.02.26", "title": "Предстоящи международни събития за 26 февруари (Агенция \"Фокус\")"}
{"url": "http://www.focus-news.net/news/2019/02/26/2628023/izvestiya-timoshenko-zayavi-che-ukrayna-ne-e-spryala-da-kupuva-ruski-gaz.html", "text": "Лидерът на украинската партия „Отечество“, Юлия Тимошенко, заяви, че Украйна през последните пет години не е спряла да купува руски газ, след като е разработила схема за прикриването му като европейски, съобщава в. „ Известия “. \r\nПо думите й, схемите са били измислени от самите украински власти, въпреки факта, че президентът и министър-председателят заявиха обратното. Според „РИА Новости“, Тимошенко отбеляза, че е готова да докаже това с документи и призова за отговор отговорните. \r\nТимошенко също заяви, че ако тя спечели президентските избори, възнамерява да намали цената на газа два пъти. В случай на неизпълнение на това обещание, тя е готова да напусне политическата сцена. \r\nКиев отказа да доставя гориво от Русия през ноември 2015 г. и след това не използва руски газ при подготовката за отоплителния сезон. \r\nИзборите за държавен глава в Украйна ще се проведат на 31 март 2019 г., а инаугурацията ще се проведе до 31 май. Общо 44 кандидати ще се борят за поста - рекорден брой в историята на независима Украйна. Превод и редакция : Калоян Пенков", "date": "2019.02.26", "title": "„Известия“: Тимошенко заяви, че Украйна не е спряла да купува руски газ"}
{"url": "http://www.focus-news.net/news/2019/02/26/2628024/reuters-darzhavniyat-sekretar-mayk-pompeo-pristigna-vav-vietnam-predi-sreshtata-mezhdu-tramp-i-kim.html", "text": "Държавният секретар на САЩ Майк Помпео пристигна във виетнамската столица к преди втората среща на върха между президента Доналд Тръмп и севернокорейския лидер Ким Чен-ун, съобщава агенция  Reuters . \r\nПомпео беше най-висшият представител на Тръмп при усилията му да подобри връзките си със Северна Корея и направи няколко пътувания до Пхенян, за да договори стъпки за прекратяване на ядрената програма на Севера. Превод и редакция : Калоян Пенков", "date": "2019.02.26", "title": "Reuters: Държавният секретар Майк Помпео пристигна във Виетнам преди срещата между Тръмп и Ким"}
{"url": "http://www.focus-news.net/news/2019/02/26/2628031/nimh-dnes-shte-bade-oblachno-s-maksimalni-temperaturi-mezhdu-6-i-11.html", "text": "Днес над страната ще има разкъсана средна и висока облачност, която по-късно през деня ще започне да се увеличава и вплътнява. Вятърът от запад-северозапад ще се усили и ще е умерен, на места в Северна България временно до силен. Дневните температури ще се повишат и максималните ще бъдат 6° и 11°, в София около 6°. Атмосферното налягане ще продължи да се понижава, но ще остане по-високо от средното за месеца. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Боряна Маркова.  \r\nПо Черноморието ще има разкъсана средна и висока облачност, която в следобедните часове ще се увеличи. Ще духа умерен, временно до силен северозападен вятър. Максималните температури ще бъдат между 7° и 9°. Температурата на морската вода е 5-6°. Вълнението на морето ще бъде 2-3 бала.   \r\nНад планините също ще има разкъсана облачност, по-значителна след обяд и на отделни места ще превали слаб сняг. Ще духа умерен и силен северозападен вятър. Максималната температура на височина 1200 метра ще е около 4°, на 2000 метра – около минус 3°.", "date": "2019.02.26", "title": "НИМХ: Днес ще бъде облачно, с максимални температури между 6° и 11°"}
{"url": "http://www.focus-news.net/news/2019/02/26/2628030/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nТемпературите са в интервала от - 10° до +1°. Времето над страната е предимно ясно. Слаб вятър духа в областите: Бургас, Видин, Добрич, Кюстендил, Монтана, Пазарджик, Силистра, Смолян, Търговище и Шумен. Пътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничена видимост поради мъгла: - до 150 м в района на Криводол, Борован и Бяла Слатина /обл. Враца/. Състояние на автомагистралите : \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 28.02.2019 г. Въведени ограничения по основните пътни направления : \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Превала“ - забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол:  \r\nДвижението в участъка Окоп – Елхово от км 271+000 до км 283+000 се осъществява в една лента поради изсичане на храсти. Движението се регулира чрез пътни знаци. Срок до 28.02.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. \r\nРаботния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 26.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът II-63: Движението по път II-63 Перник –Трън от км 4+600 до км 31+000 се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок: 28.02.2019 год        \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\n Път ІІ-82: Движението по път ІІ-82 Самоков – Боровец от км 33+080 до км 33+740 се осъществява с повишено внимание в светлата част на денонощието поради изграждане на стационарна контролна единица на електронна система за събиране на таксите за ползване на Републиканската пътна мрежа. Движението се ограничава до 50 км/ч. Срок 27.02.2019 г. \r\nПът ІІ-82: Движението по път ІІ-82 Самоков – София от км 72+000 /Златна рибка/ до км 80+000 /Кокалянско ханче/ се осъществява в една лента поради подмяна на ограничителни системи /мантинели/ в посока София през светлата част на денонощието. Движението се извършва двупосочно в лентата посока Самоков. Срок 28.02.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.26", "title": "Актуална пътна обстановка"}
{"url": "http://www.focus-news.net/news/2019/02/26/2628032/pregled-na-osnovnite-temi-v-starozagorskiya-pechat.html", "text": "„Десетки горят по стара схема за „избелване“ на досиета, е водещото заглавие във вестник  „Старозагорски новини“ . Четиричленна престъпна група, специализирала се в източване на пари от мераклии да „избелят“ кредитните си досиета, е задържана в хода на специализирана акция на територията на Стара Загора и София. С постоянни мерки за неотклонение „задържане под стража“ са 47-годишният старозагорец Емилиян Т. и живеещите постоянно в столицата 38-годишен Иван Г., Силвия В. (52 г.) и Мирослава П. (51). Четворката е привлечена под отговорност за това, че от септември 2018 г. до към края на януари т.г. на територията на Раднево, Чирпан и Стара Загора, в условията на продължавано престъпление, са въвели в заблуждение общо 6 души, от които са получили 6 125 лв. Парите са били привеждани по системата Изипей, като срещу тях са били давани обещания за съдействие при отпускане на потребителски кредити, независимо от лошите им кредитни досиета.  \r\nТегленото на пари е стартирало, след като Емилиян Т. публикувал в интернет сайт обяви за оказване на съдействие за отпускане на банкови кредити. Данните на кандидатствалите лица той предоставял на Иван Г., който в хода на провеждани по телефона разговори убеждавал потърсилите услугите, че разполага със солидни позиции в различни банкови институции и че е в състояние да им помогне. Предоставяните средства, които уж били необходими за заплащане на различни такси, са били изпращани на столичанката Силвия, която впоследствие ги предавала на Мирослава и Иван. Парите били поделяни по равно между участниците в измамната схема. Разследващите са констатирали до момента над 120 превода на практика от цялата страна, като последните наредени суми били от Северна България. Бройката не е окончателна, тепърва ще се изясняват още забъркани в схемата, коментират от прокуратурата в Стара Загора. От там припомнят, че през лятото на миналата година беше разкрита аналогична схема с други участници. И тогава, и сега доверилите се на „банковите посредници“ са били буквално затънали в стари кредити, които не успявали да погасяват. Трима от задържаните са с чисто съдебно минало, единият е осъждан, но след това - реабилитиран.  \r\n„Репресиите над свещенството ще бъдат припомнени в документален филм“, четем още в броя. „Мъчениците“ разказва за трудните съдби на отци от Казанлъшката духовна околия. Започват снимките на документалния филм „Мъчениците“, който има за цел да разкаже със средствата на документалистиката житейските съдби на четирима свещенослужители от Казанлъшка духовна околия, измъчвани и убити заради вярата си в Христос. Първият от тях е отец Николай Грънчаров от с. Тъжа, убит от местен комунист през август 1943 година. Вината на свещеника е, че разобличавал безбожната същност на сталиновия режим в СССР. Неговото убийство е поставено като задача и условие за приемане на убиеца на отец Николай в партизанската чета на Марко Чернев.  \r\nВторият герой на филма е отец Стефан Тенев от с. Крън - убит на 28 октомври 1944 година от М. Армейков. Причината - принципната позиция на свещеника. Освен това той се оказва свидетел на компрометиращ разговор на комуниста П. Влаев, вербован за агент-провокатор от царската Държавна безопасност. Гробът на свещеника остава неизвестен. Само в пристъп на пиянска откровеност неговият физически убиец се хвалел с изключително садистичните си издевателства. Третият е отец Борис Попцветков от Средногорово. Той бива арестуван от „народната власт“ на 20 септември 1944-та; затворен е в мазетата на зловещата Вила Роз, станала печално известна сред казанлъчани като Вила Зор. Освен побоищата мъчителите се забавлявали, яздейки свещеника. Осъден е от т.нар. „Народен съд“ на 5 години затвор. След излежаването на присъдата продължава да служи на Бога почти до самата си смърт през 1961 година.  \r\nЧетвърти е ефимерият на казанлъшкия Девически манастир - свещеник Петър Василковски. Отецът влиза във връзка с руснаци-белоемигранти и до него достигат забранените от комунистическата власт книги на Солженицин и Бердяев. Заради препечатването и разпространението на т.нар. „Великопостно писмо на Солженицин до руския патриарх“ за отец Петър е заведено от ДС оперативно дело „Негодяй“. През есента на 1973 година казанлъшкият свещеник е задържан и разпитван в продължение на цяла седмица във вила край София. Преди да го освободят, го почерпили едно кафе. Отец Петър се връща в манастира, но вече не е същият - развива страхова невроза и мания за преследване. През януари 1974 година свещенослужителят умира от „сърдечен удар“. За финал на филма ще послужи историята на „свещеническия отряд“ от близо 200 свещенослужители от цяла България, принудително участвали в изкопаването на канала от язовир „Копринка“ до с. Ръжена. Старозагорската митрополия вече е дала благословението си за начинанието на снимачния екип от Града на розите.  \r\nПод надслов In memoriam в изданието е публикуван материал, озаглавен: „Журналистите си тръгват от този свят внезапно и тихо“. Така вчера си тръгна и собственикът на агенция „Фокус“ Красимир Узунов, един отявлен професионалист и български патриот. Изненадващо вчера сутринта информационните агенции съобщиха, че е починал собственикът на първата у нас частна Информационна агенция „Фокус“ и едноименната радиоверига Красимир Узунов. Смъртта е настъпила в 4:00 часа сутринта.  \r\nКъм момента причините не са известни. Красимир Узунов е роден през 1963 година в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 година, специалност Политически профил. През 1990 г. става известен с прякора „Поручика“, след като публикува коментар във вестник „Демокрация“, подписан като поручик Красимир Узунов. През 1990 г. създава първия клуб на Офицерската Легия „Раковски“ в Шумен. Напуска армията през септември 1991 г. На 7 юни 2000 г. създава първата българска частна Информационна агенция „Фокус“, а през 2004 г. Радио „Фокус“ - Сливен, с което слага началото на радиоверига „Фокус“, която в момента притежава 60 радиостанции, 15 регионални офиса и излъчва 12 самостоятелни програми. Автор е на многобройни публикации в български и чужди издания по проблемите на Македония, Западните Балкани, армията и националната сигурност, както и на емблематични военно-исторически книги, сред които са „Българските бойни знамена. За честта и славата на България“, „Каймакъ-Чаланъ“, „Епопеята на Добруджа“ и др. Красимир Узунов беше първият, който протегна приятелска ръка към регионалните медии, в чиято агенция се прави ежедневен преглед на водещите им материали. Той беше и пръв приятел на Община Казанлък, с която реализира редица патриотични инициативи - безплатно, в името на българската памет. Паметни ще останат неговите слова: „Няма защо да търсим чужд Безсмъртен полк. Нашият безсмъртен полк е 23-ти пехотен Шипченски полк“, изречени при честването на 130-годишнината на полка в Града на розите. Журналистите и то тези, оставили след себе си неизличими следи, си отиват винаги внезапно и... тихо. Те не стоят под прожекторите, за разлика от политиците, никой не знае каква е цената на денонощния им труд, освен колегите им край тях. Така си тръгна и Краси, тихо и внезапно. Но остави една празнота, която никога няма да бъде запълнена, защото има незаменими българи и той беше един от тях.  \r\nПочивай в мир, Краси! Редколегията на „Старозагорски новини“ изказва най-искрени съболезнования към опечаленото му семейство!", "date": "2019.02.26", "title": "Преглед на основните теми в старозагорския печат"}
{"url": "http://www.focus-news.net/news/2019/02/26/2628033/patuvashtata-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-v-smolyan.html", "text": "Пътуващата изложба, посветена на 140 години от Учредителното събрание и приемането на Търновската конституция, ще бъде представена в Смолян. Това съобщиха от пресцентъра на  Народното събрание . Експозицията ще бъде открита в 17.00 часа в Изложбената зала на Държавен архив-Смолян.  \r\nИзложбата показва моменти от работата върху Търновската конституция, както и развитието на конституционния процес на фона на историческите събития, които го следват. Тя е подготвена от Народното събрание със съдействието на Държавна агенция „Архиви“.", "date": "2019.02.26", "title": "Пътуващата изложба, посветена на 140 години от Учредителното събрание и приемането на Търновската конституция, ще бъде представена в Смолян"}
{"url": "http://www.focus-news.net/news/2019/02/26/2628035/kmetat-na-sofiya-yordanka-fandakova-shte-otlichi-sas-spetsialen-priz-nositelkata-na-tri-olimpiyski-medala-po-shorttrek-evgeniya-radanova.html", "text": "Кметът на София Йорданка Фандъкова ще отличи със специален приз носителката на три олимпийски медала по шорттрек Евгения Раданова. Това съобщиха от пресцентъра на  Столична община . Раданова е една от най-великите български спортистки и ще бъде наградена във връзка с предстоящото Световно първенство по шорттрек за мъже и жени и за цялостната ѝ безрезервна подкрепа на София като европейска столица на спорта. Церемонията ще се състои в 11.00 часа в сградата на Столичната община на ул. \"Московска\" 33. След връчването на приза ще бъдат дадени подробности за предстоящия от 8-10 март шампионат на планетата по шорттрек в зала „Арена Армеец\" и активностите на „София – евростолица на спорта“ във връзка с първенството.", "date": "2019.02.26", "title": "Кметът на София Йорданка Фандъкова ще отличи със специален приз носителката на три олимпийски медала по шорттрек Евгения Раданова"}
{"url": "http://www.focus-news.net/news/2019/02/26/2628034/evropeyskiyat-mariya-gabriel-shte-provede-diskusiya-s-uchenitsi-i-prepodavateli-v-kyustendil.html", "text": "От 10.00 часа в езикова гимназия „Д-р Петър Берон“ в Кюстендил европейският комисар по цифрова икономика и цифрово общество Мария Габриел ще проведе дискусия с учениците и преподавателите на тема „Младите хора в цифровия свят“. Това съобщиха от Представителството на ЕК с България. Участниците ще имат възможност да обсъдят цифровите умения, киберсигурността, безопасния интернет, дезинформацията онлайн, инициативите за цифрово образование и други ключови теми свързани с цифровия единен пазар.  \r\nСъщия ден от 14.30 часа в Хотел Хилтън в София комисар Габриел ще участва в конференция за изкуствения интелект, на която ще представи европейската стратегия и визия за развитието на тази технология, с подход ориентиран към човека.", "date": "2019.02.26", "title": "Eвропейският Мария Габриел ще проведе дискусия с ученици и преподаватели в Кюстендил"}
{"url": "http://www.focus-news.net/news/2019/02/26/2628038/v-blagoevgrad-shte-se-provede-grazhdanski-dialog-evropa-v-nashiya-dom.html", "text": "В града ще се проведе гражданският диалог „Европа в нашия дом”. Това съобщиха от пресцентъра на  ПП ГЕРБ . Събитието ще се проведе на 26 февруари 2019 г. от 18.00 часа в зала „22 септември”. \r\nВ събитието ще участват министърът на образованието и науката Красимир Вълчев, председателят на Комисията по образование в НС Милена Дамянова и Борислав Борисов, член на Комисията, евродепутатът от ГЕРБ/ЕНП Асим Адемов, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев. \r\nИнициативата е част от събитията, включени в платформата на ПП ГЕРБ за граждански диалог „Европа в нашия дом“. В рамките на форума ще бъдат дискутирани националните и местните политики в сферата на образованието. На вниманието на обществеността ще бъде представено развитието на образователната инфраструктура в различните населени места и как европейската солидарност е допринесла за това. \r\nФорумът е отворен за всички представители на образователните институции, социални партньори, неправителствени организации, бизнеса и граждани.", "date": "2019.02.26", "title": "В Благоевград ще се проведе граждански диалог „Европа в нашия дом”"}
{"url": "http://www.focus-news.net/news/2019/02/26/2628042/v-sofiya-shte-se-sastoi-tseremoniya-po-izprashtane-na-stolichni-atleti-ot-speshal-olimpiks-balgariya.html", "text": "Столична община ще отвори врати за атлетите на София от Спешъл Олимпикс България, които ще вземат участие на Световните летни игри на Спешъл Олимпикс в Абу Даби. Това съобщиха от пресцентъра на  Столична община . Кметът на Столична община ще приветства спортистите, техните придружители и ръководители на ул. „Московска“ 33 от 14.00 часа. \r\nРадена Ангелова на 19 г., Нина Ал Рифаи на 33 г., Цветелина Георгиева на 25 г., Илиана Цветанова на 25 г., Виктор Христов на 36 г. и Храбър Натов на 39 г. ще представят София и България в няколко спорта, сред които плуване, силов трибой, конна езда и тенис. \r\nСветовните летни игри на Спешъл Олимпикс ще се проведат в периода 08 – 21 март 2019 година в Абу Даби.", "date": "2019.02.26", "title": "В София ще се състои церемония по изпращане на столични атлети от Спешъл Олимпикс България"}
{"url": "http://www.focus-news.net/news/2019/02/26/2628041/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с подмяна на сградно водопроводно отклонение на ул. “Инж. Георги Белов“ в НПЗ „Изток“, община „Младост“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Абагар“, ул. „инж. Георги Белов“ от № 17 до ул. „Самоковско шосе“, ул. „Самоковско шосе“ № 2, ул.„Цветна градина“ № 1, № 1А, № 3, № 5, ул. „Стадион“, фирма „Сомат; жк. „Експериментален“ –  от бл. 1 до бл. 37, бл. 38, бл. 39, бл. 40, бл. 41, бл. 42, бл. 43, бл. 44, бл. 45, хлебозавод „Елиаз“ и „Флорина- България“ АД. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 28. \r\nВъв връзка с подмяна на сградно водопроводно отклонение на ул.“Александър Момчев“ жк. „Христо Смирненски“ се налага спиране на водоподаването от 09:30 до 17:30 часа на клиентите на „Софийска вода”, живеещи в района на: бл. 20 и бл. 21. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 21 пред вх. Г. \r\nВъв връзка с монтаж на спирателен кран на ул. “Алеко Константинов“ в кв. „Подуяне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Алеко Константинов“ , ул. „Проф. Джовани Горини“, ул. „Оборище“, ул. „Султан тепе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Султан тепе“ №3. \r\nВъв връзка с подмяна на спирателен кран на бул. “Александър Стамболийски“ в жк. „Илинден“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Антон“ от бул. „Александър Стамболийски“ до ул. „Найчо Цанов“ и локално на бул. „Александър Стамболийски“ – бл. 10, бл. 11 и бл. 12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найчо Цанов“ бл. 13. \r\nВъв връзка с монтаж на спирателен кран на ул. “Митрополит Панарет“ жк. „Сухата река“, се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Митрополит Панарет“, ул. „Христаки Павлович“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Митрополит Панарет“ №14. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -   .", "date": "2019.02.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/26/2628040/denyat-26-fevruari-v-balgarskata-istoriya.html", "text": "На днешния ден през 1907 г. министър-председателят Димитър Петков е застрелян до Орлов мост в София. Убиецът е Александър Петров, работил като счетоводител в клона на Земеделската банка във Видин, но уволнен на 9 февруари 1907 г. Петров си купува револвер и причаква министър-председателя Димитър Петков в Борисовата градина. В резултат на стрелбата по премиера и тримата министри, които са с него, Димитър Петков умира след минути, Николай Генадиев е леко ранен в дясната ръка, а Лазар Паяков и Михаил Савов успяват да избягат. Убиецът е заловен и прави пълни самопризнания, които са потвърдени и от свидетели. През 2002 г. президентът Георги Първанов заминава на посещение в Скопие. Визитата е по покана на македонския президент Борис Трайковски. Една от целите на посещението на Първанов е да се демонстрира съпричастност към проблемите на съседите ни и да се съдейства за ускоряването на позитивните процеси в Македония. По време на разговорите са обсъдени двустранните отношения, както и събитията в региона, като акцент е поставен върху обстановката в Македония след конституционните промени, залегнали в рамковото споразумение от Охрид. \r\n2014 г. \r\nС отличие „Златен век” е отличен Боян Радев, дарител и колекционер. \r\n2008 г. \r\nПрезидента на Република България Георги Първанов връчва на Иван Черноземски орден „Стара планина“ първа степен „за изключителните му заслуги за развитие на съвременната българска медицинска наука и практика, както и по повод неговата 75-годишнина. \r\n2008 г. \r\nПрезидента на Република България Георги Първанов награждава проф. д-р Исак Паси с огърлие „Св. св. Кирил и Методий” „за особено значимите му заслуги за развитие на българската философия, естетика и културология, както и по повод неговата 80-годишнина“ \r\n2004 г. \r\nПрезидентът на Македония Борис Трайковски умира при самолетна катастрофа. На борда на самолета пътуват общо 9 души – двама пилоти, двама души от личната охрана на президента, съветникът му за връзките с обществеността Димка Божкович, както и съветниците Ристо Блажевски и Анита Лозановска. В него пътува и един човек от македонското външно министерство. Самолетът се разбива в планините близо до град Мостар, 15 минути преди да кацне.  \r\nБорис Трайковски е роден на 25 юни 1956 г. в Струмица. Той е вторият по ред президент на Република Македония, от 15 декември 1999 г. до 26 февруари 2004 г., когато загива в самолетна катастрофа. Трайковски се дипломира в Правния факултет на Скопския университет в Скопие през 1980 г., специализира икономическо право и трудово право. До 1997 г. е ръководител на правната служба на строителното предприятие Слобода в Скопие, от 1997 г. до 1998 г. е шеф на Кабинета на градоначалника на община Кисела Вода – Скопие, а от 21 декември 1998 г. е заместник министър на външните работи на Република Македония в дясно-центристкото правителство на Любчо Георгиевски. Той е също така председател на Комисията за външнополитически отношения на ВМРО-ДПМНЕ, главен политически съветник за външна политика на председателя на ВМРО-ДПМНЕ, член на Председателството на неправителствената организация Паневропейско движение за Република Македония. Член е на международната конференция: \"Разрешаване на конфликти\" със седалище в Атланта, САЩ, участва на многобройни международни конференции с тема разрешаване на конфликти, религиозна толерантност, религиозна свобода, бил е председател на младежката организация на Обединената методистка църква в Югославия повече от 12 години. \r\n2002 г. \r\nПрезидентът Георги Първанов е на посещение в Скопие. Визитата е по покана на македонския президент Борис Трайковски. Една от целите на посещението на Първанов е да се демонстрира съпричастност към проблемите на съседите ни и да се съдейства за ускоряването на позитивните процеси в Македония. По време на разговорите са обсъдени двустранните отношения, както и събитията в региона, като акцент е поставен върху обстановката в Македония след конституционните промени, залегнали в рамковото споразумение от Охрид. Президентите на България и Македония Георги Първанов и Борис Трайковски се договарят между двамата да се установи постоянна телефонна линия, която да служи за размяна на информация и за договаряне на съвместни солидарни действия. \r\nВ Скопие са подписани: Програма между Министерството на културата на Република България и Министерството на културата на Република Македония за сътрудничество в областта на културата за периода 2002-2004 г.; Споразумение за сътрудничество в борбата срещу тероризма, организираната престъпност, незаконния трафик на наркотични вещества и прекурсори, незаконната миграция и други престъпления и Споразумение за обучение, квалификация и преквалификация на служители на Министерството на вътрешните работи на Република Македония във Висшия институт за подготовка на офицери и научноизследователска дейност и други учебни заведения на Министерството на вътрешните работи на Република България. \r\n2002 г. \r\nПрезидента на Република България връчва на Ричард Майлс, посланик на САЩ орден Стара планина“ „за извънредно големите му заслуги за укрепване и развитие на българо-американските отношения и по повод окончателното му отпътуване от страната“ \r\n1989 г.  \r\nПриключва 11. конгрес на Съюза на музикалните дейци в България. Председателят на съюза Георги Робев подчертава нуждата от \"по-добър, по-хуманен социализъм\". В изказванията става дума за нуждата от децентрализация, но и за опасността от навлизане на икономически критерии в музикалната дейност. \r\n1988 г. \r\nВ Белград приключва конференцията на външните министри на балканските държави. България и Турция подписват първия от близо четири години протокол за подобряване на двустранните отношения. Предвидени са мерки за активизиране на търговията, за събиране на разделените семейства. \r\n1945 г.  \r\nС наредба-закон е възстановен Висшият учебен съвет към Министерството на народното просвещение. В него участват 85 души, избрани от учителските колегии в страната. Първата му сесия започва на 28 май 1945 г. и на нея се обсъждат радикални промени в системата на образованието. \r\n1897 г. \r\nВлиза в сила Закон за задграничните паспорти и билети. \r\n1883 г.  \r\nОбнародван е Екзархийският устав, приспособен в Княжеството. Възстановяват се църковните настоятелства и се регламентира съставянето на Свети синод в Княжеството. Законопроектът за Екзархийския устав е приет на Архиерейски събор на митрополитите от Княжеството в София на 21-30 ноември 1880 г. \r\n1877 г.  \r\nРоден е Христо Ганчев - български драматичен артист. Съпруг е на Адриана Будевска. Играе ролите на Подколесин (в \"Женитба\"), Арпагон (в \"Скъперникът\"), Симеонов-Пищик (във \"Вишнева градина\"), Раксин (в \"Към пропаст\"), Осип и Градоначалникът (в \"Ревизор\"), Македонски (в \"Хъшове\") и др. \r\n1808 г. \r\nБългарският пратеник в Русия Иван Замбин представя в Руското външно министерство пълномощно, подписано от Софроний Врачански. Според пълномощното той може да действа пред официалните руски власти \"от името на всичките му съотечественици\". Иван Замбин връчва и обръщение до руското правителство, както и кратка съпроводителна записка. \r\nНа тази дата са родени: \r\n1966 г.  \r\nРоден е Славчо Богоев – български политик. Завършва специалност “Вътрешна търговия и маркетинг” в Университета за национално и световно стопанство, София. От 1991 до 1995 г. е търговски мениджър в различни частни фирми. От 1995 до 1999 г. работи като специалист, експерт и дилър в Обединена българска банка, София. От март до ноември 2001 г. е главен дилър на “Демирбанк”, София. На 5 ноември 2001 г. е назначен за заместник-министър на здравеопазването. От ноември 2001 г. е председател на Съвета на директорите на \"Многопрофилна болница за активно лечение Александровска\" - ЕАД, София. При промените в кабинета, гласувани от Народното събрание на 17 юли 2003 г., е избран за министър на здравеопазването. \r\n1943 г. \r\nРоден е Иван Николов Радев - български литературен историк и критик. Завършва българска филология във ВТУ “Св. Св. Кирил и Методий” (1968 г.). Работи в Окръжния комитет на ДКМС и в отдел \"Изкуство и култура\" в Разград (1968-1969 г.). Защитава дисертация на тема \"Боян Пенев и проблемите на възрожденската ни литература\" (1973 г.). Асистент е по нова българска литература от 1973 г., доцент е от 1977 г. във ВТУ, доктор е на философските науки, професор. Основните му научни интереси са в областта на новата българска литература. Съставител е на сб. \"Изкуството е нашата памет\" (1978 г.) - статии и есета от Б. Пенев. Съчинения: \"Боян Пенев\" (1976 г.), \"С белега на времето\" (1980 г.), \"Критическа вечерня\" (1989 г.), \"Библията и българската литература\" (1991 г.) и др. \r\n1934 г.  \r\nРоден е Михаил Берберов - български поет. Автор е на стихосбирките: \"Внук на кавалджии\", \"И се сляха с изгрева\", \"Реквием в червено\", \"Обожавам риска\" и др. Умира на 7 август 1989 г. в София. \r\n1932 г.  \r\nРоден е Теодор Делчев Димитров - български дипломат. През 1955 г. Димитров завършва славянска и романска филология в Университета в Букурещ, през 1957 г. Библиографския институт \"Елин Пелин\" в София, а през 1978 г. Женевския Институт по международни отношения. През 1958 г. той печели конкурса за работа в ООН в Женева и се издига до заместник-директор на библиотеката на ООН. Напуска организацията през 1992 г. Димитров прави исторически проучвания по македонския въпрос. Помага на България с документи, организира на свои разноски рекламни сбирки за страната ни и конференции по балканските проблеми в дома си в Жеж. Цялото си имущество - включително имоти в Швейцария и Франция, безценна колекция от 50 хиляди тома и документи - Димитров завещава на българската държава. Автор е на 15 книги, някои от тях са: \"Сборник с документи на ООН “Жалбите на Македония” (1919-1939 г.)\" (издаден 1979-1980 г.), книга за Макгахан (1977 г.) и др. \r\n1928 г.  \r\nРоден е Стефан Власков - български критик и журналист, един от интерпретаторите и популяризаторите на американското кино в България. Власков е сред съставителите на илюстрования тритомник \"В света на киното\" (1982-1983 г.), в който е автор на очерците за гангстерския филм, за приключенския филм, за уестърна, за филма на ужасите, за киното на САЩ, за британската филмова школа и за свободното английско кино. \r\n1921 г. \r\nРоден е Алберт Бохоров Коен - български писател. Работи като главен редактор на в.“Народна младеж” (1948-1949 г.), редактор е в “Отечествен вестник”, сп. “Наша родина”, кореспондент е на БТА в Париж, директор е на Българското радио, главен редактор е на сп. “Българско фото”. Печата за първи път през 1954 г. От началото на 60-те години се занимава с филмова критика. Пише разкази и фейлетони, повести, пътеписи, репортажи, автор е на пиесата “Зеленото дърво”. Някои съчинения: “Усойна сянка” (1961 г.), “Пътища и спирки” (1962 г.), “Против човека” (1963 г.), “Къща на шестия километър” (1964 г.), “Глас от тъмната зала” (1974 г.), “Тройното правило” (1974 г.), “Струни” (1979 г.) и др. Умира на 27 януари 1986 г. в София. \r\n1896 г.  \r\nРоден е Никола Петков Икономов - български драматург и театрален деец. Завършва гимназия в родния си град (1913 г.). Постъпва в Народния театър в София (1916 г.), дебютира в ролята на цар Асен (\"Иванко\" на В. Друмев) през 1919 г. специализира във Виена театрално изкуство (1921 г.). Налага се като професионален актьор през 20-те години. До 9 септември 1944 г. е ръководител на театрите в Русе, Пловдив, Варна и др., един от основателите е на Художествения театър в София. Автор е на 8 пиеси - романтично-исторически драми и комедии: \"Пленницата нощ\" (1918 г.), \"Хан Татар\" (1939 г.), \"Война\" (1941 г.), \"Калин Орела\" (1941 г.), \"Бог да прости леля\", \"Наследници\" (1942 г.), \"Отвъд вековете\" (1943 г.), \"Приятел в нужда се познава\" (1955 г.), през 1968 г. излизат от печат спомените му \"Между изкуството и живота\". Умира на 17 февруари 1959 г. в София. \r\n1891г.  \r\nРоден е генерал-лейтенант Никола Христов, командващ 3-а армия (16.10.1943 -13.09.1944). \r\n1861 г.  \r\nРоден е Фердинанд I - български княз от 1887 до 1908 г., от 1908 г. е цар. Завършва военно училище и служи като офицер в един от гвардейските кавалерийски полкове на австро-унгарската армия. Избран е за български княз от III ВНС. Встъпва на престола на 2 февруари 1887 г. Изборът му не е признат от Русия и останалите европейски страни. С помощта на министър-председателя Стефан Стамболов се утвърждава като суверенен български княз. На 2 февруари 1896 г. престолонаследникът княз Борис Търновски е покръстен в източноправославната вяра. Негов кръстник е руския император Николай II, представен от княз Голенишчев-Кутузов. След този акт Русия признава княз Фердинанд. Скоро след това е признат от всички европейски държави. На 22 септември 1908 г. провъзгласява независимостта на България. Първите години от управлението му се характеризират с бурно икономическо развитие и укрепване на политическия авторитет на българското княжество. През 1913-1915 г. под влияние на Фердинанд I българската външна политика се ориентира към австро-германския блок, към който се присъединява България през 1915 г., Междусъюзническата (1913 г.) и Първата световна война (1914-1918 г.) довеждат страната до 2 национални катастрофи. При сключването на Солунското примирие на 29 септември 1918 г. Антантата поставя задължително условие Фердинанд I да се откаже от българския престол и да напусне България. На 3 октомври 1918 г. той абдикира в полза на сина си Борис III. \r\n1860 г.  \r\nРоден е генерал от пехота Стилиян Ковачев. През Балканската война командва последователно Родопския отряд и 4-а армия. През 1913 г. е назначен за военен министър, а през Първата световна война е началник на Главното тилово управление. \r\nНа тази дата умират: \r\n2000 г.  \r\nВ Португалия умира царица Йоанна. Тя е дъщеря на италианския крал Виктор Емануил III (1900 – 9 май 1946 г.) и кралица Елена. Омъжва се за цар Борис III на 25 октомври 1930 г. Занимава се с благотворителна дейност. С нейни средства е построен детски санаториум в Трявна, детска градина в Пловдив (1937 г.). Има 2 деца - княгиня Мария Луиза и Симеон II. След 9 септември 1944 г. живее с децата си в двореца \"Врана\" край София. През 1946 г. в България се провежда референдум за или против монархията. След като е обявено, че мнозинството от избирателите са гласували за република Йоанна и децата са принудени да напуснат страната . Първоначално живеят в Египет, а през 1951 г. по предложение на Ф. Франко семейството се премества да живее в Мадрид. След сватбата на Симеон тя заминава за Португалия, където остава до смъртта си (живее в гр. Ещуриал, до Лисабон). След 47 години изгнание посещава България във връзка с 50 годишнината от смъртта на съпруга си (25 август 1993 г.). Погребана е в италианската църква, където е венчана за цар Борис III. \r\n1998 г.  \r\nУмира Нюма Яковлевич Белогорски - български документалист, работи в работническите театри \"Т - 35\" и \"Реалистичен\", в Радио Варна (1945 г.), в Радио София (1947 г.). \"Вечна дружба\", \"Утро над Корея\", \"България - 8 милиона\", \"По пътищата на Африка\", \"Ликът на предателя\" (1952 г.). \r\n1997 г. \r\nУмира Христо Дамянов Огнянов - български поет и публицист. Завършва Юридическия факултет на Софийския университет. Работи във в.\"Зора\" (1937 г.) заедно с Д. Крапчев, Й. Бадев, Д. Талев. От 1939 г. Огнянов е коректор на \"Зора\" в Берлин. След Втората световна война живее в емиграция, работи като журналист и публицист в Германия, САЩ, Италия и Австрия. Защитава докторат по право в Инсбрук и следва славистика в Мюнхен и Сиракюз, щат Ню Йорк, където е лектор по български език. Изнася поредица беседи по радио \"Свободна Европа\", под псевдоним Борис Босилков, за българска история, публицистика, езикознание и библиография. Удостоен е с папска грамота и апостолически благослов (1980 г.) от папа Йоан Павел II. През 1992 г. посещава България във връзка с 80-годишнината си. Огнянов е носител на Златен медал и диплом от Международната академия на изкуствата в Париж. Автор е на книгите \"Южни ветрове\" (стих., 1938 г.), \"Пътешествие\" (стих., Мюнхен, 1954 г.), \"Превъплъщения\" (стих., Мюнхен, 1978 г.), \"България\" (Нюрнберг, 1967 г.), \"Асизки сонети\" (стих., Мюнхен, 1976 г., предговор от П. Увалиев), \"Зюдвинде\" (\"Южни ветрове\", на немски, 1978 г.). След 1989 г. негови творби и интервюта са отпечатвани в различни периодични издания в България, включително в сборника \"Автономията живот (Диалози с бележити българи в чужбина)\", в антологията \"Зорница в сърцата (българско поетично слово)\" и др. \r\n1959 г.  \r\nУмира академик Стоян Маринов Романски - български славист, създател на съвременната българска лексикография. Завършва гимназия в София през 1900 г. и славянска филология в Софийския университет през 1905 г. Специализира в Лайпцигския университет при немските езиковеди А. Лескин и Г. Вайганд (1905-1907 г.). През 1907 г. Романски защитава докторска дисертация на тема \"Поучението на влашкия воевода Нягое Бесараб до сина му Теодосий\" (1908 г.). Доцент е по славянско езикознание и етнография в Софийския университет от 1909 г., извънреден професор е от 1915 г. в Софийския университет и ръководител на Катедрата по българска и славянска етнография (1922 г.). Романски е ръководител на Катедрата по славянско езикознание и главен уредник на Славянски институт при Софийския университет през 1934-1947 г. Пръв директор е на Института за български език при БАН (1947-1951 г.) и ръководител на Секцията за български речник към института (1951-1958 г.). Пръв директор е на Етнографския институт с музей при БАН (1949-1958 г.). Член е на Българския археологически институт от 1922 г., на научното дружество в Букурещ и на Славянския институт в Прага. Съчинения: \"Разпространение на власите между Тимок и Морава и на цинцарите в Македония\" (1917 г.), \"Добруджа във връзка с въпроса за Дунава като етнична граница между българи и румънци\" (1918 г.), \"Българите във Влашко и Молдова\" (1930 г.), \"Българи в образите на Феликс Каниц\" (1939 г.), \"Полска книжовна реч в образци\" (1941 г.), \"Чешка книжовна реч в образци\" (1942 г.), \"Старобългарски език в образци\" (1945 г.). \r\n1925 г. \r\nУмира Георги Скрижовски (псевдоним на Георги Иванов Радев) - български революционер, участник в македоно-одринското националноосвободително движение. Скрижовски завършва Серското педагогическо училище. Като ученик влиза във ВМОРО, след което учителства в редица села на Егейска Македония. Ръководител е на революционната организация в Драма. Четник е в четата на Илия Кърчовалията, по-късно е секретар на четата на Яне Сандански, с която участва в Илинденско-Преображенското въстание през 1903 г. След въстанието, през 1905 г. е избран за разложки околийски войвода. Една година по-късно е избран за член на Серския окръжен революционен комитет . Участва във войната (1912-1913 г.) като войвода на чета в тила на противника и в Първата световна война (1915-1918 г.) с Македонската дивизия. След 1919 г. Скрижовски става член на ВМРО. Оттогава започва да прокарва в македонското революционно движение идеите на Коминтерна, за което е наказан със смърт от ВМОРО. \r\n1907 г. \r\nМинистър-председателят Димитър Петков е застрелян до Орлов мост в София. Убиецът е Александър Петров, работил като счетоводител в клона на Земеделската банка във Видин, но уволнен на 9 февруари 1907 г. На 26 февруари 1907 г., след неуспешни опити да получи протекции от министър Николай Генадиев, Александър Петров си купува револвер и причаква министър-председателя Димитър Петков в Борисовата градина. В резултат на стрелбата по премиера и тримата министри, които са с него, Димитър Петков умира след минути, Николай Генадиев е леко ранен в дясната ръка, а финансовият министър Лазар Паяков и Михаил Савов успяват да избягат. Убиецът е заловен и прави пълни самопризнания, които са потвърдени и от свидетели. \r\nДимитър Петков е роден на 21 октомври 1858 г. в с. Башъкьой, Добруджа. Участва в Руско-турската война, в която е тежко ранен на Шипка. През 1881 г. води борба срещу пълномощията на княз Александър Батенберг, заради което е осъден на доживотен затвор. Пуснат е на свобода след няколко месеца и започва да издава в-к \"Свирка\". През 1884 г. е избран за депутат. Той е един от лидерите на Народнолибералната партия. Бил е председател на VI обикновено НС (1892-1893 г.), на IV ВНС (1893 г.) и на VII обикновено НС (1893 г.). Министър на вътрешните работи в кабинета на Р. Петров (1903 г.), министър-председател (1906-1907). От 1887 г. до 1893 г. е кмет на София. Убит е в София и е погребан до гроба на Ст. Стамболов. \r\n1871 г.  \r\nУмира Теодосий Сотиров Икономов - български възрожденски деец, писател, апостол на славянската култура и борец срещу елинизацията. Завършва гимназия в Киев и започва да следва славянска филология. До 1861 г. продължава следването си в Прага. За кратко време помага на Г. С. Раковски в Белград при издаването на \"Дунавски лебед\", работи като учител в Свищов, Браила и Болград. Издава в Болград сп. \"Общ труд\" (1868 г.). Много популярна през Възраждането е комедията му \"Ловчанскийт владика, или Бела на ловчанскийт сахатчия\" (1863 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.26", "title": "Денят 26 февруари в българската история"}
{"url": "http://www.focus-news.net/news/2019/02/26/2628045/narodniyat-predstavitel-ot-bsp-za-balgariya-petar-vitanov-i-obshtinskiyat-savetnik-alyosha-dakov-shte-provedat-priemna-za-grazhdani.html", "text": "На 26 февруари от 15.00 до 17.00 часа народният представител от „БСП за България“ Петър Витанов и общинският съветник Альоша Даков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.02.26", "title": "Народният представител от „БСП за България“ Петър Витанов и общинският съветник Альоша Даков ще проведат приемна за граждани"}
{"url": "http://www.focus-news.net/news/2019/02/26/2628036/initsiativata-sreshtu-nezakonnata-targoviya-shte-predstavi-nivata-na-nezakonna-targoviya-s-tsigari-ot-chetvartoto-trimesechie-na-2018-g.html", "text": "„Инициативата срещу незаконната търговия“, състояща се от 5 тютюневи компании в България – Бритиш Американ Табако България, Булгартабак, Джапан Табако Интернешънъл България, Импириъл Табако България и Филип Морис България, ще представят резултатите от 4-то тримесечие на 2018 г. за тенденциите и нивата на незаконна търговия с цигари от проучването на празните опаковки.    \r\nСрещата ще се състои от 11.30 часа в Гранд хотел София, зала „Триадица“.", "date": "2019.02.26", "title": "„Инициативата срещу незаконната търговия“ ще представи нивата на незаконна търговия с цигари от четвъртото тримесечие на 2018 г."}
{"url": "http://www.focus-news.net/news/2019/02/26/2628046/kmetat-na-sofiya-yordanka-fandakova-shte-proveri-remontnite-deynosti-vav-vtora-mnogoprofilna-bolnitsa-za-aktivno-lechenie.html", "text": "Кметът на София Йорданка Фандъкова ще провери ремонтните дейности във Втора многопрофилна болница за активно лечение в 12.00 часа. Това съобщиха от пресцентъра на  Столична община . Извършен е ремонт на физиотерапевтичното отделение и на фтизиатрията.", "date": "2019.02.26", "title": "Кметът на София Йорданка Фандъкова ще провери ремонтните дейности във Втора многопрофилна болница за активно лечение"}
{"url": "http://www.focus-news.net/news/2019/02/26/2628051/plovdiv-shte-se-izvarshi-planov-remont-na-pompena-stantsiya-yug-vazmozhno-e-narusheno-vodopodavane-po-visokite-etazhi.html", "text": "Ще се извърши планов ремонт на Помпена станция „Юг“. Това съобщиха за  Радио „Фокус“ – Пловдив  от водоснабдителното дружество, обслужващо областта. Възможно е заради ремонта да бъде нарушено водоподаване по високите етажи на града. Дружеството се извинява предварително на своите абонати за създаденото временно неудобство. \r\nТони МИХАЙЛОВ", "date": "2019.02.26", "title": "Пловдив: Ще се извърши планов ремонт на Помпена станция „Юг“, възможно е нарушено водоподаване по високите етажи"}
{"url": "http://www.focus-news.net/news/2019/02/26/2628049/varna-bez-voda-shte-ostanat-zhilishta-v-rayona-na-bul-saborni-poradi-rekonstruktsiya.html", "text": "Абонати във Варна ще бъдат без вода за близо 15 часа поради реконструкция на бул. „Съборни“. Това съобщиха за  Радио „Фокус“ – Варна  от водоснабдителното дружество в града. Поради реконструкция на бул. „Съборни“ от фирмата изпълнител  от 09.00 до около 24 часа с нарушено водоподаване ще бъде карето, заключено между булевардите – „Цар Освободител“, „8-ми Приморски полк“, „Мария Луиза“, ул. „Д-р Пискюлиев“ и  ул. „Отец Паисий“. \r\nБояна АТАНАСОВА", "date": "2019.02.26", "title": "Варна: Без вода ще останат жилища в района на бул. „Съборни“ поради реконструкция"}
{"url": "http://www.focus-news.net/news/2019/02/26/2628048/denyat-26-fevruari-v-svetovnata-istoriya.html", "text": "На този ден през 1266 г. в битката при Беневенто (Италия) войските на Карл Анжуйски разбива сицилианската армия. Кралят на Сицилия Манфред загива в боя. През 1513 г. пък силно земетресение разрушава голяма част от португалската столица Лисабон. Президентът на Македония Борис Трайковски умира при самолетна катастрофа през 2004 г. На борда на самолета пътуват общо 9 души - двама пилоти, двама души от личната охрана на президента, съветникът му за връзките с обществеността Димка Божкович, както и съветниците Ристо Блажевски и Анита Лозановска. В него пътува и един човек от македонското външно министерство. Самолетът се разбива в планините близо до град Мостар, 15 минути преди да кацне. \r\n2018 г.  \r\nСаудитска Арабия за първи път позволява на жени да се запишат в армията. Жените могат да подават заявление за позиции с ранг на войник в провинциите Рияд, Мека, Ал Касим и Медина. \r\n2018 г. \r\nПрезидентът на Мексико Енрике Пеня Нието отменя планирано пътуване до Съединените щати след разгорещен телефонен разговор с американския президент Доналд Тръмп, в който Тръмп се отказва публично да признае, че Мексико няма да плати изграждането на стената. \r\n2018 г. \r\nФренският президент Еманюел Макрон заявява в телефонен разговор с турския си колега Реджеп Тайип Ердоган, че призивът на ООН за примирие в Сирия се отнася също и за сирийския район на Африн. \r\n2018 г. \r\nПет холандски граждани и един колумбийски гражданин са арестувани по време доставка в Ос, Холандия, на контейнер с 4 500 килограма кокаин и банани за покритие. \r\n2018 г. \r\nНационалната партия на Австралия избира министъра на ветераните Майкъл Маккормак да наследи Барнаби Джойс като техен лидер. По-късно Маккормак полага клетва като вицепремиер. \r\n2017 г. \r\nДесетки хиляди хора преминават през Москва, за да почетат двегодишнината от убийството на опозиционния лидер Борис Немцов. \r\n2017 г. \r\nПровеждат се 89-тите присъждания на награди Оскар. \r\nНаграда за най-добра картина \"Moonlight\" (след грешка), най-добър режисьор Дамиен Чазел, най-добър актьор Кейси Афлек, най-добра актриса Ема Стоун. \r\n2016 г. \r\nДжани Инфантино бе избран за нов президент на ФИФА на извънредния изборен конгрес на световната футболна централа. Той ще застане начело на организацията до следващите редовни избори през 2019 година. \r\n2015 г. \r\nВъв филипинската провинция Сулу при двудневна битка между правителствените сили и бойци на групировката „Абу Саяф“ загиват над 16 човека, а други 30 са ранени \r\n2014 г. \r\nСирийската армия убива повече от 170 ислямистки бунтовници в източно предградие на Дамаск. \r\n2012 г. \r\nРупърт Мърдок стартира новия си таблоид The Sun On Sunday. Тиражът е три милиона печатни екземпляра. Наскоро Рупърт Мърдок закрива своя неделен таблоид The News of the World заради скандал около незаконно подслушване на знаменитости и обикновени британци. \r\n2011 г. \r\nВ Бенгази е създадено временно правителство начело с бившия министър на правосъдието Мустафа Абдел Джалил. Правителството ще остане на власт три месеца докато се проведат избори. \r\n2004 г. \r\nООН премахва 23-годишната забрана за пътувания до Либия. Въпреки това, много други ограничения са все още в сила, като например някои икономически санкции и забраната на полети към Либия за американски самолети. \r\n1993 г. \r\nПърва атака срещу Световния търговски център в Ню Йорк, в резултат на която са поразени само приземните етажи на центъра. Атакуван е южният небостъргач. Ислямски терористи взривяват в подземен гараж на центъра 600-килограмова бомба с динамит, която издълба кратер с диаметър 30 метра и с дълбочина близо 60 метра. Загиват 6 души, над 1000 са ранени. Като виновници през 1994 г. са осъдени 4-ма ислямисти от групата на духовния лидер на египетските интегристи шейх Омар Абдел Рахман. \r\n1992 г. \r\nКрим се провъзгласява за Република. \r\n1991 г. \r\nВ обръщение по багдадското радио Саддам Хюсеин призовава иракските войски да напуснат Кувейт. На 1 август 1990 г. чрез военна агресия Хюсеин се опитва да присъедини към Ирак територията на Кувейт. Това довежда до обявяване на пълен ембаргов режим над страната от ООН. На 19 януари 1991 г. обединените сили на ООН, командвани от генерал Шварцкопф, започват операция \"Пустинна буря\" по въздух, суша и море, като разгромяват основните сили на Ирак и принуждават силите на Садам Хюсеин да освободят завзетите територии. ООН запазва ембаргото над страната \r\n1990 г. \r\nПрезидентът на Никарагуа Даниел Ортега претърпява неочаквано поражение на изборите от претендентката на опозицията Виолета Чаморо.  \r\nОртега е президент за периода 1985-1990 г., от 1962 г. е член на Националното ръководство на Сандинисткия фронт за национално освобождение. Той е координатор на Ръководния съвет на правителството за национално възраждане за периода 1981-1985 г. \r\n1983 г.  \r\nВратарят Пит Дженингс става първият футболист изиграл 1000 мача в английската първа лига. Дженингс е ирландски вратар. Рекордьор е по участия в националния отбор на Северна Ирландия. Той изиграва 119 срещи със своя отбор и взема участие в 2 световни първенства. Има над 1 100 официални мача, бил е вратар на \"Тотнъм\", с който през 1967 г. печели Купата на Англия, а през 1972 г. и Купата на УЕФА. През 1986 г. Дженингс преминава в \"Евъртън\" и още през следващата година печели шампионската титла на Англия. В Мексико, на своя 41-и рожден ден той изиграва последния мач в кариерата си. Известен е с прозвището \"кроткият гигант\". \r\n1980 г. \r\nИзраел и Египет установяват дипломатически отношения, които слагат край на дългогодишното военно противопоставяне между двете страни. \r\n1966 г.  \r\nПроведен е първият изпитателен полет на американския космически кораб “Аполо” без хора на борда. \r\n1952 г.  \r\nУинстън Чърчил обявява за създаването на английска атомна бомба. \r\n1951 г.  \r\nВ САЩ е приета 22-рата поправка на Конституцията, ограничаваща президентските мандати до два. \r\n1942 г.  \r\nОколо 22 хиляди канадци от японски произход са депортирани от Британска Колумбия. \r\n1935 г.  \r\nШотландският учен Робърт Уотсън-Уат за пръв път демонстрира свойствата на радара. Радарът е устройство за откриване и разпознаване на обекти, за определяне на местоположението им и за получаване на други сведения за тях чрез методите на радиолокацията. \r\n1930 г.  \r\nВ Ню Йорк е убит един от босовете на американската мафия Том Рейн, с което се поставя началото на най-голямата в историята на Ню Йорк война между мафиотските кланове. \r\n1919 г. \r\nВ САЩ, в щата Аризона, е създаден националният парк Гранд-Каньон. Каньонът е по средното течение на р. Колорадо. Дълбочината е 1 800 м, дължината 320 км, а ширината от 120 м в основата до 25 км на повърхността. Образуван в края на терциера при издигането на платото Колорадо той е един от най-големите в света. Националният парк е с площ 258 350 хектара и в него се срещат редки растителни и животински видове. \r\n1878 г.  \r\nВ Лвов започва съдебен процес срещу украинския писател Иван Франко. \r\nИван Франко е роден на 27 август 1856 г. Завършва гимназията в Дрогобич. През 1875 г. постъпва във Философския факултет при Лвовския университет. От 1878 г. заедно с М. Павлик издава сп. “Громадски приятел” (нееднократно спирано от властта). През 1890 г. след излизането си от затвора, заедно с Павлик и О. Терлецки основава Руско-украинска радикална партия, която защитава интересите на украинските селяни и занаятчии. През 1894-1897 г. издава сп. “Живот и слово”. През 1893 г. защитава докторска дисертация във Виенския университет; доц. в катедрата по украинска литература и етнография в Лвовския университет; почетен д-р на Харковския университет (1906 г.). Превежда от руски, полски, немски, английски, чешки, словашки, френски език. Занимава се с научна дейност – има трудове в областта на етнографията, историята, икономиката, фолклористиката и литературознанието. Автор е на сборника със стихове “От върховете и низините” (1887 г.), сборниците със стихове и поеми - “Увяхнали листа” (1896 г.), “От печалните дни” (1900 г.), “Sempertiro” (1906 г.); социално-философските поеми “Смъртта на Каин” (1889 г.), “Иван Вишенски” (1900 г.), “Мойсей” (1905 г.) и др. Франко полага основата на нов етап в развитието на украинската литература. В неговите очерци, разкази, повести и романи е изобразен животът на различни съсловия; въвежда нови теми (пролетаризацията на селяните, формирането на работническата класа), нови конфликти и нови герои. Автор е и на повестите: “Boa constrictor” (1878 г.), “Борислав се смее” (1881-1882 г.), “Захар Беркут” (1883 г.); романите “Лел и Полел” (1887 г.), “Кръстопътища” (1900 г.); драмата “Откраднатото щастие” (1891 г.) и др. \r\n1876 г.  \r\nЯпония признава независимостта на Корея от Китай. \r\n1871 г.  \r\nВъв Версай е подписан договор, който съдържа основните положения на Франкфуртския мирен договор между Германия и Франция. Франкфуртския мир слага край на Френско-пруската война (1870-1871 г.). Подписан е на 10 май във Франкфурт на Майн. Според него Франция отстъпва на Германия Елзас и североизточната част на Лотарингия и се задължава да заплати 5 милиарда франка контрибуции (1,5 милиарда през 1871 г., 0,5 милиарда през 1872 г. и 3 милиарда до март 1874 г.). На френска територия остават германските окупационни войски, които напускат в зависимост от изплащането на контрибуциите, като Франция поема всички разходи за издръжката на окупационните войски. Този мир помага съществено за засилването и укрепването на германската империя. Той задълбочава германо-френските противоречия. Анулиран е от Версайския мирен договор през 1919 г. \r\n1848 г.  \r\nКарл Маркс и Фридрих Енгелс публикуват в Лондон своя „Манифест на комунистическата партия\".  \r\nКарл Маркс е немски философ-материалист. През 1835 г. завършва гимназия и учи последователно в Бонския и Берлинския университети. В началото е последовател на младохегелианците, но постепенно преминава на радикални позиции. През лятото на 1844 г. в Париж той се запознава с Енгелс. Енгелс е един от създателите на диалектическия и историческия материализъм. Принадлежи към лявото крило на младохегелианците. Прелом във възгледите му настъпва, когато опознава живота на работническата класа в Англия. Тогава пише своите \"Бележки към критика на политическата икономия\" (1844 г. ). През 1844-1846 г. излизат съвместните им трудове \"Светото семейство\" и \"Немска идеология\". В 1847 г. Енгелс създава проект за програма на Съюза на комунистите \"Принципи на комунизма\", върху чиято основа почива и \"Манифест на Комунистическата партия\". В “Немска идеология” (1845-1846 г.) Маркс и Енгелс критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” двамата създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове. В “Нищета на философията” (1847 г.) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, но през 1848 г. белгийското правителство също го изгонва. Известно време той живее в Кьолн, където издава “Нов Рейнски вестник”, след това живее в Париж, а от 1849 г. до смъртта си - в Лондон. Основното икономическо произведение на Мракс е “Капиталът” (I т. – 1867 г., II и III т. – 1884 г., под редакцията на Фридрих Енгелс). \r\n1832 г. \r\nРуският император заменя полската Конституция. Той премахва полската армия и Сейма. \r\n1815 г.  \r\nНаполеон напуска о. Елба, където е заточен, и заедно с 1200 свои привърженици се насочва към Франция, за да поеме отново властта (т. нар. 100 дни на Наполеон). \r\n1790 г.  \r\nФранция е разделена на 83 департамента, като част от стъпките на победилата революция за скъсване със старите порядки \r\n1770 г.  \r\nУмира Джузепе Тартини – италиански цигулар, композитор и музикален теоретик. Създава 125 концерта, 80 сонати (сред които “Дяволски трилери”) и др. В творчеството си широко използва народни песни и танцови мелодии. Открива и теоретически обосновава системата на аликвотните тонове (обертонове). Основател е на Падуанската цигулкова школа. \r\n1616 г.  \r\nКардинал Роберто Белармино лично връчва забрана на Галилео Галилей да защитава или преподава коперниканска астрономия, защото тя противоречи на приетото тълкуване на Светото писание. \r\n1513 г.  \r\nСилно земетресение разрушава голяма част от португалската столица Лисабон. \r\n1513 г. \r\nВ битката при Беневенто (Италия) войските на Карл Анжуйски разбива сицилианската армия. Кралят на Сицилия Манфред загива в боя.  \r\nКарл Анжуйски е роден през март 1226 г. Син е на френския крал Луи VIII, граф на Анжу, Мена и Прованс. Карл Анжуйски е крал на Сицилийското кралство в периода 1268 –1282 г. и на Неаполитанското кралство в периода 1282-1285 г. \r\nНа сицилианския престол е издигнат от Папството, и е коронясан от папа Климент IV през 1266 г. Окончателно завладява Сицилийското кралство през 1268 г., като побеждава кралете от династията Щауфен. Военни победи преди това има през 1266 г. при Бенeвенто срещу Манфред и 1268 г. при Талякоцо над наследник на Манфред Конрадин. Карл Анжуйски участва в кръстоносния поход на Луи IХ Свети в Тунис през 1270 г. Амбициите му са да подчини Северна и Централна Италия, Балканския полуостров, Византия и Леванта. Като резултат от раздадени много земи и привилегии на френски рицари в Южна Италия и Сицилия се стига до рязко увеличаване на данъците, което води до народно въстание в Сицилия през 1282 г. известно като Сицилианска вечерня. В резултат от въстанието Карл Анжуйски загубва о-в Сицилия. В негово владение остава само Южна Италия (т. нар. Неаполитанско кралство). На тази дата са родени: \r\n1934 г.  \r\nРоден е Мохамед ал Ахдар Хамина - алжирски режисьор и оператор. Учи в Пражкия киноинститут. Режисьор-оператор е на първите алжирски документални филми за сраженията на Фронта за национално освобождение - “Нашият Алжир” (1961 г.), “Гласът на народа” (1961 г.), “Ясмина” (1961 г.). След обявяването на независимостта снима документални филми за промените в новата държава - “Светлина за всички” (1963 г.). Войната за независимост намира отражение в първите му игрални филми - “Вятърът от Орес” (1966 г.), “Хасан Теро” (1968 г.), “Декември” (1972 г.). Най-голям успех постига с историческата фреска “Хроника за жарките години” (1975 г.), разкриваща пробуждането на народното самосъзнание. Режисьор е и на “Вятърът на пустинята” (1982 г.). “Последният образ” (1986 г.). \r\n1932 г.  \r\nРоден е Джони Кеш - американски кънтри-певец и китарист, композитор и актьор. Започва музикалната си кариера през 1955 г. Той осъществява първите си записи в Мемфис (“Плачи, плачи, плачи”) за продуцента Сам Филипс (лансирал по това време Е. Пресли, К. Пъркинз, Джо Лий Луис). По-известните му песни са: “Вървя по границата” (1956 г.), “Огнен кръг” (1963 г.), “Джексън” (1967 г.), “Ако бях дърводелец” (1970 г.). За 25 година осъществява 58 хита в кънтрикласациите и 11 хита в попкласациите. Издава над 80 албума, печели 6 пъти наградата “Грами”. Пее заедно с Б. Дилън, Джун Картър (негова втора съпруга), “Картър фемили”, К. Пъркинз, Дж. Лий Луис, Кр. Кристофърсън, У. Нелсън, У. Дженингс и др. Известен е и като киноактьор. Участва във филмите “Шерифът”, “Двубой”, “Човекът, светът и неговата музика” и др. Някои от албумите му са: “The Fabulous Johnny Cash” (1959 г.), “Blood, Sweet and Tears” (1963 г.), “Ring of Fire - the Best of …” (1963 г.), “I Walk the Line” (1964 г.), “Bitter Tears (Ballads of Amerikan Indian)” (1964 г.), “Orange Blossom Special” (1965 г.), “Greatest Hits, Vol. I&II” (1967 г., 1971 г.), “Hello I’m Johnny Cash” (1970 г.), “The Man in Black” (1971 г), “Rockabilly Blues” (1980 г.), “The Survivors” (1981 г.), “Highwayman” (1986 г.), “Water from the Wells of Home” (1987 г.), “American Recordings” (1994 г.), “Unchained” (1996 г.), “Johnny Cash & Willie Nelson VH1 Storytellers” (1998 г.), “Just As I Am” (1999 г.), “American III: Solitary Man” (2000 г.). \r\n1928 г.  \r\nРоден е Фетс Домино (псевдоним на Антоан Домино) – американски изпълнител с голям принос за формирането на рокендрола в средата на 50-те години. Изпълнява ритъм енд блус с креолски акцент, акомпанирайки си на пиано с характерните фигури на буги-вуги. В колекцията си има 23 златни плочи. Някои албуми: \"This is Fats Domino\" (1956 г.), \"Here Stands Fats Domino\" (1957 г.), \"Fabulous Mr. D.\" (1958 г.), \"Let’s Play Fats Domino\" (1959 г.), \"Fats Domino Sings\" (1960 г.), \"I Miss You So\" (1961 г.), \"Twistin’ the Stomp\" (1962 г.), \"Just Domino\" (1963 г.), \"Getaway with Fats Domino\" (1966 г.), \"Fats is Black\" (1968 г.), \"Fats\" (1970 г.), \"Sleeping on the Job\" (1979 г.), \"Fats is Back\" (1986 г.), \"My Blue Heaven - The Best of …\" (1990 г.), \"They Call Me the Fat Man\" (1991 г.) и др. \r\n1896 г. \r\nРоден е Андрей Александрович Жданов - руски държавен и партиен деец. Член е на КПСС от 1915 г. Участва в Октомврийския преврат през 1917 г. и в Гражданската война. Председател е на Тверския изпълком от 1922 г., от 1924 г. - председател на Нижегородския градски комитет на Горкиевския партиен комитет. Член е на военния съвет в Отечествената война. От 1930 г. е член на ЦК на КПСС, член е на Политбюро на КПСС (1939 г.), депутат във ВС на СССР (1937 г.). След неговата смъртта родният му град е наречен на негово име - Жданов. Умира на 31 август 1948 г. в Москва. \r\n1860 г.  \r\nРоден е Порфирий Иванович Бахметиев - руски физик. Завършва физика и математика в Цюрих. За периода 1890-1907 г. е редовен професор по физика в СУ “Климент Охридски”. Работи в областта на физиката на твърдото тяло, върху магнетизма, термоелектричеството и биологията ентомологията и биофизиката. Бахметиев печата трудове на руски и немски език. \r\n1802 г.  \r\nРоден е Виктор Юго - френски поет, романист, драматург и общественик. Започва да пише още в училищна възраст. През 1817 г. негови стихове са удостоени с награда от Френската академия, а са публикувани през 1822 г. в книгата “Оди и разни стихотворения”, която му донася известност. През 1818 г. излиза и първата част от романа “Бюг Жаргал” (публикуван през 1825 г.). През 1826 г. оглавява литературно дружество “Сенакъл”, в което влизат Сент Бьов, Мюсе, Вини, Ал. Дюма и други млади писатели-романтици. Особено значение придава на драматургията, в която по това време господстват каноните на класицизма. Осъществява революция в театъра и като теоретик: предисловието му към драмата “Кромуел” (1827 г. ) е възприето като манифест на романтиците. През 1831 г. излиза романът му “Парижката Света Богородица”. През 30-те и 40-те години става член на Френската академия и пер на Франция. След революцията 1848 г. се противопоставя на узурпацията на властта от президента на Втората република Луи Бонапарт, а след преврата (2 декември 1851 г.) е принуден да напусне Франция. Двадесет години живее в изгнание. В тези години се разгръщат и публицистичните му изяви. Романи от 60-те години са: Клетниците” (1862 г.), “Морски труженици” (1866 г.), “Човекът, който се смее” (1869 г.). Писателят се връща в родината си през 1870 г., след падането на Втората империя. Скоро след Френско-пруската война и разгрома на Парижката комуна излиза книгата “Страшна година” (1872 г.) и “93-та година” (1874 г.). През 1882 г. завършва своя епос “Легенда на вековете”. Смъртта му попречва да завърши работата над сборника “Всички струни на лирата”. \r\n1671 г.  \r\nРоден е граф Антъни Ашли Купър Шефтсбъри - английски философ моралист, естет, представител на деизма. Ученик е на Джон Лок. Шефтсбъри е привърженик на идеите на ранното Просвещение. Защитава свободата на мисълта, обявява се срещу религиозния фанатизъм. Философията му е израз на крайно оптимистичен възглед за света и историята. Анализира принципите на класицистичния реализъм, разработва важния за изкуството на Просвещението проблем за характера, развива учението за “вътрешната форма”. Естетическите идеи на Шефтсбъри са систематизирани от английски философи от ХVIII в. (Ф. Хатчисън, Д. Юм) и са доразвити в английската поезия и моралистична проза (А. Поуп, Дж. Адисън, Р. Стил). Възгледите му оказват силно влияние върху естетическата и философска мисъл на Франция (френските материалисти) и Германия (Кант, Хердер, Шилер). На тази дата умират: \r\n1995 \r\nУмира Джак Клейтън - английски режисьор и продуцент. Работи в киното от 1935 г. Дебютира с “Палто по поръчка” (1955 г.) по Гогол. Става известен с “Място на върха” (1958 г.) по Джон Брейн - обвинение на съсловно-класовите структури в английското общество. Други филми: “Невинните” (1961 г.), “Домът на нашата майка” (1967 г.), “Великият Гетсби” (1974 г.), “Убийство във Фол Грик” (1976 г.), “Самотната страст на Джудит Хиърн” (1977 г.), “Помни, че си смъртен” (1992 г.). \r\n1985 г. \r\nУмира Тялинг Купманс - датски иконометрист и икономист. Купманс учи математика и физика в университетите в Утрехт и Лайден, занимава се с иконометрия и икономика по време на работата си в Обществото на народите в Женева (1936 г.). По-късно е в Комисията на Коулс, след това в Чикагския университет (1944-1955 г.). Професор е в Йейл (1955-1981 г.). Главният му принос е в областта на анализа на активността (изследване на отделните операции). Той е използван за оптимално решаване на транспортните проблеми по време на Втората световна война и в периода на въздушния коридор за Берлин през 1948 г. Носител е на Нобелова награда за икономика заедно с Канторович през 1975 г. за работата си върху линейното програмиране. \r\n1971 г. \r\nУмира Фернандел (псевдоним на Фернан Жозеф Дезире Контанден) - френски актьор. В киното дебютира през 1931 г. с “Бяло и черно”. Създава образ на лекомислен човек в много комедии - “Сезар” (1936 г.), “Франциск Първи” (1937 г.), “Възраждане” (1937 г.), “Шпунц” (1938 г.), “Казимир” (1950 г.), “Мамзел Нитуш” (1953 г.), “Али Баба и 40-те разбойници” (1954 г.). Роли: “Балното тефтерче” (1937 г.), “Червената странноприемница” (1951 г.), “Кравата и затворникът” (1957 г.), “Законът си е закон” (1958 г.), “Дяволът и десетте Божи заповеди” (1962 г.), серията филми за дон Камило (1953-1971 г.), “Пътуването на бащата” (1966 г.), “Щастлив като Одисей” (1970 г.). \r\n1969 г. \r\nУмира Карл Ясперс - немски философ, един от основателите на екзистенциализма. Учи право в университетите в Хайделберг и Мюнхен, а медицина в Берлин, Гьотинген и Хайделберг. От 1908 г. до 1915 г. работи в психиатричната клиника в Хайделберг. През 1913 г. защитава докторска дисертация на тема “Обща психопатология” при Винделбранд. Трудът му “Психология на мирогледите” (1919 г.) може да се смята за първата му публикация по философия на екзистенциализма в Германия. От 1922 г. работи като професор по философия в Хайделбергския университет. През 1937-1945 г. е отстранен от преподавателска дейност, а през 1938 г. се забраняват публикациите на негови трудове. От 1948 г. до 1961 г. е професор по философия в университета в Базел. Върху формирането на философските му възгледи особено влияние оказват Платон, Плотин, св. Тома Аквински, Николай Кузански, Спиноза, Кант (от критическия период), Шелинг, С. Киркегор, Ницше, Хусерл, М. Вебер. Решително се разграничава от рационалистичната линия във философията, свързана с Декарт, Хегел, Маркс, като отрича възможността философията да съществува като наука. Според него истинската философия е преди всичко самият процес на философстване, който за разлика от научното познание не може да се ограничи в рамките на определен предмет и метод. Според Ясперс само в комуникацията се постига целта на философията - осъзнаване на битието, осветяване на любовта, достигане на покой. По този начин философията е насочена към вътрешното действие, а не към това да участва в процесите на изменение на света. В етиката му главни понятия са “свобода”, “вярност”, “битие - само по себе си”, “воля за комуникация” и др. Отхвърля ориентацията на философията към гносеологични и методологични проблеми, която определя като характерна за неокантианството. Самият той се опитва да се разграничи от съвременниците си екзистенциалисти, но въпреки това неговата философия има много общо с различните екзистенциални системи. \r\n1953 г.  \r\nУмира Николай Севастиянович Державин - руски филолог. Роден е на 15 декември 1877 г. Ректор е на Ленинградския университет (1922-1925 г.). Завежда катедра Славянски филологии към университета (1925-1953 г.). През 1931-1934 г. е директор на Института по славянознание към Академията на науките на СССР (Ленинград), през 1947-1953 г. ръководи ленинградския отдел на Института по славянознание. Член-кореспондент е на БАН от 1930 г., почетен член (от 1945 г.). Автор е на трудове по етнология на славяните, история на руската литература и преподаване на руската литература. Основните му трудове са върху културата на българския народ: \"Българските колонии в Русия\" (т. 1-2, 1914-1915 г.), \"История на България\" (т. 1-4, 1945-1948 г.), \"Христо Ботев - поет революционер\" (1948 г.), \"Иван Вазов. Живот и творчество\" (1948 г.). \r\n1931 г.  \r\nУмира Ото Валах - германски химик. Прави изследвания върху съединенията на въглерода, върху камфора и др. През 1910 г. получава Нобелова награда за химия. \r\n1834 г.  \r\nУмира Алоиз Зенефелдер - немски изобретател. Установява възможността за изработване на форми за висок печат през 1796 г., разработва и метод за плосък печат - литография през 1798 г. По-късно Зенефелдер конструира литографен печатен стан и прави поредица от репродукции на картини с маслени бои (1833 г). Автор е на \"Пълно ръководство по литография\" (1818 г.). \r\n1821 г. \r\nУмира Граф Жозеф Мари дьо Мeстр - френски политик, публицист, религиозен философ, масон. Възпитан е от йезуитите. Дьо Местр завършва Торинския университет през 1774 г., съветник е в Савойския сенат за периода 1774-1788 г., а от 1788 г. е сенатор. Посланик е на сардинския крал в Санкт Петербург за периода 1802-1817 г., където пише съчиненията “Опит за зараждащия принцип на човешките учреждения” (1810 г.), “За папата” (1819 г.), “Петербургски вечери” (1821 г.). Опитва се да докаже, че чрез масонството ще бъде създаден нов религиозен ред. Обявява се срещу Великата Френска революция и предлага крайни средства за реализиране на религиозната утопия. Обявява се срещу идеите на Жан-Жак Русо за “обществения договор” и “естествените добродетели”. Дьо Местр е вдъхновител и идеолог на политиката на европейския монархизъм и клерикализма. \r\n1992 г.  \r\nВ нощта на 25 срещу 26 февруари 1992 година след масивен артилерийски обстрел въоръжените сили на Армения с подкрепата на 366-ти пехотен полк на бившия СССР превземат град Ходжалъ в Нагорни Карабах. В резултат на това са убити 613 мирни азербайджански граждани, в това число 106 жени, 63 деца и 70 възрастни. Нарушенията на човешките права, извършени при превземането на Ходжалъ, бяха потвърдени от независимите доклади на Центъра за човешките права \"Мемориал\" (Русия) и Хюман Райтс Уоч (Human Rights Watch) (бивш Хелзинки Уоч (Helsinki Watch). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.02.26", "title": "Денят 26 февруари в световната история"}
{"url": "http://www.focus-news.net/news/2019/02/26/2628039/aa-makron-privetstva-sasht-za-ostavyaneto-na-voyski-v-siriya.html", "text": "Френският президент Еманюел Макрон приветства решението на Съединените щати да оставят поне 200 войници в Сирия след планираното оттегляне на повечето от техните сили, съобщава  Anadolu Agency . \r\n„За решението на САЩ, мога само да приветствам този избор ... решението на САЩ е добро нещо“, заяви Макрон по време на съвместна пресконференция с иракския си колега Бархам Салих в Елисейския дворец. \r\nЗасягайки сътрудничеството между Франция и Ирак по въпросите на сигурността и отбраната, той подчерта, че Франция ще продължи да подкрепя Ирак срещу тероризма. \r\nВ момента в Сирия има повече от 2000 войници. \r\nБелият дом заяви, че 200 войници ще останат в Сирия. В съобщение, публикувано от Washington Post обаче, се казва, че 400 войници ще останат. \r\nИзтеглянето, което не се очаква да бъде завършено до лятото, ще бъде продиктувано от ситуацията на място, според служители на САЩ. Превод и редакция : Калоян Пенков", "date": "2019.02.26", "title": "АА: Макрон приветства САЩ за оставянето на войски в Сирия"}
{"url": "http://www.focus-news.net/news/2019/02/26/2628047/razgrad-okrazhnata-prokuratura-i-odmvr-shte-dadat-brifing-po-povod-razkritata-narkooranzheriya.html", "text": "В 10.00 часа ще се проведе пресконференция в сградата на ОДМВР - Разград, съобщиха от  ОДМВР . Ще присъстват окръжният прокурор на Разград Тихомир Тодоров и директорът на ОДМВР старши комисар Ивайло Йовчев. Поводът е разкритата наркооранжерия в района на бившия стъклозавод.", "date": "2019.02.26", "title": "Разград: Окръжната прокуратура и ОДМВР ще дадат брифинг по повод разкритата наркооранжерия"}
{"url": "http://www.focus-news.net/news/2019/02/26/2628052/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ - Варна Димитър Колев, Калина Пеева, Иво Иванов и Калин Калевски ще се срещнат с граждани в дните от 26 февруари до 1 март. Това съобщиха от пресцентъра на  ПП ГЕРБ . Приемното време на общинските съветници ще бъде от 14.00 часа до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. \r\nПриемният ден на Димитър Колев е на 26 февруари, на Калина Пеева – на 27 февруари, на Иво Иванов – на 28 февруари, на Калин Калевски, председател на комисията за противодействие на корупцията към ОбС – на 1 март.", "date": "2019.02.26", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2019/02/26/2628053/smolyan-izlozhba-patyat-na-svobodata-ot-shipka-do-san-stefano-posvetena-na-3-mart-shte-bade-otkrita-v-regionalen-istoricheski-muzey-stoyu-shishkov.html", "text": "Във връзка с 141-та годишнина от подписването на Сан Стефанския мирен договор, Национален парк-музей „Шипка-Бузлуджа“ представя фотодокументална и веществена изложба „Пътят на свободата от Шипка до Сан Стефано“ в Регионален исторически музей „Стою Шишков“ посветена на 3 март – Националният празник на Република България. Това съобщиха от  Музея . Целта на изложбата е да представи едни от най-важните сражения по време на Руско-турската война 1877-1878 г., довели до подписването на предварителния мирен договор в Сан Стефано. С фотодокументални табла хронологично са проследени – драматичните августовски боеве на Шипка; внезапната турска атака през септември; подвигът на руския войник по време на „Зимното шипченско стоене“; падането на Плевен; мащабното настъпление на руската армия, завършило с победа и подписването на прелиминарния договор, с който се възстановява третата българската държава. Важен акцент в изложбата ще бъдат експонираните ценни реликви от фонда на НПМ „Шипка-Бузлуджа“ – бойно оръжие, бинокъл на участник във войната, юбилейни монети, оригинални пощенски пликове и картички. В другия модул особен интерес ще представляват литографии и значими художествени картини от български автори създадени във връзка с годишнини от Освободителната Руско-турска война 1877-78 година. \r\nИзложбата „Пътят на свободата от Шипка до Сан Стефано“  ще се бъде открита от 17.00 часа в изложбената зала на Регионален исторически музей „Стою Шишков“ – Смолян и ще гостува до 8 април 2019 г.", "date": "2019.02.26", "title": "Смолян: Изложба „Пътят на свободата от Шипка до Сан Стефано“, посветена на 3 март, ще бъде открита в Регионален исторически музей „Стою Шишков“"}
{"url": "http://www.focus-news.net/news/2019/02/26/2628055/kardzhali-obraboteni-i-prohodimi-sa-patishtata-v-oblastta.html", "text": "Обработени и проходими при зимни условия са пътищата в област Кърджали. Това съобщиха за  Радио „Фокус“- Кърджали  от Областно пътно управление.  Времето е ясно и тихо, без валежи, мъгли и ветрове. Слана има в района на Кирково по пътя за Маказа. Пътните настилки са опесъчени и посипани със сол. Температурите варират от  минус 7  до 0 градуса.  \r\nДарина ДЕЕНИЧИНА", "date": "2019.02.26", "title": "Кърджали : Обработени и проходими са пътищата в областта"}
{"url": "http://www.focus-news.net/news/2019/02/26/2628056/pregled-na-osnovnite-temi-v-dobrudzhanskiya-pechat.html", "text": "„ДПС атакува председателя на Общинския съвет на Тервел“, съобщава на първа страница вестник  „Добруджанска трибуна“ . Апетити на партията за ръководния пост или опит за дискредитиране на бъдещ кандидат за кмет на ПП ГЕРБ е мотивът на група съветници, посочва изданието. Заседанието на местния парламент ще започне на 28 февруари с искане за предсрочно прекратяване на правомощията на председателя на Общинския съвет в добруджанското градче инж. Симеон Симеонов. Предложението е внесено от група съветници от коалиция „За нов Тервел“. „Родители спират децата си от училище в селата“, съобщава изданието. Едно възпитателно дело – за притежание на наркотични вещества е образувала през миналата година Местната комисия за борба с противообществените прояви на малолетни и непълнолетни в Община Добричка, която включва 67 села. Родителите, спрели децата от ходене на училище, са предимно от ромски произход, а причините най-често са ранен брак, грижа за по-малките деца в семейството и др. „Продължава интерактивната игра „Търси се България“, съобщава всекидневникът. Играта е с образователен и състезателен характер. Посветена е на националния ни празник 3 март. Наградата е осигурена от Община град Добрич – екскурзия до село Кайнарджа, където е подписан Кючуккайнарджийския мирен договор през 1774 година. „Съдят двама младежи за пазаруване с чужди банкови карти и 52-годишен мъж за пране на пари“, съобщава на първа страница другият регионален вестник „Нова добруджанска трибуна“. В Окръжен съд - Добрич е започнало дело срещу двама младежи, обвинени в неправомерно ползване на данни от чужди банкови карти и мъж, подведен под отговорност за пране на пари, съобщиха от пресцентъра на ДОС. Подсъдими са 21-годишният Н.Г. от София, 23-годишният Д.Д. от Добрич и неговият баща - И.Д., на 52 години. Срещу двамата младежи е повдигнато обвинение за това, че в периода септември - октомври 2013г., при условията на продължавано престъпление, са пазарували онлайн, като използвали номерата на банкови карти, издадени от банки в Канада и САЩ, без съгласието на титулярите им. „Концесионерът на мина „Оброчище“ търси заем, за да плати на работниците и НАП“, съобщава изданието. Резултатът се очаква през март след приключване на финансов и правен анализ. Съобщението за това е на самото дружество в село Църква. Съобщава се още, че е спряна концесията и е даден едномесечен срок за погасяване на задълженията. Добруджанският земеделски институт край Генерал Тошево е с награда за иновационен продукт – нов сорт слънчоглед, съобщава всекидневникът. Домакин на изложението, отличило института, е град Пловдив. В него участват 400 фирми от 19 държави. Определя се като мегафорум за селскостопанска продукция, вино, храни и оборудване.", "date": "2019.02.26", "title": "Преглед на основните теми в добруджанския печат"}
{"url": "http://www.focus-news.net/news/2019/02/26/2628057/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Благоевградска област.  Това съобщиха за  Радио „Фокус“ – Пирин  от Областно пътно управление. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.02.26", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2019/02/26/2628058/dzhumhuriet-rusiya-varna-na-turtsiya-60-tona-domati-zaradi-ustanoveni-zhivi-larvi-v-tyah.html", "text": "Санитарните власти на Руската федерация в Брянск и Смоленск не допуснаха вноса на 59.9 тона домати от Турция, информира  електронното издание на вестник „Джумхуриет” . В пристигналите на три партиди турски домати са открити живи ларви и поради това те са върнати обратно на доставчиците.  \r\nПо повод свалянето на руски боен самолет от турски изтребители през ноември 2015 година на границата със Сирия, от януари 2018-та Москва блокира вноса на редица селскостопански стоки от Турция. След извинението на Анкара, ограниченията постепенно започнаха да се вдигат. Продължи обаче забраната за внос на турски домати заради дадените кредити на местни производители. След продължителни преговори, през ноември 2017-та Москва вдигна тази забрана и определи квота от 50 хиляди тона за внос на турски домати. По-късно беше дадено разрешение за внос на говеждо месо от Русия в Турция и тази квота за турските домати беше увеличена на 100 хиляди тона, посочва още „Джумхуриет”.  \r\nПревод и редакция:", "date": "2019.02.26", "title": "„Джумхуриет”: Русия върна на Турция 60 тона домати – заради установени живи ларви в тях"}
{"url": "http://www.focus-news.net/news/2019/02/26/2628059/burgas-obshtinski-savet-shte-provede-redovno-zasedanie.html", "text": "Общински съвет – Бургас ще проведе редовно заседание днес от 9.00 часа в заседателната зала в „Културен дом на нефтохимика“, съобщиха от  ОбС - Бургас . Дневният ред включва 55 докладни записки. Повечето от тях са внесени от кмета Димитър Николов. Сред по-важните от тях са свързани с приемане на Правила за прием на деца в първи клас в учебни заведения на територията на община Бургас за учебната 2019/2020 година и Правила за прием на деца в общински самостоятелни детски ясли, детски градини и полудневни подготвителни групи към училища на територията на община Бургас за учебната 2019/2020 година, както и даване на съгласие за кандидатстване на Община Бургас с проектно предложение по процедура BG05M9ОP001-2.040 „Патронажна грижа за възрастни хора и лица с увреждания – Компонент 2“ по Оперативна програма „Развитие на човешките ресурси“ 2014-2020 г. Предстои да бъдат избрани общинските съветници в комисия по процедура за обществена поръчка за избор на изпълнител за „Извършване на непрекъснат мониторинг на концентрацията на замърсителите в атмосферния въздух и изготвяне на пълен анализ на качеството на атмосферния въздух на територията на гр. Бургас“. Освен това на днешното заседание на Общински съвет предстои да бъде разгледана Докладна записка от д-р Лорис Мануелян касаеща приемането на Наредба за финансово подпомагане на спортни клубове от Община Бургас. Предстои да бъдат разгледани питанията на някои общински съветници разделно събиране на отпадъци в детските заведения и училища на територията на Община Бургас, както и мерки за намаляване на шумовото натоварване на територията на Община Бургас.", "date": "2019.02.26", "title": "Бургас: Общински съвет ще проведе редовно заседание"}
{"url": "http://www.focus-news.net/news/2019/02/26/2628061/sport-benfika-pobedi-shavesh-s-40-i-e-na-1-tochka-ot-lidera-porto.html", "text": "Бенфика победи Шавеш с 4:0 в последен мач от 23-ия кръг на португалския шампионат, игран на стадион Луш в Лисабон. „Орлите“ вече имат 56 точки и са само на една от лидера Порто, докато Шавеш остават на предпоследното 17-о място с 19 точки.", "date": "2019.02.26", "title": "Спорт: Бенфика победи Шавеш с 4:0 и е на 1 точка от лидера Порто"}
{"url": "http://www.focus-news.net/news/2019/02/26/2628062/shumen-predimno-suhi-sa-patnite-nastilki-v-oblastta.html", "text": "Предимно сухи са пътните настилки в област Шумен, предаде репортер на  Радио „Фокус“- Шумен . Движението в региона се извършва нормално при зимни условия. Времето е ясна, ветровито. Температурите варират от минус 6 до минус 1 градуса. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.02.26", "title": "Шумен: Предимно сухи са пътните настилки в областта"}
{"url": "http://www.focus-news.net/news/2019/02/26/2628037/predsedatelyat-na-narodnoto-sabranie-tsveta-karayancheva-shte-otkrie-kragla-masa-na-tema-ima-li-kriza-na-evropeyskite-tsennostii.html", "text": "Председателят на Народното събрание Цвета Караянчева ще открие кръгла маса на тема „Има ли криза на европейските ценности?“. Това съобщиха от пресцентъра на  Народното събрание . На форума, който ще започне в 14.00 часа в зала „Изток“ на парламента, народни представители, университетски учени и анализатори ще дискутират по въпроси, свързани с европейското изследване на ценностите.  \r\nПред участниците във форума ще бъдат представени тезиси на изтъкнати университетски учени и анализатори. На екран ще бъдат прожектирани визуализирани данни за България от Петата вълна на Европейското изследване на ценностите (European Values Study - EVS).  \r\nЕвропейското изследване на ценностите е широкомащабна, транснационална и дългосрочна изследователска програма, отнасяща се до основните човешки ценности. Тя дава поглед към идеите, вярванията, предпочитанията, нагласите, ценностите и мненията на гражданите от цяла Европа. Това е уникален изследователски проект върху мисленето на европейците за живота, семейството, работата, религията, политиката и обществото.", "date": "2019.02.26", "title": "Председателят на Народното събрание Цвета Караянчева ще открие кръгла маса на тема „Има ли криза на европейските ценности?“"}
{"url": "http://www.focus-news.net/news/2019/02/26/2628064/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.02.26", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/02/26/2628060/yavor-notev-ataka-vrashtaneto-na-opozitsiyata-v-plenarna-zala-bi-normaliziralo-rabotata-na-narodnoto-sabranie.html", "text": "Връщането на БСП в пленарна зала би нормализирало работата на Народното събрание. Това каза зам.-председателят на Народното събрание от „Обединени патриоти“ в предаването  „Тази сутрин“  по  бТВ . „Мястото на опозицията не е извън залата, както го разбират вероятно някои или повечето от опозиционните депутати. Мястото е там, където са ги изпратили избирателите.  \r\nНе може, ако ти имаш задължението да се явяваш на работа в Народното събрание, да твърдиш, че извън сградата и между хората било да разпространяваш своята визия, или да агитираш за предстоящите избори е по-полезно“, коментира той. \r\nНотев отбеляза, че ПП „Атака“ в лицето на своя лидер Волен Сидеров вече заяви, че частично ще подкрепи президентското вето - става дума за въпроса за решаване на машинното гласуване. „Това е стара тема на ПП Атака, не става дума за моментно присъединяване към идеята по този начин да бъде преразгледан Изборния кодекс“, уточни той.  \r\nЗам.-председателят на Народното събрание коментира, че ветото на президента в неговата цялост, заедно с мотивите, тепърва ще бъде предмет на обсъждане в пленарната зала. „Тук по-големият спор може би се поражда от необичайния ход на най-новите изменения, които бяха атакувани от опозицията и обстоятелството, че въпреки критиките към закона тя заяви, че няма да се върне в пленарна зала за разглеждането на ветото на президента“. \r\n„Позицията на президента е небалансирана, тя е на страната на тези и каузи, които развива опозицията в голямата част“, каза още Нотев.  \r\n„Вдигането на прага на преференциите до голяма степен обезсмисля и прави невъзможна тяхната практическа реализация. В пленарна зала ПП Атака не гласува измененията на Изборния кодекс. Това беше нашето послание и ангажимент към нашите избиратели. Ние следвахме линията, която беше ясно заявена и пред нашите партньори и пред нашите избиратели“ посочи Нотев и добави, че от ПП „Атака“ не са били съгласни с предлаганите промени в изборното законодателство. \r\n„Всяка една от партиите в коалицията следва своите приоритети и политики. Това не ни разделя, това не прави невъзможни общите ни действия, когато става въпрос за защита правата на гражданите и интересите на страната“, коментира още той.", "date": "2019.02.26", "title": "Явор Нотев, „Атака“: Връщането на опозицията в пленарна зала би нормализирало работата на Народното събрание"}
{"url": "http://www.focus-news.net/news/2019/02/26/2628066/veliko-tarnovo-v-ednata-lenta-se-osashtestvyava-dvizhenieto-v-uchastak-ot-ul-kliment-ohridski-prichinata-e-svlachishte.html", "text": "В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са предимно сухи, времето е ясно и слънчево. В по-усойните участъци има заледявания и нека водачите са внимателни,  Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час. Движението по главните и второстепенни пътища в региона е интензивно. Прохода на Републиката е отворен за движение, но остава в сила опасността от падащи камъни.  Тежки инциденти до момента не са регистрирани, но органите на реда призовават водачите все пак да карат внимателно. Ограничено е движението за товарни автомобили над 12 тона по пътя между село Лозен и Полски Тръмбеш. Причината е намален габарит на пътното тяло. Обходният маршрут е пред Лозен – Драганово – Янтра – Поликраище – Полски Тръмбеш. Временната организация на движение е в сила до края на месец май. Затворен за автомобили над 3.5 тона е път Чешма – Кесарево. Обходният маршрут е през Чешма – Сливовица – Горско Ново село – Джулюница – Кесарево. Ремонтни дейности текат по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Укрепването ще продължи до началото на юни. \r\nЛуиза ТРАНЧЕВА", "date": "2019.02.26", "title": "Велико Търново: В едната лента се осъществява движението в участък от ул. „Климент Охридски“, причината е свлачище"}
{"url": "http://www.focus-news.net/news/2019/02/26/2628065/pazardzhik-remontni-deynosti-se-izvarshvat-po-dve-patni-otsechki-v-oblastta.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.26", "title": "Пазарджик: Ремонтни дейности се извършват по две пътни отсечки в областта"}
{"url": "http://www.focus-news.net/news/2019/02/26/2628067/plovdiv-chastichno-zasnezheni-sa-patnite-nastilki-v-rayona-na-laki-i-studenets.html", "text": "Частично заснежени са пътните настилки в района на Лъки  и Студенец, съобщи за  Радио „Фокус“-Пловдив  дежурният в Областно пътно управление. Те са опесъчени и проходими при зимни условия. Пътищата в останалата част от областта са сухи. Видимостта е добра. Няма валежи от дъжд или сняг. Няколко ограничения за движение на моторни превозни средства са въведени в областта. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Ограничено е движението за моторни превозни средства над 5 тона в района на км 6 по пътя Плодовитово-Първомай поради намален габарит на пътното платно на стоманен мост на река Марица. Обходният маршрут е по път Стара Загора-Поповица и път І-8 София-Пловдив-Свиленград. Проходът Троян-Кърнаре остава затворен за движение на всички моторни превозни средства. Опасност от падащи камъни има по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец. \r\nПроменен е маршрутът на градските автобуси №10 и 15 в Пловдив заради полагане на топлопровод. Временната организация по безопасност на движението ще продължи до 18 март, на кръстовището на бул. „Свобода“ с ул. „Владивосток“. Промените се отнасят само за маршрута на двете автобусни линии, като движението на останалите моторни превозни средства няма да бъде спирано. \r\nМария РУСЕВА", "date": "2019.02.26", "title": "Пловдив: Частично заснежени са пътните настилки в района на Лъки  и Студенец"}
{"url": "http://www.focus-news.net/news/2019/02/26/2628070/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite.html", "text": "Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 28 февруари. От Областно пътно управление – Габрово съобщиха за  Радио „Фокус“ – Велико Търново , че настилките в района са предимно сухи, обработени и проходими при зимни условия. В прохода Шипка остава в сила забраната за товарни автомобили над 12 тона. Там пътят е мокър и органите на реда съветват водачите да са внимателни. Времето е предимно ясно, без облаци и намалена видимост. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в участък от пътя между Габрово и връх Шипка. Водачите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.26", "title": "Габрово: Пропаднал участък затруднява движението между селата Селище и Стоките"}
{"url": "http://www.focus-news.net/news/2019/02/26/2628069/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Няма затворени пътища или проходи на територията на областта. До 5 март т.г. важи ограничение в участъка Обзор – Баня от км 167 +100 до км 181+100, където движението трябва да се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. \r\nБез затруднения се осъществява движението на моторни превозни средства както по пътищата в областта, така и по основните пътни артерии на Бургас. Интензивен е трафикът в районите на някои от възловите кръстовища в центъра на града. Натоварено е по някои участъци от бул. „Сан Стефано“, „Стефан Стамболов“, „Мария Луиза“ и „24-ти Черноморски пехотен полк“, както и по някои участъци от улиците „Иван Вазов“ и „Одрин“. \r\nМария ПОПЧЕВА", "date": "2019.02.26", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/02/26/2628068/veliko-tarnovo-s-18-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 18 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 238 см., а температурата на водата 4.4 градуса. Разкъсана ще е облачността над българския участък на Дунав днес. След пладне ще започне да се увеличава и вплътнява, но валежи са малко вероятни. Ще духа умерен, временно и силен северозападен вятър. Дневните температури ще се повишат и максималните ще бъдат 6° и 8°.", "date": "2019.02.26", "title": "Велико Търново: С 18  см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/26/2628071/pazardzhik-okrazhniyat-sad-shte-gleda-deloto-sreshtu-mazh-obvinen-za-lihvarstvo.html", "text": "Окръжният съд в Пазарджик ще гледа дело за лихварство, съобщиха от пресцентъра на  Съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че за периода месец юни 2003 – месец юни 2010 г. във Велинград е извършвал банкови сделки, без съответното разрешително. Отпускал е парични заеми срещу лихви на 284 лица като дадените заеми са близо 296 000 лв., а върнатите лихви са над  646 240 лв. Началото на съдебното заседание е в 09.30 часа, съдия-докладчик е Коста Стоянов.", "date": "2019.02.26", "title": "Пазарджик: Окръжният съд ще гледа делото срещу мъж, обвинен за лихварство"}
{"url": "http://www.focus-news.net/news/2019/02/26/2628073/plovdiv-pred-sgradata-na-obshtinata-shte-se-sastoi-initsiativa-po-povod-svetovniya-den-na-redkite-bolesti-na-28-fevruari.html", "text": "Масово вдигане на ръце ще се състои пред сградата на Община Пловдив в знак на солидарност към милионите болни по света, съобщиха за  Радио „Фокус“ - Пловдив  организаторите. Инициативата е по повод отбелязването на Световния ден на редките болести, който всяка година се определя последният ден от месец февруари. Събитието ще се състои на 28 февруари, като в 13.00 часа присъстващите ще се включат в масовото вдигане на ръце, което се осъществява по едно и също време в цяла Европа, а в небето ще бъдат пуснати разноцветни балони, символизиращи хилядите видове редки болести. Главната цел на събитието е да се повиши осведомеността сред широката публика за редките болести и тяхното влияние върху пациентите и техните семейства. Кампанията е създадена от EURORDIS и нейния Съвет на националните сдружения през 2008 г. и постепенно се превръща в световен феномен. Всяка година стотици градове вземат участие в тази мащабна инициатива. Национален алианс на хората с редки болести организира серия от събития в цялата страна. В Пловдив събитието се организира от Национален алианс на хора с редки болести и Асоциация НАЕ (наследствен ангиоедем) с подкрепата на  Община Пловдив, Професионална гимназия по хранителни технологии и техника, Група „Персенк”, представители на пациентски организации, членове на техните семейства и приятели.", "date": "2019.02.26", "title": "Пловдив: Пред сградата на Общината ще се състои инициатива по повод Световния ден на редките болести на 28 февруари"}
{"url": "http://www.focus-news.net/news/2019/02/26/2628054/sem-belchevi-zagubata-na-krasimir-uzunov-e-ogromna-poklon-pred-pametta-na-edin-golyam-balgarin.html", "text": "Искрени съболезнования! Поклон пред паметта на един голям българин! Огромна загуба за цяла България! Това написаха в  съболезнователен адрес  семейство Кристина, Константин и Михаил Белчеви.", "date": "2019.02.26", "title": "Сем. Белчеви: Загубата на Красимир Узунов е огромна, поклон пред паметта на един голям българин"}
{"url": "http://www.focus-news.net/news/2019/02/26/2628072/el-pais-bezsmisleno-e-da-iskash-natsionalna-nezavisimost-v-dneshniya-globaliziran-svyat.html", "text": "Лъжете обикновено не издържат проверката на времето, а още по-малко, ако те се основават на остарели концепции, дори и да имат силата да разпалят сърцата ни. В глобализирания свят, в който човечеството е изтъкало мрежа от сложни отношения, мнозинството от британските граждани са позволили да бъдат съблазнени от една мечта: възстановяване на националния суверенитет, пише  електронното издание на вестник El Pais  в материал, представен без редакторска намеса. \r\nНо реалността е упорита, а сложните преговори с Европейския съюз свидетелстват повече от лъжите, които стоят зад това начинание: те също така подчертаха невъзможността за получаване на форма на независимост, свързана с XIX век, опитана 200 години по-късно. С това, че в огромното си мнозинство младите в Обединеното кралство отхвърлиха Брекзит, те показаха, че разбират настоящето и бъдещето на света, в който границите са неясни, по-добре от възрастните. В този свят актьорите се събират в големи блокове, а икономиката, политиката и културата отдавна са приспособени към глобалната екосистема. \r\nПопулизмът подхранва кухите обещания, които се дават, за да се привлекат масите. След това постига краткосрочни резултати на избирателните урни. Но собствените му лидери правят противоречиви изявления от самото начало. Борис Джонсън защитава завръщането на \"демократичния контрол\", като изважда страната си от органите за вземане на решения в ЕС. Но в същото време той казва, че Великобритания е част от Европа и не може да й обърне гръб. Миналата седмица на Конференцията за сигурността в Мюнхен, министърът на отбраната на Великобритания Гавин Уилямсън говори за необходимостта Европа да остане единна, дори когато правителството му договаря излизането на Обединеното кралство от ЕС. \r\nКаталунските сепаратисти искат независимост от Испания и първоначално твърдяха, че искат Каталуния да ги представлява пред европейските институции. Те искат пълен суверенитет и самоопределение, но прибягват до авторитета на Брюксел и европейските институции, дори когато отхвърлят най-добрия си търговски партньор: останалата част от Испания. Също както при искащите излизане на Великобритания от ЕС, не е в най-добрия интерес на каталунските сепаратисти да водят истински преговори, защото те биха разкрили безсмислието на това да се движат срещу посоката на историята, за да прегърнат миража на независимостта в свят, в който никой не е господар на земята им повече, и където суверенитетът се споделя чрез наднационални институции от всякакъв вид. \r\nТрудностите на прекъсването на връзките със Съюза, към който Обединеното кралство се присъедини преди само 46 години, не могат да се сравнят с тези, с които се сблъскваха в миналото и настоящето територии, свързани от векове с една държава, като провинция Квебек в Канада и, разбира се, Каталуния. Ако бъде постигната независимост, тя в крайна сметка ще се превърне в конвенционализъм без връзки с реалността. \r\nДобрата новина е, че някои популистки и евроскептични партии, като крайно десните в Швеция, Франция и Германия, да не говорим за лявата Франция, започнаха да омекотяват своите огнени призиви за излизане от ЕС. \r\nПревод и редакция:", "date": "2019.02.26", "title": "El Pais: Безсмислено е да искаш национална независимост в днешния глобализиран свят"}
{"url": "http://www.focus-news.net/news/2019/02/26/2628074/smolyan-zasnezheni-i-zaledeni-sa-patishtata-po-visokite-chasti-v-oblastta-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са отрицателни. Пътните настилки са мокри, заснежени и заледени на места, но почистени и обработени. През нощта няма регистрирани инциденти в пътищата в областта. Остава ограничено движението за товарни автомобили над 12 тона с ремаркета и полуремаркета през прохода Превала. В останалите проходи няма ограничения, с изключение на Пампорово, където целогодишно е забранено движението на товарни автомобили над 3.5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Очаква се движението да бъде нормализирано в средата на април. Повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.26", "title": "Смолян: Заснежени и заледени са пътищата по високите части в областта, настилките са обработени"}
{"url": "http://www.focus-news.net/news/2019/02/26/2628077/stara-zagora-teatralnata-trupa-na-sredno-uchilishte-maksim-gorki-specheli-vtoro-myasto-na-konkurs-za-teatar-na-ispanski-ezik.html", "text": "Театралната трупа на Средно училище „Максим Горки“ завърши на второ място в 20-ото юбилейно издание на Националния конкурс за училищен театър на испански език. Това съобщиха от пресцентъра на  Община Стара Загора . Той е организиран от Отдел „Образование“ на Посолство на Испания в България и е една от Програмите за международно сътрудничество с най-дълга традиция както в България, така и в други държави от Централна и Източна Европа.  \r\nОбщо 17 училища представиха своите постановки на сцената на НАТФИЗ „Кръстьо Сарафов“. Старозагорските ученици обраха овациите на публиката с постановката на „Домът на Бернарда Алба“ от големия испански поет и драматург Федерико Гарсия Лорка.   \r\nВ героите на Лорка се превъплътиха: Сава-Калина Ангелова, Зара Теодосиева, Жанета Делчева, Събина Будакова, Симона Бакалова, Никол Монева, Денислава Стойчева, Ида Дамянова. За осветлението отговаряше Мира Илиева, а за озвучаването Моника Каменова. Режисьор и корепетитор на постановката са учителите по испански език Росио Каняс и Антонио Мартин. Съставът на журито бе от  представител на МОН и на испанската мисия, както и театрален критик. Победители за втора поредна година са ученици от варненската IV езикова гимназия “Жолио Кюри” представили „Проклятието на пеперудите“ по едноименната пиеса на  Лорка. Учениците на  “Максим Горки” ще изиграят спектакъла за втори път в Стара Загора на 27 февруари от 19.00 часа в Държавен куклен театър - Стара Загора.  \r\n„Максим Горки” е единственото училище в Стара Загора, в което се учи испански език с преподаватели испанци. През 2001 г. училището става осмото в страната, включено в споразумението за образователен обмен между правителствата на Република България и Кралство Испания.", "date": "2019.02.26", "title": "Стара Загора: Театралната трупа на Средно училище „Максим Горки“ спечели второ място на конкурс за театър на испански език"}
{"url": "http://www.focus-news.net/news/2019/02/26/2628076/pregled-na-osnovnite-temi-v-burgaskiya-pechat.html", "text": "„Липсващ евростандарт вдига данъка на нови коли“ е водещото заглавие в днешния брой на бургаския ежедневник  „Черноморски фар“ . Липсата на екологична категория в талона на автомобила автоматично оскъпява данъка му. За това е алармирал читател на вестника. От Община Бургас отговарят, че с последните промени в Закона за местните данъци и такси, който е в сила от 1-ви януари тази година е променена изцяло концепцията за определяне на данъка върху превозните средства и екологичните показатели,, на които пътните превозни средства отговарят, имат голяма роля при изчисляване на задълженията на този вид местен данък. От Общината обясняват, че, когато в регистъра на пътните превозни средства, поддържан от Министерството на вътрешните работи, липсват данни за екологичната категория на превозното средство, се приема, че то е без екологична категория, като същевременно текстовете, предвиждащи възможността за подаване на декларация за ползване на данъчна декларация са облекчени. „Поморие продължава ударно със санирането“ е друго заглавие от първа страница в днешния брой. Общината е обявила обществена поръчка за санирането на Медицинския пансионат в града, показва репортерска проверка на изданието. Тя е за избор на изпълнител на строително-монтажните работи и възлиза на 910 000 лв, без ДДС. Георги Петков, началник на отдел „Управление на проекти“ към Общината заяви, че поръчката е стартирана във възможно най-кратък срок след като им бе одобрено проектно предложение. Статията пояснява, че към момента в сградата се помещават доста институции основно от социален характер. Друго заглавие от страниците на днешния брой е „Звукови беседи няма да изместят екскурзовода“. От екскурзоводската гилдия настояват да се дефинират ясно позициите на екскурзовода и водача на групата и кой има право да упражнява професията. Те вече са направили такова предложение, което заедно с други през март ще бъдат обсъждани в Министерството на туризма. Вестникът пише още, че има недостиг на екскурзоводи за летния сезон, но се иска спазване на правилата за упражняване на професията. Интервюто в днешния брой е с артистът Красимир Марчев. „Тема на деня“ в изданието е „За какво се борят евродепутатите“. Статията пояснява, че обект на коментари са възнагражденията на българите, изпратени в Европейския парламент. Според бургаския евродепутат в предишния парламент проф. Маруся Любчева стойността на работата на евродепутата се състои в защита на национални интереси, но преведено през призмата на общите европейски такива, което по нейно мнение, изисква изключителни усилия, познания и експертиза.", "date": "2019.02.26", "title": "Преглед на основните теми в бургаския печат"}
{"url": "http://www.focus-news.net/news/2019/02/26/2628075/premierat-i-finansoviyat-ministar-shte-se-sreshtnat-s-biznesa-zaradi-registratsiyata-na-kasovite-aparati-v-nap.html", "text": "Премиерът Бойко Борисов и финансовият министър Владислав Горанов ще се срещнат с бизнеса заради Наредбата за регистрацията на касовите апарати в НАП. Срещата ще се състои по настояване на браншовите организации на Българската стопанска камара, които ще представят своите аргументи за това, че част от текстовете създават прекомерна административна тежест за бизнеса. \r\nСпоред изискванията до 31 март фирмите трябва да подменят касовите си апарати или софтуера им. Идеята е оборотите да се отчитат веднага пред данъчните, а не както досега - веднъж месечно. \r\nБизнесът обаче поиска отсрочка финансовият министър разреши такава за регистрираните по ДДС фирми, които управляват продажбите си със специален софтуер. Те могат да изпълнят изискванията до септември.", "date": "2019.02.26", "title": "Премиерът и финансовият министър ще се срещнат с бизнеса заради регистрацията на касовите апарати в НАП"}
{"url": "http://www.focus-news.net/news/2019/02/26/2628080/kyustendil-prodalzhavat-remontnite-deynosti-na-asfaltovata-nastilka-po-patya-gorna-koznitsa-bobov-dol.html", "text": "Продължават ремонтните дейности на асфалтовата настилка по пътя Горна Козница – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът е до 28 февруари. Поради свличане на земна маса движението се извършва само в една лента по път III – 623 Бобов дол – Жедна при километър 15. Мястото и сигнализирано с пътни знаци. Срокът на действие на въведената временна организация на движението е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.26", "title": "Кюстендил: Продължават ремонтните дейности на асфалтовата настилка по пътя Горна Козница – Бобов дол"}
{"url": "http://www.focus-news.net/news/2019/02/26/2628079/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.26", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/26/2628084/sport-uefa-otne-na-ispaniya-domakinstvoto-na-kvalifikatsiya-zaradi-kosovo.html", "text": "Отказът на Испания да използва знамето и химна на Косово принуди УЕФА да премести квалификационните срещи за Европейското първенство по футбол до 17 години. От европейската футболна централа потвърдиха, че шест срещи няма да се играят на Иберийския полуостров следващия месец, а на стадиона до централата на УЕФА в Нион, Швейцария.", "date": "2019.02.26", "title": "Спорт: УЕФА отне на Испания домакинството на квалификация заради Косово"}
{"url": "http://www.focus-news.net/news/2019/02/26/2628081/pregled-na-osnovnite-temi-vav-velikotarnovskiya-pechat.html", "text": "„Депутат настоява за проверка на ремонта на Самоводската чаршия“ е заглавие на първа страница на областния всекидневник  „Янтра ДНЕС” . Народният представител от „БСП за България“ Весела Лечева ще настоява за проверка на качеството на ремонтите, които текат от няколко месеца на Самоводската чаршия във Велико Търново. Тя ще изиска от общинските съветници от левицата да направят питане по темата към кмета Даниел Панов. „Прекрояват движението в старата столица“, пише още вестникът. Пълно прекрояване на организацията на транспорта и паркирането предстои да бъде направено във Велико Търново чрез изработване на нов генерален план за движение. Старата столица няма такъв от 10 години. „Трима души пострадаха при катастрофа“ е новина от криминалната хроника. На страница 5-та е помесен материал, който представя улеснения достъп, който Русия предлага за обучение в университетите си. За него разказва Роберт Шестаков, представител на Министерство на науката и висшето образование на Руската федерация и съветник в Посолството на Русия у нас. В изданието има и материал за Кристина и Аспарух, които „музиката събира, за да пътешестват заедно“. „Етър“ с пети пореден успех у дома, вкарва и  с бяла, и с червена топка“ е новина от спортните страници.  \r\n„Българо-холандка припозна Велико Търново за свой дом“ е заглавие от другия областен ежедневник  „Борба“ . 22-годипната Стефина Ернест от Холандия сбъдва мечтата си да учи психология във Велико Търново. Младата жена иска да помага на българите да преодоляват психологически травми и проблеми , които им поставят бариери в живота и спъват успешната им реализация. Вижда бъдещето си у нас. „Правят ремонт на вековния градски часовник в Сухиндол“, е друга новина от първа страница. Ремонтират вековния часовник в центъра на Сухиндол. За реконструкцията са необходими около 12 500 лв., половината от които са събрани. Сумата ще бъде набавена изцяло от дарения. Кулата, на която се намира часовникът, е символ на града. „Весела Лечева иска проверка на ремонта на Самоводската чаршия“, пише още „Борба“. „86-годишна загина при пожар в дома си, разследват палеж заради любовна сага“ е новина от криминалната хроника. В областния ежедневник ще намерите и материал за майсторка на керамика от Свищов, която участва в изложба в Пловдив.", "date": "2019.02.26", "title": "Преглед на основните теми във великотърновския печат"}
{"url": "http://www.focus-news.net/news/2019/02/26/2628083/shumen-4-5-msek-e-srednata-skorost-na-vyatara-v-grada.html", "text": "4 - 5 м/сек е средната скорост на вятъра в Шумен. Това съобщи за  Радио „Фокус“ - Шумен  дежурният в Хидрометеорологичната обсерватория. Вятърът е слаб до умерен, с посока от северозапад. Днес в областта времето ще бъде с променлива облачност. Очакваната максимална температура е 8 градуса. \r\nИвелина ИВАНОВА", "date": "2019.02.26", "title": "Шумен: 4 - 5 м/сек е средната скорост на вятъра в града"}
{"url": "http://www.focus-news.net/news/2019/02/26/2628085/sofiya-vremenno-e-ogranicheno-dvizhenieto-po-izprevarvashtata-lenta-ot-km-17-do-km-19-v-posoka-burgas-poradi-postavyane-na-predpazni-ogradi.html", "text": "Временно е ограничено движението по изпреварващата лента от км 17 до км 19 в посока Бургас поради поставяне на предпазни огради. Това съобщиха от пресцентъра на  Агенция „Пътна инфраструктура“ . Движението се извършва в активната лента.", "date": "2019.02.26", "title": "София: Временно е ограничено движението по изпреварващата лента от км 17 до км 19 в посока Бургас поради поставяне на предпазни огради"}
{"url": "http://www.focus-news.net/news/2019/02/26/2628086/predstoi-eso-ead-da-napravi-otsenka-za-nivoto-na-tsenite-za-predostavyanite-mrezhovi-uslugi-za-perioda-ot-1-yuli-2019-g-30-yuni-2020-g.html", "text": "Предстои ЕСО ЕАД да направи оценка за нивото на цените за предоставяните мрежови услуги за периода от 1 юли 2019 г. – 30 юни 2020 г. Това съобщиха от пресцентъра на  ЕСО . \r\nВ изпълнение на чл.36а от Закона за енергетиката и Наредба №1 от 14 март 2017 г. за регулиране на цените на електрическата енергия, ЕСО ЕАД има задължение да оповести своето предложение за утвърждаване на новите цени или за изменението на действащите цени за регулаторния/ценовия период 1 юли 2019 г. – 30 юни 2020 г.  \r\nЦените по които независимия преносен оператор предоставя услугите достъп до и пренос през електропреносната мрежа са функция от: \r\n- Цената на енергията за покриване на технологичните разходи свързани с преноса. Същата предстои да бъде определена от КЕВР; \r\n- Пределният размер на разходите за студен резерв. Предстои: от страна на Министерство на енергетиката да бъде утвърден средно годишния размер на студения резерв; от страна на КЕВР предстои да бъде определена цената за разполагаемост за студен резерв, по която ще се определи пределният размер на разходите; предстои провеждането на търгове за осигуряване на студен резерв за предстоящия регулаторен период. \r\nКъм настоящия момент ЕСО ЕАД не разполага с изброената пълна информация за следващия регулаторен период, поради което не може да се направи обективна оценка за нивото на цените за предоставяните мрежови услуги.", "date": "2019.02.26", "title": "Предстои ЕСО ЕАД да направи оценка за нивото на цените за предоставяните мрежови услуги за периода от 1 юли 2019 г. – 30 юни 2020 г."}
{"url": "http://www.focus-news.net/news/2019/02/26/2628063/yanka-gospodinova-kmet-na-alfatar-krasimir-uzunov-beshe-kalbo-ot-emotsiya-koyato-sas-silata-si-umeeshe-da-sabira-a-ne-da-razdelya.html", "text": "Красимир Узунов беше кълбо от емоция, която със силата си умееше да събира, а не да разделя. Това каза за   Радио „Фокус“  кметът на Алфатар Янка Господинова. „Той беше човек, ръководен единствено от българския национален интерес. Една изключителна и силно обаятелна личност, родолюбец, инакомислещ, несломим будител и водач. Краси носеше в себе си заряд, достатъчен да събуди и да накара всеки един от нас да обича и милее още повече за родината, за Отечеството ни. Преди всичко той беше достоен за уважение човек, любящ, обективен, състрадателен, подкрепящ и непримирим с несправедливостите в новото време. Неговите постоянство, последователност, хъс и енергия са заразяващи. Работохолизъм, лоялност, градивност, любов към родината са качествата, които го правят толкова голям и уникален човек“, обясни тя. Янка Господинова каза още, че в лицето на Красимир Узунов България загуби съвременен будител, патриот, родолюбец и пример за идните поколения. \r\nЙоланда ПЕЛОВА", "date": "2019.02.26", "title": "Янка Господинова, кмет на Алфатар: Красимир Узунов беше кълбо от емоция, която със силата си умееше да събира, а не да разделя"}
{"url": "http://www.focus-news.net/news/2019/02/26/2628088/sliven-po-usoynite-mesta-v-planinskite-rayoni-ima-zaledyavaniya-patnite-nastilki-sa-pochisteni-i-opesacheni.html", "text": "В равнинната част на Сливенска област пътните настилки са сухи,  движението е натоварено, съобщиха от  Областно пътно управление . По усойните места в планинските райони има заледявания, планинските пътищата са почистени и опесъчени. Затворени за автомобили над 10 т са проходите Твърдишки и Вратник. В участък от прохода Твърдица – Елена движението е в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.02.26", "title": "Сливен: По усойните места в планинските райони има заледявания, пътните настилки са почистени и опесъчени"}
{"url": "http://www.focus-news.net/news/2019/02/26/2628092/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  при БЧК. Температурите са между -2 и -10 градуса. По високите части на планините духа умерен вятър. Значителна опасността от лавини има във високите и ветрени части на Пирин. Очаква се в близките дни снежната покривка да се стабилизира и лавинната опасност да намалее. Лифтовите съоръженията работят. Пистите са обработени. Условията за ски спорт са отлични.  \r\nНяма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.26", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/26/2628090/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на граничния пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.02.26", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/02/26/2628091/varna-suhi-sa-patnite-nastilki-v-oblastta.html", "text": "Сухи са пътните настилки във Варна и областта, предаде репортер на  Радио „Фокус“ – Варна . Движението по автомагистрала „Черно море“ от км 0 до км 8 се осъществява двупосочно в едно платно в посока Бургас поради ремонтни дейности. Придвижването се осъществява при пълно затваряне на платното в посока Варна и се пренасочва в платно към Бургас. Движението в участъка Кранево – Варна при км 83 е ограничено за движение на МПС над 10 т. Няма информация за временно въведени ограничения за движение на МПС по пътните артерии от и към Варна. \r\nСияна БУХЛАРСКА", "date": "2019.02.26", "title": "Варна: Сухи са пътните настилки в областта"}
{"url": "http://www.focus-news.net/news/2019/02/26/2628093/ruse-v-grada-shte-se-provede-grazhdanski-dialog-za-regionalnoto-razvitie.html", "text": "ПП ГЕРБ организира граждански диалог, посветен на регионалното развитие. Събитието ще се проведе на 27 февруари 2019 г. от 16.00 часа в зала 2 на Канев център. Това съобщиха от пресцентъра на  ПП ГЕРБ . Форумът е част от платформата за граждански диалог „Европа в нашия дом”. Участие в него ще вземат Андрей Новаков – депутат в Европейския парламент от групата на ЕНП/ГЕРБ, Пламен Нунев - областен координатор и народен представител от ГЕРБ в 19-и МИР – Русе, общински съветници, кметове на общини и кметове на кметства от Русенска област.  \r\nГост на форума ще бъде Николай Нанков – заместник-министър на регионалното развитие и благоустройството.  \r\nСъбитието е отворено за всички представители на неправителствените организации и гражданите.", "date": "2019.02.26", "title": "Русе: В града ще се проведе граждански диалог за регионалното развитие"}
{"url": "http://www.focus-news.net/news/2019/02/26/2628078/yanka-gospodinova-kmet-na-alfatar-shte-posreshtnem-baba-marta-kato-varzhem-martenitsi-na-krastovete-na-chetirite-kraya-na-grada-za-zdrava-i-blagodatna-godina.html", "text": "Община Алфатар ще посрещне Баба Марта като върже мартеници на кръстовете на четирите края на града за здрава и благодатна година. Това каза за  Радио „Фокус“  кметът Янка Господинова. Тя обясни и как общината ще отбележи 141 годишнината от Освобождението на България. „По повод празника сме подготвили на 2 март от 18.00 часа тържествена заря проверка, за да отбележим достойно националния ни празник, която ще се проведе в двора на училище „Христо Ботев“. Предвидили сме да има богата програма с рецитали на възпитаниците на училището, духов оркестър, поднасяне на венци и цветя пред паметника на Христо Ботев. Поканили сме много гости. Искрено се надявам жителите на oбщина Алфатар да присъстват, допълни Янка Господинова. Тя каза още, че Община Алфатар предвижда младежки дейности за задържане младото поколение. Тя съобщи, че ще има програма, която ще обхване безработните в града и уточни, че се работи усилено и с бизнеса за минимизиране на безработицата.  \r\nЙоланда ПЕЛОВА", "date": "2019.02.26", "title": "Янка Господинова, кмет на Алфатар:  Ще посрещнем Баба Марта като вържем мартеници на кръстовете на четирите края на града за здрава и благодатна година"}
{"url": "http://www.focus-news.net/news/2019/02/26/2628094/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Туристически информационен център – Свищов взе участие в престижния туристически форум „Ваканция и Спа Експо“, който се проведе в София. На борсата бяха представени емблематични за града и региона обекти и събития. Как премина събитието, имаше ли интерес към Свищов и какво прави местната власт, за да развие туризма в региона ще научите в днешното издание на предаването „Добре дошли в Свищов“ на  Радио „Фокус“ – Велико Търново . И още преди броени дни стана ясно, че през настоящата година ще има осигурени средства за археологически проучвания в местността „Калето“ край Града. Къде точно ще са разкопките, кой ще участва в тях и какви цели си поставя екипа, ще ни разкаже кметът на Общината Генчо Генчев. В последните минути, днес посветени на култура, обръщаме внимание на програмата, която местната администрация подготвя по случай Националния празник на България – 3-ти март. Какви събития предстоят в града и повече за едно конкретно от тях ще Ви разкажем днес. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.02.26", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/02/26/2628095/kardzhali-v-grada-se-provede-obshtestveno-obsazhdane-za-stroitelstvo-na-depo-za-opasni-otpadatsi-generirani-ot-deynostta-na-bivshiya-olovno-tsinkov-zavod.html", "text": "В града се проведе обществено обсъждане за строителство на депо за опасни отпадъци, генерирани от дейността на бившия Оловно-цинков завод. То се проведе в края на миналата седмица. Това съобщиха от пресцентъра на  Община Кърджали . Заинтересуваните страни се събраха в Бизнес инкубаторът, за да изслушат доклада за оценка на въздействието върху околната среда (ОВОС) за инвестиционното предложение: „Строителство, експлоатация и закриване на депо за опасни отпадъци“ по Програмата за отстраняване на екологични щети при приватизацията на „ОЦК“, Кърджали” с  възложител „Хармони 2012“. Участие взеха представител на възложителя, представители на проектантско дружество „Нипроруда”, представители на Общинска администрация-Кърджали, кметове и жители на селата, намиращи се в близост до бъдещата площадка на Депото. Основната цел на инвестиционното предложение е екологосъобразно обезвреждане на опасните отпадъци, натрупани до приватизацията (т.нар. „минали замърсявания“) на съществуващите отпадъци на производствената площадка на „Хармони 2012“, генерирани от дейността на бившия Оловно-цинков комбинат-Кърджали и Оловно-цинков комплекс-Кърджали, както и осигуряване на обеми за депониране на отпадъците от бъдещата дейност на „Хармони 2012“. Екипът на проектантското дружество уточни, че идейният инвестиционен проект предвижда, депото за опасни отпадъци да бъде с общ полезен обем/капацитет 700 000 куб. м, осигуряващ разделно депониране на съществуващите отпадъци на територията на Промишлената площадка на „Хармони 2012“ - Нов цинков завод – 563 172 куб. м и допълнителен обем около 130 000 куб. м за нуждите на бъдещата дейност фирмата. Площадката ще бъде разположена в югозападно суходолие на „Белите Сипеи”, на 260 - 350 м. Отстояния до населени места: до най-близката жилищна зона на град Кърджали - 1 600 м; до село Пропаст - 960 м; до село Сипей - 1 400 м; до село Панчево - 940 м; до село Повет - 950 м; до село Седловина - 1 150 м. Представени бяха два варианта на идейния инвестиционен проект на Депото и бяха разяснени приликите и разликите на двата варианта на депото. В детайли бяха уточнени системите за отвеждане на водите, както и елементите на техническата инфраструктура, която ще обслужва депото. След представянето на целите на доклада по ОВОС, неговото съдържание, оценените въздействия и заключението на екипа, и въз основа на анализа и оценката на инвестиционно предложение за изграждане и експлоатация на депо за опасни отпадъци, след проведените огледи, проучвания, изследвания, изчисления и направената прогнозна оценка за въздействие на обекта върху компонентите и факторите на околната среда и здравето на хората, и в съответствие със законодателството по околна среда, авторите на доклада за ОВОС предлагат на Екологичния Експертен Съвет към РИОСВ - Хасково да одобри осъществяването на инвестиционното предложение за обект „Строителство, експлоатация и закриване на депо за опасни отпадъци“ по Програмата за отстраняване на екологични щети при приватизацията на „ОЦК“ АД - Кърджали”, по втори вариант. Веселина Танчева, началник отдел „Опазване на околната среда” при Общинска администрация-Кърджали, подкрепи развитието на инвестиционното предложение и сподели, че то ще способства за ликвидиране на екологичните рискове, свързани с отпадъците, съхранявани на производствената площадка на „Хармони 2012“.", "date": "2019.02.26", "title": "Кърджали: В града се проведе обществено обсъждане за строителство на депо за опасни отпадъци, генерирани от дейността на бившия Оловно-цинков завод"}
{"url": "http://www.focus-news.net/news/2019/02/26/2628096/sofiya-137-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "137 души са нощували в Кризисния център за настаняване на бездомни хора в кв. „Захарна фабрика“. Това съобщи за  Агенция „Фокус“   директорът на центъра Йорданка Темелкова. Тя обясни, че в последните дни броят на настанените се е увеличил заради лошите метеорологични условия и ниските температури. „Но, ние нямаме проблем, вие знаете, че имаме възможност да приемаме над 160 души, но да се надяваме, че повече няма да има такъв спад в температурите за тази зима“, коментира директорът на центъра.", "date": "2019.02.26", "title": "София: 137 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/02/26/2628089/desislava-atanasova-gerb-chestnostta-na-izborite-ne-se-garantira-s-mashinite-za-glasuvane.html", "text": "Честността на изборите не се гарантира с машините за гласуване. Това каза депутатът от ПГ на ГЕРБ Десислава Атанасова,  в сутрешния блок  „Здравей, България“  на  Нова телевизия  по повод наложеното вето от президента Румен Радев за промени в Изборния кодекс. „Ако не беше така, то президентът Румен Радев може би е бил избран при едни нечестни избори. Законът, такъв, какъвто е от 2014 година, трябваше поетапно да се спази и да се осигурят машини за гласуване“, каза тя и посочи, че това е ангажимент на ЦИК, а не на парламента. „В този момент през 2018 и 2019, ЦИК написаха няколко доклада до нас парламентаристите. В тях те алармираха, че не могат да осигурят 12 хил. машини. Трябваше да се вземе някакво решение. Това е възможност изборите да бъдат наистина опорочени, за това реагирахме и поетапно трябва да бъдат въведени машините. Ето сега ще бъдат въведени в експлоатация в 3 хил. секции“, посочи още тя. \r\nАтанасова заяви, че едно ново обсъждане на текстовете от Изборния кодекс отново ще покаже позициите на политическите партии. „Ние имаме изразена политическа воля с внесения законопроект за промяна на Изборния кодекс, който все още не е разглеждан от правната комисия, но това предстои да стане“, заяви Десислава Атанасова. „Вероятно точно след разглеждането на мотивите на ветото на президента, законопроектът, който касае единствено и само частта относно преференциите, ще се получи връщане в старото положение“, каза депутатът от ПГ на ГЕРБ.  \r\nПо думите ѝ и в момента възможност да се обжалват актове на СИК, РИК и ЦИК съществува. „Аз не бих подлагала под съмнение работата на който и да е съд, независимо дали е в страната или в София. Възможностите да се обжалват тези актове, с промените в изборното законодателство, съществуват, но се дава възможност да се обжалват в административните съдилища по места, тоест в областните центрове“, посочи Атанасова.", "date": "2019.02.26", "title": "Десислава Атанасова, ГЕРБ: Честността на изборите не се гарантира с машините за гласуване"}
{"url": "http://www.focus-news.net/news/2019/02/26/2628087/georgi-svilenski-bsp-gerb-ne-iskat-bsp-v-parlamenta-na-tyah-im-tryabvat-poslushni-partii-koito-da-natiskat-butonite-koito-te-iskat.html", "text": "ГЕРБ не искат БСП в парламента, на тях им трябват послушни партии, които да натискат бутоните, които те искат. Това каза зам.-председателят на ПГ на „БСП за България“ Георги Свиленски в предаването „Здравей, България“ по  Нова телевизия . Свиленски коментир препоръката на президента Румен Радев опозицията да се върне в парламентарната зала. „Президентът, като човек който олицетворява единството на нацията, може би това е неговото виждане и би било добре във всяка една демократична държава и управляващи, и опозиция да работят в българския парламент. Само че 10 часа в комисия, 16 часа в пленарна зала не се чуват аргументи, и по-важното се отнемат граждански права на българските граждани. Ние каквото сме имали да кажем по тази тема, сме го казали и за машинното гласуване, и за обжалването“.  \r\nПопитан дали БСП не обмисля завръщане в пленарна зала, той посочи: „Може би беше нормално пак да опитаме, ако вчера Данаил Кирилов и после Цветан Цветанов не казаха категорично „Ние отхвърляме ветото, няма смисъл да го обсъждаме, имаме си наш закон“. Тази политика напук не води до добро за никой, защото ГЕРБ в последните седмици търсят конфронтацията. Цветанов казва, „нас без БСП ни е удобно“. Те си го казаха - диктатурата, която върви пълзящо в България, вече се говори официално от председателя на Парламентарната група. Те казват, на нас БСП не ни трябва в парламента, нас ни трябват послушни партии, които да натискат бутоните, които ние кажем“.  \r\n„Нека да се изяснят за себе си, „за“ машинно гласуване или „против“. Вчера член на ЦИК от тяхната квота, каза „решавайте бързо имаме възможност и за 1000 и за 3 000 и за 12 000 машини, но решете го политиците, ние ще го изпълним“, допълни Георги Свиленски.", "date": "2019.02.26", "title": "Георги Свиленски, БСП: ГЕРБ не искат БСП в парламента, на тях им трябват послушни партии, които да натискат бутоните, които те искат"}
{"url": "http://www.focus-news.net/news/2019/02/26/2628097/pregled-na-osnovnite-temi-vav-varnenskiya-pechat.html", "text": "„Турция, Египет и Тунис ни подбиха пазара на туристи“, пише на първа страница вестник  „Черно море“ . „Ранните записвания на туристите продължават. Те започнаха предходната година от септември и до края на февруари намаленията са между 20 и 30%. През март отстъпките вече са 15%, а за април – 10%. При нормални обстоятелства 80% от гостите по нашето Черноморие са от ранни записвания. Ако конюнктурата се обърка, процентът ще е по-нисък“, каза в предаването „Посоки. HX“ по телевизия „Черно море“ проф. Стоян Маринов, член на Управителния съвет на Варненската туристическа камара, декан на факултет „Управление“ в Икономическия университет във Варна. Той припомни, че много западни туристи резервират ваканция още през лятото на предходната година“, допълва изданието. „Ремонтите в „Аспарухово“ ще приключат до края на май“, пише още във вестника. „Голям интерес проявиха жителите на кв. „Аспарухово“ на общественото обсъждане за Подробния устройствен план на парка в района. Това обяви главният архитект на Варна Виктор Бузев в сутрешния блок на телевизия „Черно море“ с водещ Иван Барбов. По думите му територията на парка в „Аспарухово“ има много добър потенциал, тъй като е естественото продължение на залива в южната му част и реално на Морската градина. Инициативи по облагородяването на парка са започнали още през 1997 г. Има изготвен проект през 2003 г., който е съгласуван с всички ведомства и министерства, имащи отношение по въпроса. Проектът днес е представен по абсолютно същия начин, както е предвиден тогава, уточни арх. Бузев. Самият план не е променян, единственото нововъведение е с цел да се регулира процесът с паркирането до плажната ивица, тъй като към момента през лятото има автомобили, които паркират и върху тревните площи, и върху самия пясък“, пише в изданието. „Рибари се похвалиха с улов на уклей“, пише на четвърта страница във вестника. „Броени дни преди времето в Малък Сечко да се развали, имаше риболовни успехи с варненски адрес на язовир „Цонево“. В района на „Чудните скали“ където водоемът се стеснява се събраха майстори на улова от Варна, Шумен, Бургас и Добрич“, допълва изданието.", "date": "2019.02.26", "title": "Преглед на основните теми във варненския печат"}
{"url": "http://www.focus-news.net/news/2019/02/26/2627606/na-56-godishna-vazrast-pochina-sobstvenikat-na-nay-golyamata-balgarska-radioveriga-i-agentsiya-fokus-krasimir-uzunov.html", "text": "Внезапно в 04.00 часа сутринта на 25 февруари почина собственикът на най-голямата българска Радиоверига и Агенция „Фокус“ Красимир Узунов. Вечна му памет! \r\nПоклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари 2019 г. (четвъртък), в 10.00 часа в зала „Тържествена“ на Централния военен клуб, на бул. „Цар Освободител“ №7. \r\nОпелото ще отслужи викарият на Софийската митрополия епископ Поликарп в църквата „Света София“, от 13.00 часа. Кой беше Красимир Узунов? Красимир Узунов е роден на 26 януари 1963 г. в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 г., специалност Политически профил. Произведен е в чин лейтенант на 31 август 1985 г. Випуск „Сливнишки“.  \r\nПрез 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов. \r\nНа 7 юни 2000 г. създава първата българска частна информационна агенция „Фокус“.  \r\nПрез 2004 г. създава Радио „Фокус“ – Сливен, с което слага началото на най-голямата българска радиоверига „Фокус“, която в момента притежава 59 радиостанции, 15 регионални офиса и излъчва 12 самостоятелни програми. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. \r\nАвтор е на книгите „Проклятието на Суки“ – легенди (1992 г.), „Скок зад огледалото“ (1992 г.), „Приказки за армията“ (1993 г.), „Христос на Балканите“ (1993 г.), „Феноменът Дрангов“ (1997 г.), Пътеводител „Охрид“ (1998 г.), „Албанският фактор на Балканите“ (2001), „Българските бойни знамена – За честта и славата на България“ (2009), „История на 23-ти пехотен Шипченски полк във войните за национално освобождение и обединение“ (2011),„Възкресението на българското опълчение – Душата на Македония и Одринско“ (2012), „Забравената война 1912 – 1913 г.“ (2013), „Бойните маршове на честта и славата на България“ (2014) „Каймакъ – Чаланъ“, (2015), „Епопеята на Добруджа – Курт-Бунар, Кочмар, Карапелит, Тутракан, Сарсънлар, Добрич...“ – Том 1 (2016), „Азъ служихъ при Дранговъ“ (2017).  \r\nНа 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. \r\nУдостоен е за „Следовник на народните будители“ за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож“ от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната“ от министъра на отбраната Ангел Найденов през 2014 г. и със знак „Достойнство и чест“ от министъра на отбраната Красимир Каракачанов през 2018 г. Удостоен е с титлата „Доктор хонорис кауза“ на Военна академия „Георги Раковски“ от 15 февруари 2017 г.", "date": "2019.02.26", "title": "На 56-годишна възраст почина собственикът на най-голямата българска Радиоверига и Агенция „Фокус“ Красимир Узунов"}
{"url": "http://www.focus-news.net/news/2019/02/26/2628100/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-fevruari.html", "text": "„Софийска вода” временно ще прекъсне водоснабдяването в някои части на столицата на 27 февруари. Това съобщиха от пресцентъра на  дружеството . \r\nВъв връзка с подмяна на спирателен кран на бул. „Тодор Александров“ в жк. „Илинден“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бул. „Тодор Александров“ №177, бл. 71. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров“ ъгъла с ул. „Никола Сукнарев“. \r\nВъв връзка с подмяна на сградно водопроводно отклонение на ул. „Шипка“ в с. Герман се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Вела Пеева“, ул. „Христо Ботев“, ул. „Шипка“, ул. „Божур“, ул. „Хан Крум“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шипка“ ъгъла с ул. „Дружба“. \r\nВъв връзка с монтаж на спирателен кран на ул. „Мадарски конник“ в кв. „Подуяне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Мадарски конник“ от ул. „Васил Друмев“ до ул. „Алеко Константинов“; ул. „Васил Друмев“ от ул. „Марица“ до бул. „Мадрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мадарски конник“ №4. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.26", "title": "„Софийска вода” временно ще прекъсне водоснабдяването в някои части на столицата на 27 февруари"}
{"url": "http://www.focus-news.net/news/2019/02/26/2628104/andrey-raychev-sotsiolog-krasimir-uzunov-darzheshe-na-balgariya-i-se-noseshe-sas-svoite-idei-vav-vremena-kogato-natsionalnata-kauza-ne-beshe-savsem-moderna.html", "text": "Красимир Узунов държеше на България и се носеше със своите идеи във времена, когато националната кауза не беше съвсем модерна. Това каза за  Радио „Фокус“  социологът Андрей Райчев. “Повечето хора го помнят сега, когато стана известен, те не го помнят като млад. Той беше изключително симпатично, много амбициозно активно същество, националист в хубавия смисъл на думата-вечно за България. Той се носеше със своите идеи във времена, когато националната кауза не беше съвсем модерна, когато всички се занимаваха с новите съвременни неща. Но той още тогава държеше на думата България, даже се прочу като наивник, който все още се занимава с националната кауза във времена, когато тя не беше център на внимание. По-късно се оказа, че той е политически прав, защото това се оказа много по-важно, отколкото ни се струваше, увлечени от вихъра на европейското обновяване на България“, сподели Андрей Райчев. Той уточни, че Красимир Узунов никога не е бил антиевропеец, но от него струеше силен национализъм.  \r\nЙоланда ПЕЛОВА", "date": "2019.02.26", "title": "Андрей Райчев, социолог: Красимир Узунов държеше на България и се носеше със своите идеи във времена, когато националната кауза не беше съвсем модерна"}
{"url": "http://www.focus-news.net/news/2019/02/26/2628102/pazardzhik-katastrofa-mezhdu-dzhip-i-lek-avtomobil-e-stanala-na-bulevard-balgariya-pri-matematicheskata-gimnaziya.html", "text": "Лека катастрофа между джип и лек автомобил затвори за кратко централния булевард „България“ в Пазарджик, предаде репортер на  Радио „Фокус“ – Пазарджик . Лекият автомобил е ударил джипа отзад на кръстовището при Математическата гимназия в града. До пристигането на полицейски екип движението през участъка бе спряно, включително и за тролейбусите, които не можеха да преминат заради спрелите по средата на пътя автомобили. След пристигането на полицията ударилите се коли бяха преместени, а трафикът се регулира от полицейски екип \r\nВаня НИКОЛОВА", "date": "2019.02.26", "title": "Пазарджик: Катастрофа между джип и лек автомобил е станала на булевард „България“ при Математическата гимназия"}
{"url": "http://www.focus-news.net/news/2019/02/26/2628099/der-tagesspiegel-pet-godini-ot-nachaloto-na-interventsiyata-v-krim-prelomen-moment-v-evropeyskata-istoriya.html", "text": "Първо се появиха руските военни, а след това се разгоря многостранна борба за ексклузивното право да се интерпретира това събитие, пише  немското издание Der Tagesspiegel  по повод петата годишнина от кримската интервенция. Агенция „Фокус“ представя материала без редакторска намеса. \r\nАкцията бе бърза и добре планирана: преди пет години в Крим се появиха военни в униформи без отличителни знаци. Те заеха стратегически важните обекти и за малко време взеха украинския полуостров Крим под свой контрол. Кремъл отрече това да са негови войници. Чак, когато всичко свърши, Владимир Путин призна, че това е била неговата армия. \r\nГермания тогава в значителна степен недооцени действията на Русия. След появяването на „зелените човечета“ в Крим, политиците и експертите казваха, че Путин няма да анексира украинския полуостров. Защо му е да го прави, мислеха си те. Отговорът на рози въпрос е както прост, така и жесток: защото можеше. Край на следперестроечния период \r\nСъбитията в Крим през февруари и март 2014 година станаха преломен момент в историята не само на Украйна, но и на цяла Европа. След анексията на Крим стана ясно, че следперестроечния период, който започна така многообещаващо през 1989 година, окончателно потъна в канала. За първи път след Втората световна война, една европейска държава разшири територията си за сметка на свой съсед и против неговата воля. \r\nПреди това немците живяха с илюзията, че всички свързани със сигурността проблеми са някъде далеч от тях, толкова далеч, колкото планината Хиндукуш. Но след анексията на Крим и интервенцията на Москва в Източна Украйна се разсеяха надеждите, че Русия е станала партньор и Кремъл вече не е агресивен. \r\nДокато демонстрантите на киевския Майдан се отбраняваха от силите за сигурност, в Гермния се разгоря борба за ексклузивното право на интерпретация на тези събития. Както путинските военни в Крим криеха своята принадлежност към Русия, така и борбата за общественото мнение в Германия се водеше зад кулисите – с помощта на целенасочена дезинформация и фалшиви новини, както и управляеми кампании в социалните мрежи. \r\nТова се случва и до днес. Ту се правят опити да се посеят съмнения и да се представи истината като един от многото варианти за интерпретация на събитията, ту се правят лични нападки срещу критиците на Москва. Играчи от крайно дясното и крайно лявото крила на политическия спектър застават на страната на Кремъл – и това не е случайно. Деструктивни въздействия отвътре и вън \r\nПолитиците, медиите и обществото в Германия се оказаха неподготвени за толкова масивно въздействие върху тях. И други държави през последните години не си представяха доколко слабо са защитени либералните демокрации от деструктивни влияния отвътре и вън. Преди гласуването за Брекзит едва ли някой е вярвал, че противниците на Европа ще победят. А когато Доналд Тръмп издигна своята кандидатура за поста президент на САЩ, всички се смееха на тези, които считаха победата му за възможна. \r\nКакви уроци трябва да се извлекат от събитията през 2014 година? В обществения живот на Германия войната в Украйна започва да се забравя, въпреки че тя продължава и хората умират там всяка седмица. Германия трябва по-активно да търси решение на проблема и в същото време по-ясно да посочи отговорността на Русия за тази война. В същото време е наложително да се започне публична дискусия за това как да се увеличи съпротивата на германското общество към скрито влияние отвън. \r\nПревод и редакция:", "date": "2019.02.26", "title": "Der Tagesspiegel: Пет години от началото на интервенцията в Крим: преломен момент в европейската история"}
{"url": "http://www.focus-news.net/news/2019/02/26/2628101/varna-chast-ot-grada-e-s-narusheno-vodopodavane-zaradi-rekonstruktsiya-na-bul-saborni.html", "text": "Част от града е с нарушено водоподаване повече от 12 часа. Това съобщиха за  Радио „Фокус“ – Варна  от водоснабдителното дружество в града. Поради реконструкция на бул. „Съборни“ до около 24 часа с нарушено водоподаване и без вода ще бъде карето между булевардите „Цар Освободител“, „8-ми Приморски полк“, „Мария Луиза“, ул. „Д-р Пискюлиев“ и  ул. „Отец Паисий“. Водоноски ще бъдат разположени в района на Трета гимназия, в района на Хуманитарната гимназия и до Община Варна. \r\nСияна БУХЛАРСКА", "date": "2019.02.26", "title": "Варна: Част от града е с нарушено водоподаване заради реконструкция на бул. „Съборни“"}
{"url": "http://www.focus-news.net/news/2019/02/26/2628103/burgas-obshtinskiyat-savet-prie-promeni-na-naredbata-za-finansovo-podpomagane-ot-obshtinata-na-sportni-klubove.html", "text": "Общинският съвет прие промени на наредбата за финансово подпомагане на спортни клубове от Община Бургас. Това стана ясно на редовното заседание на Общински съвет – Бургас, предаде репортер на  Радио „Фокус“ - Бургас . Предложението е входирано от д-р Лорис Мануелян – зам.-кмет с ресор \"Здравеопазване, социални дейности и спорт” в Община Бургас. Според Общината промените в самата наредба са минимални, като те се отнасят за финансирането на мъжките и женски клубове на аматьорско ниво. Те вече могат да получават общинско финансиране. Друга промяна е, че Община Бургас ще оказва по-строг контрол за отчетността на клубовете и тяхното изразходване на общински средства. Последната промяна е, че клубове на две години вече ще могат да кандидатстват за общинско финансиране. До преди промените само клубове с 3-годишна история можеха да получават средства. \r\nДеница ДИМИТРОВА", "date": "2019.02.26", "title": "Бургас: Общинският съвет прие промени на наредбата за финансово подпомагане от Общината на спортни клубове"}
{"url": "http://www.focus-news.net/news/2019/02/26/2628105/mvr-10-dushi-sa-postradali-pri-katastrofi-v-stranata-prez-izminaloto-denonoshtie.html", "text": "10 души са пострадали при 7 тежки катастрофи в страната през изминалото денонощие. Това съобщиха от пресцентъра на  МВР . В София са станали 40 леки и 2 тежки пътнотранспортни произшествия, при които има двама ранени. От началото на годината на територията на страната са се случили 783 катастрофи, при които има 63 загинали и 980 ранени.", "date": "2019.02.26", "title": "МВР: 10 души са пострадали при катастрофи в страната през изминалото денонощие"}
{"url": "http://www.focus-news.net/news/2019/02/26/2628107/vidin-zaledeni-sa-patishtata-na-mesta-v-oblastta-izvarsheni-sa-obrabotki-na-nastilkite.html", "text": "Сухи са пътните настилки в областта. Това съобщиха за  Радио „Фокус“ – Видин  от Областно пътно управление. На места има заледени участъци, които са обработени. Натоварен е трафикът по главен път Е-79 в участъка между Дунавци и Видин в посока ГКПП „Дунав мост 2“, като пътуват предимно тежкотоварни автомобили. За другите два гранични пункта в областта – „Връшка чука“ и „Брегово“, трафикът се осъществява нормално.  \r\nВ град Видин повече автомобили се движат на входно-изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.02.26", "title": "Видин: Заледени са пътищата на места в областта, извършени са обработки на настилките"}
{"url": "http://www.focus-news.net/news/2019/02/26/2628110/kazanlak-9-hil-lv-sabra-iner-uil-klub-kazanlak-po-vreme-na-blagotvoritelen-bal-v-podkrepa-na-initsiativata-na-obshtinata-za-poddarzhaneto-na-fond-in-vitro.html", "text": "Девет хиляди лева събра Инер Уил Клуб на своя трети благотворителен бал в подкрепа инициативата на Община Казанлък за поддържането на фонд „Ин витро”, в полза на семейни двойки с репродуктивни проблеми, каза за  Радио „Фокус”  Нели Колева, президент на клуба. Тя обясни, че резултатът тази година, а и опитът от предходните показват, че подобен род кампании имат широк обществен отклик. В инициативата се включиха представители на Инер Уил клубове от страната, чийто брой е 26, на бизнеса, юристи, лекари. „Подобна подкрепа означава само едно – че проблемът е актуален не само в рамките на Казанлък и много хора откликнаха и помогнаха”, подчерта Нели Колева. \r\nСъс свои суми в инициативата се включиха дарители, средства бяха набрани и от благотворителен кулинарен щанд, както и от изработени мартенички специално за бала от четвъртокласниците в Основно училище ”Никола Вапцаров” в Казанлък. \r\nКампанията на Общината датира от 2014 година, като чрез отделяне на средства от общинския бюджет се подпомагат семейства с репродуктивни проблеми. От 2017 година Инер Уил Клуб подкрепя Община Казанлък за Фонд „Ин витро”. \r\n16 са родените от 2014 година до момента деца по програмата на Община Казанлък за подкрепа на семейни двойки с репродуктивни проблеми и подкрепените двойки от Инер Уил Клуб – Казанлък.  \r\nСлавяна ГАЙДАРОВА", "date": "2019.02.26", "title": "Казанлък: 9 хил. лв. събра Инер Уил Клуб – Казанлък по време на благотворителен бал в подкрепа на инициативата на Общината за поддържането на Фонд „Ин витро”"}
{"url": "http://www.focus-news.net/news/2019/02/26/2628108/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Първо се появиха руските военни, а след това се разгоря многостранна борба за ексклузивното право да се интерпретира това събитие, пише  немското издание Der Tagesspiegel  по повод петата годишнина от кримската интервенция. Агенция „Фокус“ представя материала без редакторска намеса. \r\nАкцията бе бърза и добре планирана: преди пет години в Крим се появиха военни в униформи без отличителни знаци. Те заеха стратегически важните обекти и за малко време взеха украинския полуостров Крим под свой контрол. Кремъл отрече това да са негови войници. Чак, когато всичко свърши, Владимир Путин призна, че това е била неговата армия. \r\nГермания тогава в значителна степен недооцени действията на Русия. След появяването на „зелените човечета“ в Крим, политиците и експертите казваха, че Путин няма да анексира украинския полуостров. Защо му е да го прави, мислеха си те. Отговорът на рози въпрос е както прост, така и жесток: защото можеше. Край на следперестроечния период \r\nСъбитията в Крим през февруари и март 2014 година станаха преломен момент в историята не само на Украйна, но и на цяла Европа. След анексията на Крим стана ясно, че следперестроечния период, който започна така многообещаващо през 1989 година, окончателно потъна в канала. За първи път след Втората световна война, една европейска държава разшири територията си за сметка на свой съсед и против неговата воля. \r\nПреди това немците живяха с илюзията, че всички свързани със сигурността проблеми са някъде далеч от тях, толкова далеч, колкото планината Хиндукуш. Но след анексията на Крим и интервенцията на Москва в Източна Украйна се разсеяха надеждите, че Русия е станала партньор и Кремъл вече не е агресивен. \r\nДокато демонстрантите на киевския Майдан се отбраняваха от силите за сигурност, в Гермния се разгоря борба за ексклузивното право на интерпретация на тези събития. Както путинските военни в Крим криеха своята принадлежност към Русия, така и борбата за общественото мнение в Германия се водеше зад кулисите – с помощта на целенасочена дезинформация и фалшиви новини, както и управляеми кампании в социалните мрежи. \r\nТова се случва и до днес. Ту се правят опити да се посеят съмнения и да се представи истината като един от многото варианти за интерпретация на събитията, ту се правят лични нападки срещу критиците на Москва. Играчи от крайно дясното и крайно лявото крила на политическия спектър застават на страната на Кремъл – и това не е случайно. Деструктивни въздействия отвътре и вън \r\nПолитиците, медиите и обществото в Германия се оказаха неподготвени за толкова масивно въздействие върху тях. И други държави през последните години не си представяха доколко слабо са защитени либералните демокрации от деструктивни влияния отвътре и вън. Преди гласуването за Брекзит едва ли някой е вярвал, че противниците на Европа ще победят. А когато Доналд Тръмп издигна своята кандидатура за поста президент на САЩ, всички се смееха на тези, които считаха победата му за възможна. \r\nКакви уроци трябва да се извлекат от събитията през 2014 година? В обществения живот на Германия войната в Украйна започва да се забравя, въпреки че тя продължава и хората умират там всяка седмица. Германия трябва по-активно да търси решение на проблема и в същото време по-ясно да посочи отговорността на Русия за тази война. В същото време е наложително да се започне публична дискусия за това как да се увеличи съпротивата на германското общество към скрито влияние отвън. \r\n***  В понеделник президентът на САЩ Донлад Тръмп отправи нови заплахи към Брюксел, че Европейският съюз трябва да се съобрази с исканията на Вашингтон, или „ще ви съсипем с мита“, пише  европейската редакция на Politico . \r\n„Европейският съюз е много, много труден. Много, много труден. Те не пускат нашите стоки. Те не пуснат нашите селскостопански стоки“, заяви Тръмп по време на среща с американски губернатори, съгласно запис, публикуван от Белия Дом. Той добави, че „може би, за някои неща“, ЕС е „по-труден от Китай“. \r\nОсвен това Тръмп обвини Брюксел, че налага „много високи мита“ на американските автомобили, „докато ние не почти не ги таксуваме, когато изпращат своите автомобили тук“. \r\nИзданието посочва, че европейските мита върху автомобилите са 10%, докато тези на САЩ са 2,5%. „Политико“ посочва, че Брюксел е готов да преговаря по този въпрос в рамките на разговорите за нова търговска сделка, но САЩ засега отхвърлят възможността да се разговаря само по този въпрос. \r\nВашингтон, както отбелязва медията, натиска ЕС да включи в преговорите селскостопанската продукция, на което обаче Брюксел не е съгласен. До средата на месец май Тръмп трябва да реши дали ще увеличи вносните мита върху автомобилите на 25% в името на националната сигурност, което в ЕС смятат, че ще бъде използвано по време на преговорите. \r\n„Ние ще се погрижим за това“, заяви американският президент. „Имам предвид, ние ги информирахме за това, вижте... ако вие не – ако вие не искате да играете на топка...“ \r\nВъпреки че първоначално той не довърши изречението си, по-късно Тръмп добави: „Те трябва да се съобразят. Казахме им го, ‚Трябва да се съобразите, съжаляваме. А ако не се съобразите, ние ще ви съсипем от мита. И те ще се съобразят“. \r\n***  Лъжете обикновено не издържат проверката на времето, а още по-малко, ако те се основават на остарели концепции, дори и да имат силата да разпалят сърцата ни. В глобализирания свят, в който човечеството е изтъкало мрежа от сложни отношения, мнозинството от британските граждани са позволили да бъдат съблазнени от една мечта: възстановяване на националния суверенитет, пише  електронното издание на вестник El Pais  в материал, представен без редакторска намеса. \r\nНо реалността е упорита, а сложните преговори с Европейския съюз свидетелстват повече от лъжите, които стоят зад това начинание: те също така подчертаха невъзможността за получаване на форма на независимост, свързана с XIX век, опитана 200 години по-късно. С това, че в огромното си мнозинство младите в Обединеното кралство отхвърлиха Брекзит, те показаха, че разбират настоящето и бъдещето на света, в който границите са неясни, по-добре от възрастните. В този свят актьорите се събират в големи блокове, а икономиката, политиката и културата отдавна са приспособени към глобалната екосистема. \r\nПопулизмът подхранва кухите обещания, които се дават, за да се привлекат масите. След това постига краткосрочни резултати на избирателните урни. Но собствените му лидери правят противоречиви изявления от самото начало. Борис Джонсън защитава завръщането на \"демократичния контрол\", като изважда страната си от органите за вземане на решения в ЕС. Но в същото време той казва, че Великобритания е част от Европа и не може да й обърне гръб. Миналата седмица на Конференцията за сигурността в Мюнхен, министърът на отбраната на Великобритания Гавин Уилямсън говори за необходимостта Европа да остане единна, дори когато правителството му договаря излизането на Обединеното кралство от ЕС. \r\nКаталунските сепаратисти искат независимост от Испания и първоначално твърдяха, че искат Каталуния да ги представлява пред европейските институции. Те искат пълен суверенитет и самоопределение, но прибягват до авторитета на Брюксел и европейските институции, дори когато отхвърлят най-добрия си търговски партньор: останалата част от Испания. Също както при искащите излизане на Великобритания от ЕС, не е в най-добрия интерес на каталунските сепаратисти да водят истински преговори, защото те биха разкрили безсмислието на това да се движат срещу посоката на историята, за да прегърнат миража на независимостта в свят, в който никой не е господар на земята им повече, и където суверенитетът се споделя чрез наднационални институции от всякакъв вид. \r\nТрудностите на прекъсването на връзките със Съюза, към който Обединеното кралство се присъедини преди само 46 години, не могат да се сравнят с тези, с които се сблъскваха в миналото и настоящето територии, свързани от векове с една държава, като провинция Квебек в Канада и, разбира се, Каталуния. Ако бъде постигната независимост, тя в крайна сметка ще се превърне в конвенционализъм без връзки с реалността. \r\nДобрата новина е, че някои популистки и евроскептични партии, като крайно десните в Швеция, Франция и Германия, да не говорим за лявата Франция, започнаха да омекотяват своите огнени призиви за излизане от ЕС. \r\n***  Кампанията за нов референдум за Брекзит получи сериозен тласък, след като Джереми Корбин драматично подкрепи връчването на решението за Брекзит  на обществеността, пише в.  Independent . \r\nЛидерът на лейбъристите сложи край на месеците на измислици и критики, като обяви, че ще подкрепи друг публичен вот, ако, както се очаква, неговият по-мек план за Брекзит бъде победен тази седмица. \r\nТози ход зарадва привържениците на референдума, които го приветстваха потенциално като определящ момент и заявиха, че сега няма връщане назад за Корбин. \r\nЛейбъристки депутати заявиха, че решението е било предизвикано от паниката му във връзка с по-нататъшни дезертирания към отцепническата „Независима група“, започнала от осем проевропейски депутати, които напуснаха лейбъристите миналата седмица. \r\nПромените в политиката на лейбъристите идват шест месеца след като The Independent стартира своята последна кампания за референдум, подкрепена от повече от 1,1 милиона души, подписали петиция. \r\nПодкрепата на Корбин отдавна се възприема като критичен момент, без който никога не би могло да има мнозинство в парламента в полза на второ публично гласуване. \r\nВъпросът, който ще бъде зададен, е неясен. Лейбърист потвърди, че „Оставане“ ще бъде в бюлетината, но заяви, че няма да се противопоставят на опция за Брекзит без сделка. \r\nОсвен това, страхът от нов референдум може да убеди консерваторите, които са противници на споразумение най-накрая да го подкрепят, когато се проведе второто „решително гласуване“, вероятно на 12 март. \r\nСъобщението предизвика ожесточена критика на парламентарната среща на Лейбъристката партия, на която Джон Ман заявява на Джереми Корбин: „В Мидландс и на север това решение днес ще ви спре да бъдете премиер. Цената ще бъде платена“. \r\nПо-рано, говорейки в Египет, Тереза Май предложи, че може да се опита да ускори споразумението си в парламента, преди то да бъде официално одобрено от останалите 27 държави-членки. \r\nОтхвърляйки призивите за отлагане на Брекзит, тя каза: „Удължаването на член 50, отлагане в този процес, не дава решение в парламента, то не постига споразумение“.", "date": "2019.02.26", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/02/26/2628106/politico-donald-tramp-zaplashi-evropa-s-novi-mita-ako-ne-se-saglasi-na-targovska-sdelka.html", "text": "В понеделник президентът на САЩ Донлад Тръмп отправи нови заплахи към Брюксел, че Европейският съюз трябва да се съобрази с исканията на Вашингтон, или „ще ви съсипем с мита“, пише  европейската редакция на Politico . \r\n„Европейският съюз е много, много труден. Много, много труден. Те не пускат нашите стоки. Те не пуснат нашите селскостопански стоки“, заяви Тръмп по време на среща с американски губернатори, съгласно запис, публикуван от Белия Дом. Той добави, че „може би, за някои неща“, ЕС е „по-труден от Китай“. \r\nОсвен това Тръмп обвини Брюксел, че налага „много високи мита“ на американските автомобили, „докато ние не почти не ги таксуваме, когато изпращат своите автомобили тук“. \r\nИзданието посочва, че европейските мита върху автомобилите са 10%, докато тези на САЩ са 2,5%. „Политико“ посочва, че Брюксел е готов да преговаря по този въпрос в рамките на разговорите за нова търговска сделка, но САЩ засега отхвърлят възможността да се разговаря само по този въпрос. \r\nВашингтон, както отбелязва медията, натиска ЕС да включи в преговорите селскостопанската продукция, на което обаче Брюксел не е съгласен. До средата на месец май Тръмп трябва да реши дали ще увеличи вносните мита върху автомобилите на 25% в името на националната сигурност, което в ЕС смятат, че ще бъде използвано по време на преговорите. \r\n„Ние ще се погрижим за това“, заяви американският президент. „Имам предвид, ние ги информирахме за това, вижте... ако вие не – ако вие не искате да играете на топка...“ \r\nВъпреки че първоначално той не довърши изречението си, по-късно Тръмп добави: „Те трябва да се съобразят. Казахме им го, ‚Трябва да се съобразите, съжаляваме. А ако не се съобразите, ние ще ви съсипем от мита. И те ще се съобразят“. \r\nПревод и редакция:", "date": "2019.02.26", "title": "Politico: Доналд Тръмп заплаши Европа с нови мита, ако не се съгласи на търговска сделка"}
{"url": "http://www.focus-news.net/news/2019/02/26/2628098/d-r-zoran-traychevski-krasimir-uzunov-beshe-moy-golyam-priyatel-iskashe-da-snima-film-za-polk-drangov-v-makedoniya.html", "text": "Красимир Узунов беше мой голям приятел, искаше да снима филм за полк. Дрангов в Македония. Това каза за  Агенция „Фокус“  директорът на македонския медиен регулатор д-р Зоран Трайчевски. „Още не мога да повярвам в това, което се случи, в шок съм. Предишния петък говорихме с Краси Узунов, той трябваше да дойде след няколко дни в Македония, за да снима филм за полковник Дрангов. И искаше да го водя в кръчмата „Света София“ в Охрид. И вчера се обадих да резервирам стаи в хотел и по-късно разбрах какво се е случило. Той беше голям, огромен мой приятел, с това ще го запомня. Работихме отлично заедно“, заяви Трайчевски. \r\nЦветилена СИМЕОНОВА", "date": "2019.02.26", "title": "Д-р Зоран Трайчевски: Красимир Узунов беше мой голям приятел, искаше да снима филм за полк. Дрангов в Македония"}
{"url": "http://www.focus-news.net/news/2019/02/26/2628117/shumen-obshtinski-inspektori-sa-sastavili-akt-za-izhvarlyane-na-otpadatsi-na-teritoriyata-na-priroden-park-shumensko-plato.html", "text": "Инспектори по чистотата в Община Шумен са съставили акт за нерагламентирано изхвърляне на отпадъци на територията на Природен парк “Шуменско плато”. Това съобщиха от  Община Шумен . 420 килограма хартиени, пластмасови и найлонови опаковки и автомобилни части са били изсипани в района на Телевизионната кула. Служители от общинската администрация са направили проверка по подаден сигнал. Нарушителите са установени и няколко часа по-късно замърсеният терен е почистен. Отпадъците са депонирани на определените от общината места. Съставеният акт е по чл. 18, ал. 4 от Наредба №1 за поддържане на обществения ред на територията на община Шумен. От Общината напомнят, че за подобни нарушения санкцията е от 100 до 1000 лева и призовават гражданите и фирмите да не замърсяват околната среда.", "date": "2019.02.26", "title": "Шумен: Общински инспектори са съставили акт за изхвърляне на отпадъци  на територията на Природен парк “Шуменско плато”"}
{"url": "http://www.focus-news.net/news/2019/02/26/2628115/pleven-normalno-se-osashtestvyava-dvizhenieto-v-oblastta-patnite-nastilki-sa-suhi.html", "text": "Нормално се осъществява движението в областта. Това съобщиха за  Радио ,,Фокус\"  от ОПУ - Плевен. Пътните настилки са сухи, обработени и проходими при зимни условия, няма данни заледявания и мъгла. Температурите са около минус 4°. Според метеорологичната прогноза предстои повишение на температурите. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с път III-306 в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета КРЪСТЕВА", "date": "2019.02.26", "title": "Плевен: Нормално се осъществява движението в областта, пътните настилки са сухи"}
{"url": "http://www.focus-news.net/news/2019/02/26/2628116/ministar-petya-avramova-shte-uchastva-v-grazhdanski-dialog-na-tema-evropa-v-nashiya-dom-v-stara-zagora.html", "text": "Министърът на регионалното развитие и благоустройството Петя Аврамова ще участва в граждански диалог на тема „Европа в нашия дом“ в град Стара Загора. Това съобщиха от пресцентъра на  Министерство на регионалното развитие и благоустройството . Акцент в срещата ще е регионалното развитие и значението на европейската солидарност. Събитието ще се проведе от 17.00 часа в конферентната зала на хотел „Мариан Палас“.", "date": "2019.02.26", "title": "Министър Петя Аврамова ще участва в граждански диалог на тема „Европа в нашия дом“ в Стара Загора"}
{"url": "http://www.focus-news.net/news/2019/02/26/2628118/nivoto-na-reka-dunav-se-e-ponizhilo-s-14-sm-kray-oryahovo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 3 см и водният стоеж е 250 см, съобщиха от местната  Хидрометеорологична станция . Нивото на реката край Видин е 286 см, регистрираното понижение е също от 3 см. Край Лом през последното денонощие е измерено понижение от 11 см и водният стоеж е 311 см. Нивото на реката край Оряхово е 201 см, като там е регистрирано понижение за последното денонощие от 14 см. Температурата на водата край Ново село е 4,4 градуса, край Оряхово е 6,1 градуса.", "date": "2019.02.26", "title": "Нивото на река Дунав се е понижило с 14 см край Оряхово за последното денонощие"}
{"url": "http://www.focus-news.net/news/2019/02/26/2628114/georgi-svilenski-bsp-ima-pari-ima-vazmozhnost-za-mashinno-glasuvane-no-nyama-politichesko-zhelanie-da-se-izpalni.html", "text": "ГЕРБ да се изяснят за себе си – за машинно гласуване ли са, или против него. Това заяви зам.-председателят на ПГ на „БСП за България“ Георги Свиленски в сутрешния блок на Нова телевизия, съобщиха от пресцентъра на  НС на БСП . Той подчерта, че в бюджета управляващите са отделили 50 млн. лв., а 26 часа не е станало ясно искат ли машинно гласуване, или не. „Вчера член на ЦИК от ГЕРБ каза, че има възможност за 1000, 3000 и за 12 000 машини, но трябва да се реши бързо от политиците. Има пари, има възможност, но няма политическо желание да се изпълни“, категоричен е народният представител. По неговите думи в Германия и Франция няма машинно гласуване, защото там няма ГЕРБ. „Там не се манипулират резултати и протоколи. Хората там не знаят какво значи да купиш вот, а в България това е практика, случва се, всички политически сили и граждански движения трябва да се обединим, за да се преустанови“, допълни той.  \r\n„Президентът, като човек, който олицетворява единството на нацията, би искал управляващи и опозицията да работят в парламента и това би било добре за всяка една демократична държава. Но когато 10 часа в комисия и 16 часа в пленарна зала не се чуват аргументи и се отнемат граждански права на български граждани, ние каквото имахме да кажем по тази тема, сме го казали“, заяви Свиленски. Той подчерта, че вчера Данаил Кирилов и Цветанов са заявили, че отхвърлят ветото- няма смисъл да се обсъжда и имат техен закон. „Тази политика напук не води към добро за никой, защото ГЕРБ в последните седмици търсят конфронтация. Цветанов казва, че без БСП им е удобно и не им трябваме в парламента, а им трябват послушни партии, които да натискат бутона, както кажат“, коментира зам.-председателят на ПГ на „БСП за България“. Той уточни, че БСП в момента протестира заради отнети граждански права. Свиленски призова да не се коментира темата за заплатите, за да не се затваря темата за отнетите права на гражданите. „Който не работи, не трябва да получава възнаграждение. Внесохме законопроект за намаляване на депутатските заплати – стои 2 години и не се обсъжда. Нека да си поправят правилника, както искат. Този парламент е изчерпан“, каза още той.", "date": "2019.02.26", "title": "Георги Свиленски, БСП: Има пари, има възможност за машинно гласуване, но няма политическо желание да се изпълни"}
{"url": "http://www.focus-news.net/news/2019/02/26/2628121/pleven-81-godishen-mazh-e-blasnat-ot-lek-avtomobil-na-ulitsa-petko-karavelov-shofyorat-e-izbyagal.html", "text": "81-годишен мъж е блъснат от лек автомобил на улица „Петко Каравелов“, съобщиха от  ОДМВР - Плевен . Инцидентът е станал на 25 февруари около 22.40 часа в град Плевен на улица „Петко Каравелов“. Неустановен към момента лек автомобил при движение в посока кръстовището с улица „Сан Стефано“ блъснал движещ се по пътното платно пешеходец - 81-годишен мъж от Плевен. Водачът на лекия автомобил напуснал произшествието. Пострадалият пешеходец е транспортиран до Център за спешна медицинска помощ, има фрактура на черепа с тежка черепно-мозъчна травма. Продължава работата по установяване на лекия автомобил и водачът му. Уведомен е дежурен прокурор при РП – Плевен, образувано е досъдебно производство.", "date": "2019.02.26", "title": "Плевен: 81-годишен мъж е блъснат от лек автомобил на улица „Петко Каравелов“, шофьорът е избягал"}
{"url": "http://www.focus-news.net/news/2019/02/26/2628123/nikola-chanev-oblasten-upravitel-na-kardzhali-initsiativa-za-okachvane-na-natsionalnoto-zname-na-sgradite-na-darzhavnite-institutsii-shte-zasili-duha-na-patriotizma-na-kardzhaliytsi.html", "text": "Инициатива за окачване на националното знаме ще засили духa на патриотизма на кърджалийци. Това каза за  Радио „Фокус“  областният управител на Кърджали Никола Чанев по повод честването на 141 години от Освобождението на България. „Подели сме инициатива за окачване на националните флагове на сградите на държавните институции. Използвам случая да призова и всички български граждани на 3 чарт да развеят националния трибагреник, тъй като това е символът, който най-точно и ясно ни представя като нация, като българи. Чрез подобни инициативи можем да възпитаме децата си в дух на патриотизъм и родолюбие и да насърчим тяхната креативност“, обясни той. Никола Чанев коментира и бюджетa на Община Кърджали, като уточни, че е абсурдно да се заделят повече средства за заплата на общинските служители, отколкото за култура и социални дейности. Управляващото мнозинство не се вслуша в предложенията на опозицията в местния парламент, добави областният управител. \r\nЙоланда ПЕЛОВА", "date": "2019.02.26", "title": "Никола Чанев, областен управител на Кърджали: Инициатива за окачване на националното знаме на сградите на държавните институции ще засили духa на патриотизма на кърджалийци"}
{"url": "http://www.focus-news.net/news/2019/02/26/2628113/andrey-raychev-sotsiolog-politicheskata-klasa-pokaza-refleks-po-otnoshenie-na-izborniya-kodeks-no-narodat-ne.html", "text": "Политическата класа показа рефлекс по отношение на Изборния кодекс, но народът – не. Това каза за сутрешния блок на  Радио „Фокус“  социологът Андрей Райчев за продължаващите скандали в политическите среди върху изборния процес. Той припомни, че това излизане на БСП е втората подобна успешна демонстрация, но според Райчев е време левицата да се върнат в Парламента. Социологът подкрепи и наложеното от президента Румен Радев вето, като определи за неразумно евентуалното му отхвърляне в пленарна зала. „Предлага се изведнъж комисиите да взимат решение с просто мнозинство а не с 2/3, а само една партия има мнозинство, както и още няколко подобни мерки. Това е един много ясен опит за изкривяване на изборния резултат. Разбира се, БСП реагира активно. Слава Богу, Бойко Борисов с присъщия си рефлекс даде заден ход по някои от въпросите. Но народът не реагира, а това не е посегателство срещу БСП – да, левицата страда, че има опасност да загуби – това е посегателство върху нас, отнемайки ни правото да качваме и сваляме управляващите когато поискаме. Това е същността на нашето завоевание и те се опитват да ни ограничат това право. А хората реагират сякаш е последния скандал – в този казус няма нищо поредно. Трябва да се въведе едно-единствено нещо – че може да се поправя изборния кодекс, но не от предстоящите избори, а от следващите. Не е добра практика този, който се явява на състезанието – да определя правилата му“, обясни социологът. Според Андрей Райчев държавният глава Румен Радев е на път да се справи добре с мандата си. Дори в някакъв момент да се „разболее от президентската болест“ за политическо ориентиране в даден момент, то сега приписваните му политически амбиции не кореспондират с реалността, уточни социологът. Държавният глава се опитва да бъде добър президент, а обществото му аплодира – обърне ли се в посока създаване или присъединяване към политическа партия, ще се срути от пиедестала си на обществен лидер, коментира още Райчев.  \r\nЙоланда ПЕЛОВА", "date": "2019.02.26", "title": "Андрей Райчев, социолог: Политическата класа показа рефлекс по отношение на Изборния кодекс, но народът – не"}
{"url": "http://www.focus-news.net/news/2019/02/26/2628119/dimitar-danchev-bsp-upravlyavashtite-gotvyat-poredniya-parlamentaren-tsirk-s-vetoto-na-prezidenta.html", "text": "\"Управляващите готвят поредния парламентарен цирк- ще се опитат да жонглират с ветото на президента, като от него ще изберат само това, което им хареса. Съмнявам се, че са чели мотивите. На пресконференцията си обясниха, че ще ремонтират Изборния кодекс само за връщане на преференциите в предния им вид. Другите искания и препоръки не са чути от ГЕРБ. Това, което ще се случи, ще е показателно- дали те са готови да се върнат към нормалния парламентарен живот и демокрация.\" Това каза пред БСТВ народният представител от ПГ на \"БСП за България\" Димитър Данчев, съобщиха от пресцентъра на  НС на БСП . Според него управляващите не са си взели поука от острата обществена реакция през изминалата седмица и не си дават сметка за шанса, който им дава президентът с ветото. \"Данаил Кирилов обясни на пресконференция, че още преди да се е запознал с мотивите на държавния глава във ветото, от ГЕРБ са взели решение да го отхвърлят. Това показва, че те не целят да постигнат честност, а обратното - желанието им е да се манипулира изборният процес. Това е притеснително и неразбираемо. Има ярост в действията им. За съжаление, с това бързане се стига до отнемане на граждански права\", заяви Данчев.  \r\n\"Целта им е да фалшифицират изборите, иначе няма обяснение за отказа да въведат машинното гласуване\", предположи народният представител от левицата. Той добави, че БСП е показала, че се интересува- дали се спазват правата и свободите на българските граждани. \"И за най-непредубедения наблюдател стана ясно, че това управление зависи от ДПС. Това е единствената причина, заради която ГЕРБ така яростно променят посоката на техните действия\", предположи Димитър Данчев. Според него се отива на нови изборни промени преди да са чути мотивите на президента, с което прозират опитите им да се прикрие нещо.   \r\n\"Промените на управляващите в Изборния кодекс се провалиха, защото нямаха ясна цел. Чухме призива на президента да се върнем в пленарната зала. БСП обаче взе нелеко решение на Национален съвет, с което казахме, че ще се върнем в Народното събрание, само ако бъдат изпълнени определени условия - изчистване на мъртвите души от избирателните списъци, повсеместно въвеждане на машинното гласуване и връщане на възможността за обжалване на решенията на ЦИК пред Върховния административен съд. Той припомни, че БСП излезе и с декларация пред българските граждани, с която настоя за отмяна на скандалните промени в Изборния кодекс. \"Благодарни сме на президента, защото с ветото му се дава възможност за исканата промяна и отменяне на приетите предложения на управляващите\", добави той.  \r\nДимитър Данчев припомни, че председателят на БСП Корнелия Нинова изпрати писмо до Цвета Караянчева, в което пише, че депутатите от левицата се отказват от всякакви възнаграждения, докато не са в НС, но че и БСП настоява да бъде разгледано предложението за замразяване на заплатите на всички депутати. Според него в никой сектор в страната не се индексират заплатите според средната работна заплата на всеки три месеца.  \r\n\"Дневният ред в Народното събрание няма нищо общо с проблемите на обществото. Основната цел  не е да играем някакви парламентарни игрички, а да покажем, че БСП е на страната на българските граждани и на демокрацията\", заяви Димитър Данчев. По думите му ГЕРБ изпитват панически страх от отсъствието на левицата в Народното събрание.", "date": "2019.02.26", "title": "Димитър Данчев, БСП: Управляващите готвят поредния парламентарен цирк с ветото на президента"}
{"url": "http://www.focus-news.net/news/2019/02/26/2628112/dobrich-obshtinskiyat-savet-odobri-poemaneto-na-kratkosrochen-dalg-s-protsedura-za-izbor-na-kreditna-institutsiya-za-dostroyavane-na-zhilishten-blok-dobrich.html", "text": "Общинският съвет одобри предложение за поемане на краткосрочен дълг чрез провеждане на процедура за избор на кредитна институция за дострояване на жилищен блок „Добрич“, предаде кореспондент на  Радио „Фокус” – Варна . Предвид високия обществен интерес към този проект е възложено на двама независими оценители изготвянето на оценки на необходимите средства за завършване на строителството на блока. Представените два резултата са 3 236 810 лв. без ДДС (3 884 172 лв. с ДДС) и 3 616 980 лв. без ДДС (4 340 376 лв. с ДДС). Предлага се при възлагане на строително-монтажни работи за довършване на жилищен блок „Добрич“ на изпълнителя да бъде предложено заплащане в размер на 600 000 лв., осигурени от краткосрочния кредит. За останалата част от задълженията към фирмата изпълнител да бъде предложена собственост на Общината – индивидуализирани обекти в строящият се блок. Общинското имущество, което следва да се предложи на изпълнителя и неговата актуална пазарна стойност, ще бъдат обект на отделно решение на Общинския съвет. Главницата и лихвите по поетия дълг ще се погасяват от собствени бюджетни средства, със срок на погасяване до дванадесет месеца от датата на сключване на договора за кредит.   \r\nЖулиета НИКОЛОВА", "date": "2019.02.26", "title": "Добрич: Общинският съвет одобри поемането на краткосрочен дълг с процедура за избор на кредитна институция за дострояване на жилищен блок „Добрич“"}
{"url": "http://www.focus-news.net/news/2019/02/26/2628126/politika-sarbiya-sarbiya-poluchi-chetiri-mig-29-pokolenie-4-ot-belarus.html", "text": "Делегация на Министерството на отбраната на Сърбия и Военновъздушните сили на страната, оглавявана от ресорния министър Александър Вулин, присъства на приемането на четирите белоруски „МиГ-29“ в авиозавода в Барановичи, пише  белградския ежедневник „Политика“ . \r\nОтсега нататък „МиГ“-овете официално са собственост на Сърбия и ще  пристигнат в страната след приключването на ремонта, започнал в беларуския ремонтен завод на 22 февруари. \r\n„Можем свободно да кажем, че днес разполагаме с 14 „МиГ-29“, число, за което не можехме да мечатем през 2012 година, когато президентът Вучич стана министър на отбраната“, заяви Вулин, като припомни, че самолетите са получени като резултат от добрите лични отношения между държавния глава и президента на Беларус Александър Лукашенко и че те са част от договора за военно-техническо сътрудничество и взаимопомощ между Беларус и Сърбия. \r\nДоговорено е ремонтът и първата фаза на модернизацията на „МиГ“-овете да бъде извършен в беларуския 558-и авиозавод в Баранович, а Вулин отбеляза, че всичко това ще бъде свършено в срок. \r\nКакто заяви сръбският военен министър, страната ще има 14 „МиГ-29“ от поколение 4+, което значи, че те са сред най-модерните изтребители в света. \r\n„Нашите ВВС не са били по-силни от десетилетия, пилотите ни сега могат да разчитат на часове полети, както по времето на ЮНА (Югославската народна армия), те могат да разчитат, че ще управляват най-модерните средства и нашето небе, и нашата Сърбия, ще се радват на сигурност, свобода и независимост. Това е голям ден за Сърбия, голям ден за нашите ВВС“, подчерта Вулин. \r\nНа пристигането на самолета „МиГ -29“ е присъствал и командващия ВВС и ПВО генерал-майор Душко Заркович, който посочи, че сръбските пилоти са готови за още четири самолета. \r\n„Имаме достатъчен брой пилоти, повишаваме нивото на обучение и сме готови да получим тези четири самолета. В същото време, с приемането на тези самолети, имаме налични самолети в Сърбия, с които да провеждаме обучения. Напоследък обучихме пет пилоти, които завършиха преквалификацията в чужбина, както и двама пилоти, които завършиха преквалификацията си в 204-а бригада на ВВС“, заяви генерал Жаркович. \r\nНачалник щаба на ВС на Беларус генерал-майор Андрей Федин припомни, че през тази година се отбелязва 25-ата годишнина от установяването на дипломатически отношения между Беларус и Сърбия, които са основани на доверие, уважение и подкрепа, като в същото време се отбелязват пет години от установяването на връзки между министерствата на отбраната. \r\n„Горд съм, че нашето военно сътрудничество е много интензивно и че днес присъстваме на тържествена церемония по предаването на „МиГ-29“, отбелязва Федин и припомни още, че сръбски и беларуски войници участват активно в съвместни военни учения и международни военни игри,  както и в подготовка за мисии в чужбина. \r\nКакто отбелязва „Политика“, тези 4 „МиГ“-а са добавка към други 10, които вече защитават небето на Сърбия.  \r\nПревод и редакция:", "date": "2019.02.26", "title": "„Политика“ (Сърбия): Сърбия получи четири „Миг-29“ поколение 4+ от Беларус"}
{"url": "http://www.focus-news.net/news/2019/02/26/2628127/sliven-dve-sela-ot-oblastta-sa-bez-voda-zaradi-avarii-vav-vodosnabditelnata-mrezha.html", "text": "Две села от областта са без вода заради аварии във водоснабдителната мрежа, съобщиха от  водоснабдителното дружество , обслужващо областта. Поради извършване на авариен ремонт до 16.00 часа е прекъснато водоподаването на селата  Желю войвода и Ковачите. \r\nПри възможност водоподаването ще бъде възстановено по-рано.", "date": "2019.02.26", "title": "Сливен: Две села от областта са без вода заради аварии във водоснабдителната мрежа"}
{"url": "http://www.focus-news.net/news/2019/02/26/2628124/plovdiv-shte-badat-izvarsheni-masovi-imunizatsii-i-reimunizatsii-sreshtu-morbili-i-rubeola-v-rayon-severen.html", "text": "Ще бъдат извършени масови имунизации и реимунизации срещу морбили и рубеола в район ,,Северен“, съобщиха от  районната администрация . Издирени и установени са всички лица от 13-месечна до 18-годишна възраст без данни за имунизация и с пропуск в имунизационната схема. Общо за двете махали неимунизираните или подлежащите на реимунизация са 51  деца, 36 от тях живеят извън страната, 2 деца са преместени в други градове, 9 са имунизирани, а  4 други ще бъдат реимунизирани.  \r\n„Поради високите нива на риск в етническите квартали, от няколко дни е в ход съвместната кампания на  общопрактикуващи лекари, медицински персонал и здравни медиатори от администарцията на район „Северен“ в Арман махала и Шекер махала“, съобщи пред медиите кметът на района инж. Ральо Ралев. Той изказва благодарност на общопрактикуващите лекари в район „Северен“.  \r\nКампанията е по повод започналата от Правителството Национална програма за елиминация на морбили и рубеола 2019 - 2022 г., чиито задачи са насочени към намаляване възприемчивостта на населението към морбиления и рубеолен вирус, осигуряване на допълнителна възможност за имунизация на групи с повишен риск от заразяване чрез целеви ваксинални кампании и укрепване на системата за надзор на морбили и рубеола.", "date": "2019.02.26", "title": "Пловдив: Ще бъдат извършени масови имунизации и реимунизации срещу морбили и рубеола в район ,,Северен“"}
{"url": "http://www.focus-news.net/news/2019/02/26/2628122/ombudsmanat-maya-manolova-sadeystva-na-sluzhiteli-ot-gradskiya-transport-za-sreshta-sas-stolichniya-kmet.html", "text": "Омбудсманът Мая Манолова изпрати писмо до столичния кмет Йорданка Фандъкова и председателя на Постоянната комисия по транспорт и туризъм към Столичния общински съвет Екатерина Йорданова с настояване за разглеждане на внесена от 1 210 служители на столичния градски транспорт подписка срещу лошите условия на труд и ниското заплащане. Това съобщиха от  пресофиса на омбудсмана . Подписката е внесена и в институцията на омбудсмана, след като седмица по-рано работещите от бранша се срещнаха с Манолова и я сезираха с жалба за проблемите си. \r\nТе настояват да бъдат допуснати по двама техни представители от гараж на предстоящото заседание на Постоянната комисия по транспорт и туризъм към Столичния общински съвет, което ще се проведе на 27 февруари от 12.30 часа. Изричното им искане е на разглеждането да присъства и столичният кмет. \r\nСлужителите на „Столичен автотранспорт“ ЕАД и „Столичен електротранспорт“ ЕАД се оплакват също и от липса на кадрова обезпеченост, полагане на извънреден труд, несъобразяване на разписанията с реалната ситуация на пътя и липса на нормални тоалетни на крайните спирки.", "date": "2019.02.26", "title": "Омбудсманът Мая Манолова съдейства на служители от градския транспорт за среща със столичния кмет"}
{"url": "http://www.focus-news.net/news/2019/02/26/2628131/blagoevgrad-44-godishen-mazh-e-zaplashil-i-ograbil-79-godishna-zhena-v-selo-dolno-draglishte.html", "text": "44-годишен мъж е заплашил и ограбил 79-годишна жена в село Долно Драглище. Това съобщиха от  ОДМВР – Благоевград . След проведени издирвателни мероприятия от полицейски служители на РУ - Разлог е задържан 44-годишен мъж от Благоевград. Около 12.00 часа на 23 февруари той е проникнал в къща в село Долно Драглище през незаключена врата и използвайки заплахи към 79-годишна жена, е извършил кражба на сумата от около 100 лева. По случая е образувано досъдебно производство. Работата продължава.", "date": "2019.02.26", "title": "Благоевград: 44-годишен мъж е заплашил и ограбил 79-годишна жена в село Долно Драглище"}
{"url": "http://www.focus-news.net/news/2019/02/26/2628133/burgas-tarzhestven-kontsert-s-uchastieto-na-veselin-marinov-i-nikolina-chakardakova-shte-se-provede-v-darzhavnata-opera-na-3-mart.html", "text": "Тържествен концерт-спектакъл с участието на Веселин Маринов и Николина Чакърдъкова ще се проведе в Държавната опера в Бургас на 3 март. Това съобщиха от пресцентъра на  Община Бургас . Концертът е посветен на Националния празник на Република България. Той ще започне от 18.00 часа на 3 март в Операта. Събитието е с вход свободен и се нарича „Българийо, в мен твойта свобода празнува“. В концерта ще участват Николина Чакърдъкова с Неврокопски танцов ансамбъл, винаги раздаващият се без остатък Веселин Маринов, духовият оркестър на Община Бургас, струнен оркестър, балетна формация и младежки хор при НУМСИ „Панчо Владигеров“, ДГ „Вълшебство“. Водещ ще бъде популярният български актьор Ники Сотиров, а режисурата е дело на Боян Даскалов.", "date": "2019.02.26", "title": "Бургас: Тържествен концерт с участието на Веселин Маринов и Николина Чакърдъкова ще се проведе в Държавната опера на 3 март"}
{"url": "http://www.focus-news.net/news/2019/02/26/2628132/valeri-simeonov-nfsb-v-obedineni-patrioti-nyama-otkrovenost-chestnost-i-pochtenost-i-tova-razyazhda-vatreshnite-otnosheniya.html", "text": "В „Обединени патриоти“ няма откровеност, честност и почтеност и това разяжда вътрешните отношения. Това каза председателят на НФСБ Валери Симеонов в интервю за предаването „Свободна зона“ по  ТВ Европа . \r\n„Днес ще има Коалиционен съвет, но ще видим кой ще дойде и как ще се проведе – можем само да гадаем. Дали ще има окончателно решение за евроизборите също е въпрос на няколко часа изчакване“, заяви Симеонов. \r\nТой посочи, че по никакъв начин няма да позволи някой да поставя ултиматуми какво да се прави. „При коалиция от три независими партии всяка трябва да зачита мнението на другите и може да си позволи да си прави предложения, но в никакъв случай не трябва да ги поставя под условия. Мисля, че резултатът от този Коалиционен съвет е предопределен, защото вече виждам по билбордове в София образа на Ангел Джамбазки, което ясно говори, че приказките на Каракачанов, че най-добрият вариант е да се явяват трите партии заедно всъщност са мимикрия, зад която се крие евентуално самостоятелно явяване на ВМРО. Няма откровеност, честност и почтеност в нашите отношения. Това разяжда вече вътрешните отношения, доверието и т.н.“, коментира Симеонов.  \r\nПопитан как може да се чете знакът, че НФСБ издигна кандидатурата на Валери Симеонов за водач, той коментира, че това е отговор на поведението на останалите две партии. От една страна, една такава полуприкрита кампания като на ВМРО, от друга страна при „Атака“ имаме обединение, декларирано с една телевизионна особа, случайно влязла в политиката, какъвто е Бареков – с парите на КТБ, или с други думи, с нашите пари“, коментира той и посочи, че е естествено НФСБ да последва линията да се даде възможност на местните организации да номинират кандидати. „Иначе нашата партия даже доста изостана с подготовката на евроизборите, защото невероятно лоялни и почтени, както  сме били винаги“, заяви Симеонов.", "date": "2019.02.26", "title": "Валери Симеонов, НФСБ: В „Обединени патриоти“ няма откровеност, честност и почтеност и това разяжда вътрешните отношения"}
{"url": "http://www.focus-news.net/news/2019/02/26/2628134/sliven-32-godishna-zhena-e-zadarzhana-za-grabezh.html", "text": "32-годишна жена е задържана в РУ - Сливен за грабеж. Това съобщиха от  Областната дирекция на МВР – Сливен . На 22 февруари около 11.00 часа на улица „Одрин“ в град Сливен, след като е използвала сила, 32-годишната жена с инициали В.О. е откраднала портмонето на 77-годишна жена със сумата от 150 лева и лични документи. Извършителката е задържана още същия ден със съдействието на служители по охрана на железопътния транспорт към Зонално жандармерийско управление –Бургас. Благодарение на бързата и навременна реакция на служителите на ЗЖУ В.О. е хваната в бързия влак София - Бургас, като в нея са намерени и иззети откраднатите вещи. Първоначално е задържана за 24 часа, направила е пълни самопризнания. Уведомена е Окръжна прокуратура - Сливен. \r\nВ.О. е от село Караджалово, община Първомай, криминално проявена и осъждана за кражби. Работата по документиране на цялостната ѝ престъпна дейност продължава.", "date": "2019.02.26", "title": "Сливен: 32-годишна жена е задържана за грабеж"}
{"url": "http://www.focus-news.net/news/2019/02/26/2628125/petar-vitanov-bsp-mashinnoto-glasuvane-shte-eliminira-vsichki-vazmozhnosti-za-manipulatsiya.html", "text": "\"Пет  години имахме заложено въвеждането на машинното гласуване. Защо настояваме то да бъде въведено? Защото елиминира всички възможности за манипулация на изборите. С лист и химикал ГЕРБ успяват да правят фокуси. Смятаме, че с машинното гласуване тези фокуси нямат да бъдат възможности и ще намалее броят на невалидните бюлетини\". Това заяви народният представител от ПГ на \"БСП за България\" Петър Витанов пред БНТ, съобщиха от пресцентъра на  НС на БСП . \"Всеки един опит да бъде променен Изборният кодекс в навечерието на политическата кампания води до тежки последици. За нас това е опит за постигане на служебна победа\", заяви Витанов.  \r\nПо повод напускането на пленарна зала от БСП, той коментира: \"Взехме трудно решение в Националния съвет на партията. Когато условията, заради които напуснахме, са изпълнени, ще се върнем\". \"Имаме декларативна теза, че две от тях биха били изпълнени. В рамките на два дни обаче, колегите от ГЕРБ са склонни да защитават две напълно противоположни тези. Сега имат възможност - приемайки ветото на президента, тези условия ще бъдат  изпълнени, и тогава ние няма да имаме условия да бъдем извън парламента\", допълни Витанов.  \r\n\"Два дни и две нощи имахме възможност да говорим по темите за Изборния кодекс, но не бяхме чути. Колегите от ГЕРБ принизиха нивото на Народното събрание. Този орган взема решения в ущърб на българските граждани, системно нарушава закона, не спазва разпоредбите и препоръките на редица международни органи, които се занимават с честност и прозрачност на изборния процес, взема решения през нощта, на тъмно. БСП не иска да участва в това, нито да легитимира такива действия\", каза още Петър Витанов.", "date": "2019.02.26", "title": "Петър Витанов, БСП: Машинното гласуване ще елиминира всички възможности за манипулация"}
{"url": "http://www.focus-news.net/news/2019/02/26/2628136/blagoevgrad-politsiyata-raboti-po-signal-za-ubito-kuche-v-rayona-na-selo-razdol.html", "text": "Полицията работи по сигнал за убито куче от породата немска овчарка в района на село Раздол, община Струмяни. Това съобщиха от  ОДМВР – Благоевград . Според сигнала до РУ - Сандански убийството на животното е извършено около 15.30 часа на 24 февруари. За случая е уведомена РП - Сандански. Работата продължава.", "date": "2019.02.26", "title": "Благоевград: Полицията работи по сигнал за убито куче в района на село Раздол"}
{"url": "http://www.focus-news.net/news/2019/02/26/2628137/burgas-lektsiya-na-tema-osvobozhdenieto-na-burgas-malko-populyarni-fakti-ot-istoriyata-shte-bade-provedena-v-regionalnata-biblioteka.html", "text": "„Освобождението на Бургас: малко популярни факти от историята“ е тема на лекцията, която художникът и историограф Митко Иванов ще изнесе по повод 3 март. Това съобщиха от пресцентъра на  Община Бургас . По време на нея той ще представи непознати и непубликувани до този момент снимки и факти. Лекцията ще се проведе в Регионална библиотека „Пейо Яворов“ на улица „Булаир“ №10 от 17.30 часа. Входът е свободен.", "date": "2019.02.26", "title": "Бургас: Лекция на тема „Освобождението на Бургас: малко популярни факти от историята“ ще бъде проведена в Регионалната библиотека"}
{"url": "http://www.focus-news.net/news/2019/02/26/2628135/sport-izigraha-se-5-macha-ot-arzhentinskiya-shampionat.html", "text": "Изиграха се 5 срещи от 20-ия кръг на аржентинската Примера дивисион. Резултати: \r\nЕстудиантес – Талерес 0:1 \r\nАтлетико Тукуман – Архентинос Хуниорс 0:0 \r\nДефенса и Хустисия – Бока Хуниорс 0:1 \r\nАлдосиви – Химнасия ла Плата 0:0 \r\nНюелс Олд Бойс – Сан Мартин Сан Хуан 3:0 \r\nНачело във временното класиране е Расинг Клуб с 48 точки, пред Дефенса и Хустисия с 45 и Бока Хуниорс с 38.", "date": "2019.02.26", "title": "Спорт: Изиграха се 5 мача от аржентинския шампионат"}
{"url": "http://www.focus-news.net/news/2019/02/26/2628138/smolyan-registrirani-sa-desetki-opiti-za-telefonni-izmami-v-grada-v-ramkite-na-edin-den.html", "text": "Десетки граждани на Смолян са сигнализирали за опити за телефонни измами, засега няма пострадали. Това съобщиха от пресцентъра на  ОДМВР – Смолян . На 25 февруари 2019 г. в РУ - Смолян са получени десетки обаждания от граждани, сигнализирали за опити за телефонни измами. Такива обаждания е имало и предишните дни в РУ - Златоград.. Различни лица са прозвънявали на домашните телефони на десетки жители на областта, твърдейки че се обажда „разследващ полицай Христов“  или „разследващ полицай Георгиев“ и искали пари с обяснението, че трябва да им се съдейства за разкриване на престъпление. Вероятно става дума за проучване на района и набелязване на жертви, които да предадат пари на измамниците. Гражданите споделят, че в началото разговорите се провеждат със спокоен тон, но в последствие измамниците започват да заплашват, което се превръща в тормоз. Към настоящия момент няма постъпили сигнали за пострадали от измами, но органите на реда очакват обажданията да продължат и следващите дни. Напомняме на гражданите, че няма процедура, по която полицейски служители да събират парични суми от гражданите за разкриване на престъпления. Единственият начин, по който някой може да помогне в разкриване на престъпление е да даде свидетелски показания, ако е станал свидетел на престъпление. При разговорите с непознати по телефона препоръчваме хората да задават повече въпроси, от колкото да отговарят на такива. Незабавно след получаване на обаждане да сигнализират на тел.112.", "date": "2019.02.26", "title": "Смолян: Регистрирани са десетки опити за телефонни измами в града в рамките на един ден"}
{"url": "http://www.focus-news.net/news/2019/02/26/2628141/veliko-tarnovo-sportistat-edmon-belchev-ot-svishtov-specheli-srebaren-medal-ot-darzhaven-shampionat-po-dzhudo-za-mazhe.html", "text": "Спортистът Едмон Белчев от Свищов спечели сребърен медал от Държавния шампионат по джудо за мъже до 23 години, който се проведе в София. Това съобщиха от пресцентъра на  Община Свищов . Състезанието се състоя в спортна зала на Национална спортна академия, при много голям интерес и конкуренция. За СК „Джудоспорт“ – Свищов участва Едмон Белчев в категория 66 кг и спечели сребърен медал, и второ място от 32 състезатели. Контузия в коляното попречи на свищовския състезател да спечели и финалната среща срещу джудист на „Локомотив“ – София.", "date": "2019.02.26", "title": "Велико Търново: Спортистът Едмон Белчев от Свищов спечели сребърен медал от държавен шампионат по джудо за мъже"}
{"url": "http://www.focus-news.net/news/2019/02/26/2628140/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за състоянието на речните корита в община Пещера след края на зимния сезон. Ще отделим време и за добрата практика в ОУ „Любен Каравелов“ в Пещера, където вече пета година има wifi мрежа в полза на учебния процес. Събеседник по темата ще бъде Елена Ацинова, директор на учебното заведение. Ще разберем и какви ремонтни дейности са предвидени в село Капитан Димитриево през тази година.  \r\nТелефоните за връзка със студиото са 0885 606692 и 034  420020.", "date": "2019.02.26", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/02/26/2628139/kardzhali-obshtina-kardzhali-organizira-tarzhestvena-programa-za-chestvane-na-natsionalniya-praznik-na-balgariya-na-3-mart.html", "text": "Общината организира тържествена програма за честване на Националния празник на България - 3 март. Това съобщиха от пресцентъра на  Общината . Празникът ще започне в 11.00 часа с тържественото поднасяне на цветя и венци пред паметника на Руския воин в градинката пред църквата „Св. Георги“. Учебните заведения ще шестват по бул. „България“ и ще се построят пред паметника на Освободителите в Градската градина. Тържественият ритуал ще се състои в 12.00 часа. Венци и цветя ще бъдат поднесени от Общината и Областната администрация, от политически партии, учебни заведения, културни институти, неправителствени организации и граждани пред паметника на загиналите за Освобождението на Кърджали. Празничен концерт ще бъде изнесен след тържествения ритуал.", "date": "2019.02.26", "title": "Кърджали. Община Кърджали организира тържествена програма за честване на Националния празник на България на 3 март"}
{"url": "http://www.focus-news.net/news/2019/02/26/2628142/haskovo-v-grada-shte-bade-otbelyazan-mezhdunarodniyat-den-za-borba-sreshtu-tormoza-na-27-fevruari.html", "text": "Международният ден за борба срещу тормоза ще бъде отбелязан в Хасково на 27 февруари. Това съобщиха от пресцентъра на  Общината . Събитието се организира от МКБППМН - Хасково. Розови тениски са доставени до всички хасковски училища и РУО.  \r\nОбщина Хасково и Местната комисия за борба срещу противообществените прояви на малолетните и непълнолетните, и тази година ще покажат съпричастност и ще отбележат Международния ден за борба срещу тормоза.  \r\nОт МКБППМН призовават хората, които желаят, да се присъединят към инициативата и на 27 февруари да облекат розова дреха. С това ще заявят своята позиция срещу тормоза и ще подкрепят правото на всеки човек на свободен избор.  \r\nСъмишленици в инициативата са децата и преподавателите от училищата в Община Хасково. Те ще носят розова фланелка с надпис „Ден срещу тормоза“. Фланелките са предоставени от МКБППМН – Хасково.  \r\n„Денят на розовата фланелка“ е спонтанно и много мило събитие, възникнало по идея на две момчета, които подкрепят свой съученик – жертва на училищен тормоз. Това се случва в канадската провинция Нова Скотия през 2007 г. При откриването на учебната година през септември, един деветокласник е облечен в розова блуза . Това дава повод на група по-големи ученици да му се подиграват и тормозят, като дори го разплакват. На следващия ден, Дейвид Шепърд и Травис Прайс от същото училище, решават да купят и разпространят сред съучениците си 50 розови тениски, в подкрепа на тормозения техен съученик. През 2008 г. премиерът на Британска Колумбия Гордън Кембъл, обявява 27 февруари за ден срещу тормоза в училище. От тогава много ученици отбелязват този ден като обличат розови дрехи, на които пише „Тормозът спира тук“ и „Ден на розовата фланелка“. \r\n През месец февруари в последната сряда младите хора обличат розови дрехи в знак на съпричастност и с послание срещу тормоза. всяко училище има свободата да организира подходящи активности, съобразно възрастта на децата. Ще се има дискусии на тема тормоз, ще се пишат послания, ще се танцува. \r\nВъв фейсбук профила на МКБППМН ще се публикуват всички, снимки от събитието.", "date": "2019.02.26", "title": "Хасково: В града ще бъде отбелязан Международният ден за борба срещу тормоза на 27 февруари"}
{"url": "http://www.focus-news.net/news/2019/02/26/2628143/ministar-vladislav-goranov-srokat-za-prilaganeto-na-naredbata-za-registratsiite-na-kasovite-aparati-se-otlaga-sas-7-mesetsa-za-targovtsite-koito-izpolzvat-sistemi-za-upravlenie-na-prodazhbite.html", "text": "Срокът за прилагането на Наредбата за регистрациите на касовите апарати се отлага със 7 месеца за търговците, които използват системи за управление на продажбите. Това каза пред журналисти в Министерски съвет министърът на финансите Владислав Горанов след среща с представители на бизнеса, заради регистрациите на касовите апарати към НАП, предаде репортер на  Агенция „Фокус“ . \r\n „Имахме много ползотворен диалог с представителите на Българската стопанска камара, предначертахме комуникационен модел, по какъв начин ще продължи работата по окончателното имплементиране на наредбата по различните и фази“, обясни Горанов. „На 19 февруари анонсирах, че сроковете за прилагане на наредбата ще бъдат променени за част от търговците. За тези, които използват системи за управление на продажбите. Срокът ще се измести за 30 септември. Това са 7 месеца, за които съвместно с представителите на бизнеса ще търсим оптимални решения за тези гранични процеси и състояния, които срещат проблеми за бизнеса за имплементиране и прилагане на наредбата“, заяви Горанов. \r\nМинистърът отбеляза, че наредбата има за цел да бъдат прекратени практиките с криене на оборота.  \r\n„Има процеси, които са доста по-сложни, поставени от бизнеса и в диалог в следващите дни ще чистим тези процеси, които трудно могат да намерят решение в този вид на Наредбата“, коментира той. „Настояваме, че реалното отчитане на всички обороти в икономиката трябва да намерят място и партньорството между държавата и бизнеса по отношения на изсветляване на процесите и стопанския оборот не трябва да остава на заден план. „Голяма част от оборотите се крият, нищо че имаме малка данъчна тежест и това е философията на изменението на наредбата“, изтъкна Горанов.  \r\nДаяна ДЮЛГЕРОВА", "date": "2019.02.26", "title": "Министър Владислав Горанов: Срокът за прилагането на Наредбата за регистрациите на касовите апарати се отлага със 7 месеца за търговците, които използват системи за управление на продажбите"}
{"url": "http://www.focus-news.net/news/2019/02/26/2628144/kardzhali-kmetat-hasan-azis-obsadi-blagoustroyavaneto-na-grada-s-rotari-klub.html", "text": "Нови жилищни зони и благоустрояването на града са обсъдили Ротари клуб и кметът на Общината. Това съобщи за  Радио „Фокус“  президентът на клуба в Кърджали Валентин Гогев. На срещата снощи са били разгледани инициативи на ротарианците и вижданията на Общината относно тях. Кметът Хасан Азис е представил мнението на Общината и проучванията на Камарата на архитектите в града за ситуиране на нови жилищни зони – едната до Пазара, която да се свързва с мост над Арда с жилищните блокове на другия бряг на реката и другата - в района на Въжения мост, където също могат да бъдат застроени нови жилища, с изглед към реката и града на другия бряг. Кметът е информирал за намерения и перспективи за строеж на нова общинска автогара, в отговор на предложение и настояване от гражданите.  \r\nПо идея на хората от града също се проучва и покриване на дерето в района на Пазара. \"Синята зона\" в града още е не е готова, но се търси се компромисно решение поради скъпите паркоместа, които ще предлага, а жителите на центъра на са готови да плащат 120 лева годишно. Седемте общини от областта са се договорили заедно да участват в строителството на нов приют за животни до с. Седловина. Спортни деятели считат, че новата спортна зала, която предстои да се изгради, е най-добре да бъде до старата спортна зала, покрития и откритите басейни в района на комплекс “Арпезос“. Кметът е информирал ротарианците също за новото модерно лед смарт осветление, което е икономично , настройва се според естествената светлина и предстои да се монтира след две седмици в Кърджали и селата.", "date": "2019.02.26", "title": "Кърджали: Кметът Хасан Азис обсъди благоустрояването на града с Ротари клуб"}
{"url": "http://www.focus-news.net/news/2019/02/26/2628128/prof-todor-kantardzhiev-kam-momenta-obshtiyat-broy-na-ofitsialno-registriranite-zarazeni-s-morbili-e-45.html", "text": "Към момента общият брой на официално регистрираните заразени с морбили е 45. Това съобщи за   Агенция „Фокус“  директорът на Националния център по заразни и паразитни болести и епидемиолог проф. д-р Тодор Кантарджиев. „Към 25 февруари в референтната лаборатория има 3 нови потвърдени случая на заразени с морбили - 2 са на бебета от София, във възраст преди ваксинация, и едно дете от град Самоков“, каза проф. д-р Тодор Кантарджиев, като посочи, че всички те са хоспитализирани в софийски болници. „Към момента официално регистрираните са 45 случая на заразени с морбили. От тях потвърдени в Националната референтна лаборатория на центъра са 27. Като 17 от болните са от област Благоевград, 7 са от град София и трима от София област“, посочи директорът на Националния център по заразни и паразитни болести.  \r\nПо думите му към момента не може да се говори за епидемия, защото това са отделни епидемични случаи на взривове. „За епидемия може да се говори, когато е засегната област и когато се разпространява в различни области. Ако всички подлежащи и неимунизирани деца до 8-годишна възраст се ваксинират, няма да допуснем епидемия в нашата страна“, заяви епидемиологът.  \r\n„По данните на Центъра за анализи и обществено здраве над 90% са ваксинирани против морбили през 2018 година. Всяка година до края на месец април Националният център по заразни болести предоставя на Министерството на здравеопазването и обнародва на сайта си 3 анализа за епидемичното състояние на страната. Това са анализ за инфекциозни заболявания, анализ за извършените миналата година имунизации и анализ за паразитози. Април месец ще излезе списък за 2018 година - какви инфекциозни болести има регистрирани в нашата страна“, каза още той. \r\nПроф. Кантарджиев отбеляза, че при всяко епидемично разпространение антиваксарските движения намаляват.  \r\nИрина ИВАНОВА", "date": "2019.02.26", "title": "Проф. Тодор Кантарджиев: Към момента общият брой на официално регистрираните заразени с морбили е 45"}
{"url": "http://www.focus-news.net/news/2019/02/26/2628145/ministar-vladislav-goranov-izmeneniyata-v-naredbata-za-kasovite-aparati-nyama-da-badat-varnati-zashtoto-ima-ogromni-opiti-za-zloupotrebi-s-oborota.html", "text": "Измененията в Наредбата за регистрацията на касовите апарати към НАП няма да бъдат върнати, защото се правят огромни опити за злоупотреби с оборота. Това каза пред журналисти в Министерски съвет министърът на финансите Владислав Горанов след среща с представители на бизнеса, заради регистрациите на касовите апарати към НАП, предаде репортер на   Агенция „Фокус“ . „Сигурен съм, че в следващите седмици ще намерим отговори на всички въпроси, които притесняват бизнеса. Със сигурност бизнесът трябва да приеме тезата, че трябва да е коректен и ще прилага новата логика на наредбата, със сигурност не трябва да се остава с впечатления, че наредбата ще се върне назад до там, където беше изменена през лятото на 2018 г.“, обяви Владислав Горанов. „Новите правила ще трябва да се прилагат, защото констатациите на приходната администрация са, че има огромен опит за злоупотреби с оборота, независимо от ниската данъчна ставка“, уточни той.  \r\nФинансовият министър даде пример как петзвезден комплекс във Велинград отчита 500 лв. приход месечно, а възнаграждението на един готвач надвишава два-три пъти средната работна заплата. „Това, което искам да уверя стопанските субекти, че новата логика, заложена в наредбата, няма да бъде преразгледана и те трябва да продължат съвместно с нас с усилията, и да си плащат данъците“, отбеляза Горанов. \r\nДаяна ДЮЛГЕРОВА", "date": "2019.02.26", "title": "Министър Владислав Горанов: Измененията в Наредбата за касовите апарати няма да бъдат върнати, защото има огромни опити за злоупотреби с оборота"}
{"url": "http://www.focus-news.net/news/2019/02/26/2628146/predsedatelyat-na-parlamentarnata-komisiya-po-kulturata-i-mediite-vezhdi-rashidov-beshe-nagraden-s-pochetniya-znak-sveti-stefan-v-ekzarhiyata-v-istanbul.html", "text": "Председателят на парламентарната Комисия по културата и медиите Вежди Рашидов бе награден днес с почетния знак “Свети Стефан” на българската Екзархия в Истанбул. Това съобщиха от пресцентъра на  Народното събрание . \r\nНа церемония в залата на Екзархията председателят на църковното настоятелство Васил Лязе благодари на Вежди Рашидов за големите му усилия Метохът срещу Желязната църква “Свети Стефан” да се превърне в действащ български музей. Църковните ни настоятели подчертаха, че са горди и от предложението на г-н Рашидов България и Турция заедно да запишат този уникален храм в Списъка на световното културно наследство на ЮНЕСКО. По-рано днес Вежди Рашидов се срещна с Халюк Уста - прочутият турски майстор, който реставрира един по един всеки елемент от Желязната църква.  \r\nВсеки ден десетки туристи от Европа и света посещават храма, поясни генералният ни консул в Истанбул Ангел Ангелов. Г-н Ангелов сподели с Вежди Рашидов задоволството си, че е прието предложението спирката на метрото, която ще бъде открита до края на годината, да носи името “Свети Стефан”. Специално мобилно приложение ще информира туристите за българската църква, обявена за перлата на Истанбул. Наскоро известното турско списание “Атлас” посвети осем страници на Желязната църква.", "date": "2019.02.26", "title": "Председателят на парламентарната Комисия по културата и медиите Вежди Рашидов беше награден с почетния знак “Свети Стефан” в Екзархията в Истанбул"}
{"url": "http://www.focus-news.net/news/2019/02/26/2628148/veliko-tarnovo-71-godishna-zhena-e-privlechena-kato-obvinyaema-za-prisvoyavane-na-nad-102-000-lv.html", "text": "71-годишна жена от Велико Търново е обвинена в длъжностно присвояване на суми в големи размери. Това съобщиха от  Областна дирекция на МВР – Велико Търново . В хода на разследването са събрани достатъчно данни за това, че в периода от началото на 2008 година до май 2016 година обвиняемата в качеството си на председател на земеделска кооперация в с. Миндя е присвоила 102 750 лв. Парите са били теглени без основание от сметките на кооперацията. След доклад на материалите в прокуратурата 71-годишната жена е привлечена като обвиняема.", "date": "2019.02.26", "title": "Велико Търново: 71-годишна жена е привлечена като обвиняема за присвояване на над 102 000 лв."}
{"url": "http://www.focus-news.net/news/2019/02/26/2628130/zeri-kosovo-koi-darzhavi-podkrepyat-i-othvarlyat-teritorialni-promeni-na-balkanite.html", "text": "На първа страница  прищинският ежедневник „Зери“  отбелязва, че идеята за „корекция на границите“ (размяна на територии между Косово и Сърбия – бел.ред.), като част от окончтелното споразумение за нормализация на отношенията между Белград и Прищина се възприема негативно от целия политически спектър в Прищина, но международната общност няма единна позиция по този въпрос. \r\nКакто отбелязва вестникът, САЩ обявиха, че ще подкрепят всякакво споразумение, постигнато между двете страни, като тази позиция се споделя и от Франция. \r\nНаскоро и Австрия се обяви в подкрепа на размяната на територии между Сърбия и Косово, което е в ярък контраст с позицията на Германия, която е категорично против. Великобритания също обяви, че не одобрява „корекция на границите“, а Хърватия и Черна гора от самото начало не подкрепят идеята и предупреждават за последствията от подобен сценарий. \r\nПревод и редакция:", "date": "2019.02.26", "title": "„Зери“ (Косово): Кои държави подкрепят и отхвърлят териториални промени на Балканите"}
{"url": "http://www.focus-news.net/news/2019/02/26/2628149/smolyan-mazh-i-zhena-sa-zadarzhani-za-krazhba-ot-shofyor-koyto-gi-kachil-na-avtostop.html", "text": "Мъж и жена са задържани за кражба от шофьор, който ги качил на автостоп. Това съобщиха от  ОДМВР – Смолян . На 25 февруари 2019 г. в РУ - Смолян е постъпила жалба от 49-годишен мъж от град Мадан, за това че на същата дата за времето от 10.00 часа до 11.00 часа по време на пътуването му с личния автомобил марка „Опел Вектра“ е извършена кражба на 60 лв. от портмоне, намиращо се в яке на задната седалка. Мъжът взел в колата си две лица на автостоп от  с. Равнища, общ. Мадан в посока град Смолян. По време на пътуването в района на с. Подвис той забелязал, че двамата пътници шумолят на задната седалка и след като се усъмнил в действията им, спрял и установил, че са взели сумата от 60 лв. от портмоне в якето му на задната седалка. Незабавно сигнализирал в полицията за случилото се. На място пристигнали служители на РУ - Смолян, които установили, че двамата пътници са 42-годишен с инициали Р. Я. от град Смолян и 37-годишна жена с инициали М. Ш. от с. Лещак, които са задържани за срок от 24 часа. Работата по случая продължава.", "date": "2019.02.26", "title": "Смолян: Мъж и жена са задържани за кражба от шофьор, който ги качил на автостоп"}
{"url": "http://www.focus-news.net/news/2019/02/26/2628152/dobrich-gorski-strazhari-sa-razkrili-nezakonna-sech-v-darzhavno-gorsko-stopanstvo-dobrich.html", "text": "Горски стражари са разкрили незаконна сеч в Държавно горско стопанство „Добрич”. Това съобщи Пламена Баналиева, специалист „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” – Варна . При интензивните проверки на територията на стопанството е разкрита незаконната сеч на общо 9.5 куб. м дърва за огрев. Дървесината е конфискувана, а горските стражари са съставили 10 акта. Задържано е моторно превозно средство, използвано за транспортирането на дървата за огрев. Служителите на стопанството системно извършват обход на горите. Завишен е контролът на местата с висока концентрация на нарушения. През изминалата седмица на територията на всички 13 горски и 5 ловни стопанства към Североизточно държавно предприятие са извършени общо 900 проверки. 259 от тях са на обекти за добив на дървесина, 248 – на превозни средства, а 393 – на физически лица, 309 от които са ловци. От СИДП апелират гражданите да съдействат за опазването на горите и при съмнения за нарушения да подават сигнали на телефон 112. \r\nЖулиета НИКОЛОВА", "date": "2019.02.26", "title": "Добрич: Горски стражари са разкрили незаконна сеч в Държавно горско стопанство „Добрич”"}
{"url": "http://www.focus-news.net/news/2019/02/26/2628153/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "На 27 февруари Анкара започва най-големите военноморски учения в историята на Републиката – „Синя родина“ (Мави Ватан), които турските медии описват като „репетиция за война“ и които, както пише електронното издание на един от най-големите  гръцки ежедневници „То Вима“ , целят да изпратят ясно послание на Гърция, Кипър и Израел и всеки друг, който смее да оспорва интересите на Турция в Източното Средиземноморие. \r\nКакто посочва изданието, маневрите се рекламират като най-големите в историята на Турция и ще обхванат Егейско море, Източното Средиземноморие и Черно море. Те ще продължат до 8 март. \r\nАнкара ще изпрати фрегати и корвети в Егейско и Средиземно море, където Турция иска да се противопостави на кипърската програма за търсене на въглеводороди в изключителната икономическа зона (ИИЗ) на острова, спрямо която Турция има претенции и където междувременно провежда свои сондажи за нефт и газ. \r\nКакто пише „То Вима“, „с международната изолация на Анкара и спускането на отношенията й със САЩ до най-ниско ниво, след като Вашингтон замрази доставката на изтребители F-35 в Турция заради решението на Анкара да се оборудва с руски противоракетни системи С-400, Турция прибягна до изпитаната тактика на демонстрация на военни мускули“. \r\nЗа морските, въздушните и сухоземните учения Анкара издаде НАВТЕКС, с който запази райони в южната част на Егейско море и Югоизточното Средиземноморие, включително континенталния шелф на гръцкия остров Кастелоризо, района на югоизток от остров Родос и ИИЗ на Република Кипър. \r\nОбщо, Турция е запазила 462 хиляди кв. км. в Егейско, Средиземно и Черно море за обширните учения, отбелязва вестникът. \r\nТурската държавна „Анадолска агенция“ изтъкна, че маневрите са огромна „демонстрация на сила“, защото освен стоте кораба, в тях ще участват командоси от SAT и SAS, сухопътни войски и турската брегова охрана. \r\nТурският ежедневник „Йени Шафак“ съобщи, че ученията са средство за „Въоръжените сили на Турция да засилят своя суверенитет над 462 хиляди кв. км. морско пространство и ще изпратят ясно предупреждение на всички, които подготвят карти за нахлуване“. \r\n„Ясно заявената цел на Анкара е да управлява заедно с Република Кипър огромните находища на въглеводороди и да контролира регионалните енергийни маршрути“, счита „То Вима“. \r\n„Турция смята, че запазването на присъствието си като регионален играч с роля на енергийната шахматна дъска е от жизненоважно значение. Той търси роля не като екстра, а като истински играч, който може да спечели възможно най-голяма полза.Гръцката страна е убедена, че агресивните действия на Турция в ИИЗ на Кипър и в Егейско море имат за цел да създадат фактически ситуации за сметка на суверенните права както на Кипър, така и на Гърция“, пише още вестникът. ‚Стратегическите цели‘ на Турция \r\nМинистърът на външните работи на Турция Мевлют Чавушоглу заяви ясно миналата седмица, че Кипър, Източното Средиземноморие и Егейско море са стратегически цели и национални въпроси за Анкара“. \r\n„Фактът, че ИИЗ на Кипър привлича огромния интерес на енергийните компании поради значителните си депозити и перспективата за изграждане на терминал за втечнен природен газ на острова, увеличава агресивността и враждебността на Турция в търсенето на част от пая“, обяснява думите на Чавушоглу гръцкото издание. \r\nСАЩ, Франция, Израел, Италия и Катар действат в ИИЗ на Кипър и се планират нови действия в усилията за решаване на кипърския проблем. \r\nГръцкото външно министерство следи отблизо положението в Егейско и Източното Средиземноморие, а Гръцкият флот е в постоянна готовност да отговори на всяко предизвикателство от Анкара, отбелязва консервативният ежедневник. Израел, САЩ и Франция също наблюдават ходовете на Анкара в региона. \r\nЧуждестранните дипломати, включително американския посланик в Атина Джефри Пайет, в миналото изразиха опасения за бъдеща военна „авария“ поради голямата концентрация на огнева мощ и засиленото напрежение в региона. \r\n***  Делегация на Министерството на отбраната на Сърбия и Военновъздушните сили на страната, оглавявана от ресорния министър Александър Вулин, присъства на приемането на четирите белоруски „МиГ-29“ в авиозавода в Барановичи, пише  белградския ежедневник „Политика“ . \r\nОтсега нататък „МиГ“-овете официално са собственост на Сърбия и ще  пристигнат в страната след приключването на ремонта, започнал в беларуския ремонтен завод на 22 февруари. \r\n„Можем свободно да кажем, че днес разполагаме с 14 „МиГ-29“, число, за което не можехме да мечатем през 2012 година, когато президентът Вучич стана министър на отбраната“, заяви Вулин, като припомни, че самолетите са получени като резултат от добрите лични отношения между държавния глава и президента на Беларус Александър Лукашенко и че те са част от договора за военно-техническо сътрудничество и взаимопомощ между Беларус и Сърбия. \r\nДоговорено е ремонтът и първата фаза на модернизацията на „МиГ“-овете да бъде извършен в беларуския 558-и авиозавод в Баранович, а Вулин отбеляза, че всичко това ще бъде свършено в срок. \r\nКакто заяви сръбският военен министър, страната ще има 14 „МиГ-29“ от поколение 4+, което значи, че те са сред най-модерните изтребители в света. \r\n„Нашите ВВС не са били по-силни от десетилетия, пилотите ни сега могат да разчитат на часове полети, както по времето на ЮНА (Югославската народна армия), те могат да разчитат, че ще управляват най-модерните средства и нашето небе, и нашата Сърбия, ще се радват на сигурност, свобода и независимост. Това е голям ден за Сърбия, голям ден за нашите ВВС“, подчерта Вулин. \r\nНа пристигането на самолета „МиГ -29“ е присъствал и командващия ВВС и ПВО генерал-майор Душко Заркович, който посочи, че сръбските пилоти са готови за още четири самолета. \r\n„Имаме достатъчен брой пилоти, повишаваме нивото на обучение и сме готови да получим тези четири самолета. В същото време, с приемането на тези самолети, имаме налични самолети в Сърбия, с които да провеждаме обучения. Напоследък обучихме пет пилоти, които завършиха преквалификацията в чужбина, както и двама пилоти, които завършиха преквалификацията си в 204-а бригада на ВВС“, заяви генерал Жаркович. \r\nНачалник щаба на ВС на Беларус генерал-майор Андрей Федин припомни, че през тази година се отбелязва 25-ата годишнина от установяването на дипломатически отношения между Беларус и Сърбия, които са основани на доверие, уважение и подкрепа, като в същото време се отбелязват пет години от установяването на връзки между министерствата на отбраната. \r\n„Горд съм, че нашето военно сътрудничество е много интензивно и че днес присъстваме на тържествена церемония по предаването на „МиГ-29“, отбелязва Федин и припомни още, че сръбски и беларуски войници участват активно в съвместни военни учения и международни военни игри,  както и в подготовка за мисии в чужбина. \r\nКакто отбелязва „Политика“, тези 4 „МиГ“-а са добавка към други 10, които вече защитават небето на Сърбия. \r\n***  На първа страница  прищинският ежедневник „Зери“  отбелязва, че идеята за „корекция на границите“ (размяна на територии между Косово и Сърбия – бел.ред.), като част от окончтелното споразумение за нормализация на отношенията между Белград и Прищина се възприема негативно от целия политически спектър в Прищина, но международната общност няма единна позиция по този въпрос. \r\nКакто отбелязва вестникът, САЩ обявиха, че ще подкрепят всякакво споразумение, постигнато между двете страни, като тази позиция се споделя и от Франция. \r\nНаскоро и Австрия се обяви в подкрепа на размяната на територии между Сърбия и Косово, което е в ярък контраст с позицията на Германия, която е категорично против. Великобритания също обяви, че не одобрява „корекция на границите“, а Хърватия и Черна гора от самото начало не подкрепят идеята и предупреждават за последствията от подобен сценарий. \r\n***  Прокурорът, който оглавява Прокуратурата за организираната престъпност и който води разследването за щурма на парламентa в Скопие от 27 април 2017 г. Вилма Русковска обяви, че няма да изисква налагане на мярка за следене на бившия председател на Събранието Трайко Веляновски и на Люпчо Димовски, след като в законодателния орган не се проведе гласуване за отнемане на имунитета им, съобщава електронното издание на македонския  „Фокус“ .  \r\n„Събранието да му мисли, ако избягат“, коментира Русковска пред местни медии, без да се изказва за развитието на ситуацията в парламента, нито как тя се отразява на разследването на „кървавия четвъртък“.  \r\nВ югозападната ни съседка тръгнаха по следите на организаторите на „кървавия четвъртък“ от 27 април 2017 г., когато разгневена тълпа демонстранти щурмуваха парламента в Скопие в опит да възпрепятстват избирането на председател на законодателния орган. \r\nНикола Груевски, Никола Бошковски (и двамата зад граница – съответно в Унгария и Гърция), бившият председател на Събранието Трайко Велянковски и и бившите министри Миле Янакиески и Спиро Ристоски са в списъка на заподорените организатори на насилието в македонския парламент. \r\nПоследните трима бяха арестувани миналата сряда. Впоследствие на Янакиески и Ристоски бе наложена мярка за задържане за срок от 30 дни с цел да се възпрепятстват евентуалните им опити за бягство или оказване на влияние върху свидетелите и разследването.  \r\nЕдинствено Веляновски напусна съда след разпит, тъй като има парламентарен имунитет. Това обаче може да се промени: Основният съд в Скопие ще поиска от Събранието да гласува за сваляне на имунитета на бившия председател на органа. Ако предложението получи подкрепата на абсолютното мнозинство в парламента, тогава Веляновски го очаква арест.  \r\nСъбранието вече лиши от парламентарен имунитет бившия премиер Никола Груевски, както и Кръсто Муковски, Любен Арнаудов, Йохан Тарчуловски, Сашо Василевски, Люпчо Димовски и Заклина Пешевска.", "date": "2019.02.26", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/02/26/2628154/haskovo-33-sobstvenitsi-na-mnogogodishni-zhilishtno-spestovni-vlogove-poluchavat-po-8-stotinki-na-lihvotochka.html", "text": "33 жители на община Хасково, собственици на многогодишни жилищно спестовни влогове, получават по 8 стотинки на лихвоточка. Това съобщиха от пресцентъра на  Общината . Сумите са по Закона за уреждане правата на гражданите с многогодишни жилищно спестовни влогове. Комисия в Община Хасково е уведомила хората, които ще получат компенсации част от тях вече са получили преводи по сметките си. Най-голямата сума е 11 300 лева а най-малката 1167 лева. На 33 собственици са начислени общо 122 064 лева.   \r\nТова са хора които имат жилищно-спестовни влогове и до 2016 година са закупили или построили жилище, като са подали заявление за изплащане на тези лихвоточки. Средствата са от Държавния бюджет.", "date": "2019.02.26", "title": "Хасково: 33 собственици на многогодишни жилищно спестовни влогове получават по 8 стотинки на лихвоточка"}
{"url": "http://www.focus-news.net/news/2019/02/26/2628155/dobrich-obshtinskite-savetnitsi-odobriha-predostavyane-na-bezlihveni-zaemi-ot-vremenno-svobodni-sredstva-na-obshtinata-za-avansovo-finansirane-na-proekti-finansirani-ot-es.html", "text": "Общинските съветници дадоха съгласие за предоставяне на временни безлихвени заеми от временно свободни средства по бюджета на Община град Добрич за 2019 г., за авансово финансиране на плащания по проекти, финансирани със средства от Европейския съюз и по други международни програми, включително и на бюджетни организации, чиито бюджет е част от общинския бюджет, предаде кореспондент на  Радио „Фокус” – Варна . С решението на Общинския съвет кметът е упълномощен да одобрява внесените мотивирани доклади от ръководителите на проекти относно размера на временните безлихвени заеми, сроковете за усвояване, и срока за възстановяването им.  \r\nОбщина град Добрич е бенефициент по много проекти, финансирани със средства от Европейския съюз. В процеса на изпълнението на проектите е необходимо осигуряването на финансов ресурс за извършване на допустими разходи, които в последствие се верифицират и възстановяват. За реализацията на изпълняваните през тази година проекти е необходимо да се предоставят временни безлихвени заеми, като сроковете за предоставяне и възстановяване на заемите са в зависимост от условията на финансиращата програма. Невъзможността за предоставяне на временни безлихвени заеми би довело да неизпълнение на тези условия и срокове, е посочено в докладна записка, внесена от кмета Йордан Йорданов. Според приетото решение за всеки конкретен проект, неговият ръководител ще подготвя мотивиран доклад до кмета на Общината, съдържащ информация относно необходимата сума, сроковете на усвояването ѝ в процеса на изпълнение на проекта, и срока на възстановяване. Заемите ще бъдат предоставяни периодично, изцяло или на части, след одобряване на доклада, при наличие на временно свободни средства по общинския бюджет. Информация за отпуснатите и възстановени временни безлихвени заеми ще бъде предоставяна на Общински съвет - Добрич в срокове и според разпоредбите в Закона за публичните финанси. \r\nЖулиета НИКОЛОВА", "date": "2019.02.26", "title": "Добрич: Общинските съветници одобриха предоставяне на безлихвени заеми от временно свободни средства на Общината за авансово финансиране на проекти, финансирани от ЕС"}
{"url": "http://www.focus-news.net/news/2019/02/26/2628156/kyustendil-namalyava-broyat-na-zabolelite-ot-grip-v-oblastta-nyama-sluchai-na-morbili.html", "text": "Намалява броят на заболелите от грип в областта, няма случаи на морбили. Това съобщиха за  Радио „Фокус” – Кюстендил  от Регионална здравна инспекция – Кюстендил. Не са регистрирани епидемични взривове от заразни болести. Седмичната заболяемост от грип и остри респираторни заболявания е 44.74 на десет хиляди души спрямо 116.83 през предходната седмица. Установени са по два случая на туберкулоза, скарлатина и колиентерити. За седмицата са регистрирани пет случая на варицела и шест на ентероколит. \r\nВенцеслав ИЛЧЕВ", "date": "2019.02.26", "title": "Кюстендил: Намалява броят на заболелите от грип в областта, няма случаи на морбили"}
{"url": "http://www.focus-news.net/news/2019/02/26/2628147/to-vima-gartsiya-nay-golemite-turski-morski-ucheniya-sinya-rodina-sa-preduprezhdenie-kam-kipar-i-gartsiya.html", "text": "На 27 февруари Анкара започва най-големите военноморски учения в историята на Републиката – „Синя родина“ (Мави Ватан), които турските медии описват като „репетиция за война“ и които, както пише електронното издание на един от най-големите  гръцки ежедневници „То Вима“ , целят да изпратят ясно послание на Гърция, Кипър и Израел и всеки друг, който смее да оспорва интересите на Турция в Източното Средиземноморие. \r\nКакто посочва изданието, маневрите се рекламират като най-големите в историята на Турция и ще обхванат Егейско море, Източното Средиземноморие и Черно море. Те ще продължат до 8 март. \r\nАнкара ще изпрати фрегати и корвети в Егейско и Средиземно море, където Турция иска да се противопостави на кипърската програма за търсене на въглеводороди в изключителната икономическа зона (ИИЗ) на острова, спрямо която Турция има претенции и където междувременно провежда свои сондажи за нефт и газ. \r\nКакто пише „То Вима“, „с международната изолация на Анкара и спускането на отношенията й със САЩ до най-ниско ниво, след като Вашингтон замрази доставката на изтребители F-35 в Турция заради решението на Анкара да се оборудва с руски противоракетни системи С-400, Турция прибягна до изпитаната тактика на демонстрация на военни мускули“. \r\nЗа морските, въздушните и сухоземните учения Анкара издаде НАВТЕКС, с който запази райони в южната част на Егейско море и Югоизточното Средиземноморие, включително континенталния шелф на гръцкия остров Кастелоризо, района на югоизток от остров Родос и ИИЗ на Република Кипър. \r\nОбщо, Турция е запазила 462 хиляди кв. км. в Егейско, Средиземно и Черно море за обширните учения, отбелязва вестникът. \r\nТурската държавна „Анадолска агенция“ изтъкна, че маневрите са огромна „демонстрация на сила“, защото освен стоте кораба, в тях ще участват командоси от SAT и SAS, сухопътни войски и турската брегова охрана. \r\nТурският ежедневник „Йени Шафак“ съобщи, че ученията са средство за „Въоръжените сили на Турция да засилят своя суверенитет над 462 хиляди кв. км. морско пространство и ще изпратят ясно предупреждение на всички, които подготвят карти за нахлуване“. \r\n„Ясно заявената цел на Анкара е да управлява заедно с Република Кипър огромните находища на въглеводороди и да контролира регионалните енергийни маршрути“, счита „То Вима“. \r\n„Турция смята, че запазването на присъствието си като регионален играч с роля на енергийната шахматна дъска е от жизненоважно значение. Той търси роля не като екстра, а като истински играч, който може да спечели възможно най-голяма полза.Гръцката страна е убедена, че агресивните действия на Турция в ИИЗ на Кипър и в Егейско море имат за цел да създадат фактически ситуации за сметка на суверенните права както на Кипър, така и на Гърция“, пише още вестникът. ‚Стратегическите цели‘ на Турция \r\nМинистърът на външните работи на Турция Мевлют Чавушоглу заяви ясно миналата седмица, че Кипър, Източното Средиземноморие и Егейско море са стратегически цели и национални въпроси за Анкара“. \r\n„Фактът, че ИИЗ на Кипър привлича огромния интерес на енергийните компании поради значителните си депозити и перспективата за изграждане на терминал за втечнен природен газ на острова, увеличава агресивността и враждебността на Турция в търсенето на част от пая“, обяснява думите на Чавушоглу гръцкото издание. \r\nСАЩ, Франция, Израел, Италия и Катар действат в ИИЗ на Кипър и се планират нови действия в усилията за решаване на кипърския проблем. \r\nГръцкото външно министерство следи отблизо положението в Егейско и Източното Средиземноморие, а Гръцкият флот е в постоянна готовност да отговори на всяко предизвикателство от Анкара, отбелязва консервативният ежедневник. Израел, САЩ и Франция също наблюдават ходовете на Анкара в региона. \r\nЧуждестранните дипломати, включително американския посланик в Атина Джефри Пайет, в миналото изразиха опасения за бъдеща военна „авария“ поради голямата концентрация на огнева мощ и засиленото напрежение в региона. \r\nПревод и редакция:", "date": "2019.02.26", "title": "„То Вима“ (Гърция): Най-големите турски морски учения „Синя родина“ са предупреждение към Кипър и Гърция"}
{"url": "http://www.focus-news.net/news/2019/02/26/2628158/montana-11-pametni-plochi-v-grobishtniya-park-na-lom-sa-schupeni-ot-nepalnoletni-momcheta.html", "text": "11 паметни плочи в гробищния парк на Лом са счупени от момчета на възраст от 9 до 12 години, съобщиха от  ОДМВР – Монтана . В началото на месец февруари е получен сигнал от 41-годишна жена, която съобщила, че при посещение на гроба на покойния си съпруг в централния гробищен парк на Лом установила, че е повредена надгробна плоча и е повален и счупен паметникът. По случая е заведена преписка в РУ - Лом. При проведените оперативно-издирвателни мероприятия полицейските служители са установили извършителите – две момчета на 12 и 10 г. В присъствие на инспектор от Детска педагогическа стая са снети обяснения. Установено е, че за неустановен период от време двамата заедно с още две 9-годишни момчета от Лом са повредили общо 11 паметни плочи в гробищния парк. Материалите по случая ще бъдат докладвани на Районна прокуратура Лом за вземане на отношение. Работа по случая продължава РУ - Лом.", "date": "2019.02.26", "title": "Монтана: 11 паметни плочи в гробищния парк на Лом са счупени от непълнолетни момчета"}
{"url": "http://www.focus-news.net/news/2019/02/26/2628159/varna-zhena-i-malko-dete-sa-postradali-pri-katastrofa-na-patya-aksakovo-kichevo.html", "text": "Жена на 26 години и малко дете са пострадали в катастрофа, станала на 25 февруари на пътя между град Аксаково и село Кичево. Това съобщават от  ОДМВР - Варна . Сигналът за инцидента е подаден около 16.25 часа. 24-годишен водач на лек автомобил от село Любен Каравелово загубил контрол над превозното средство и се блъснал странично в насрещно движещия се камион. Вследствие на инцидента мъжът е получил фрактура на кости на стъпало. Пострадалите жена и дете са получили контузни наранявания. Тримата са прегледани и освободени за домашно лечение, без опасност за живота. По случая има образувано досъдебно производство.", "date": "2019.02.26", "title": "Варна: Жена и малко дете са пострадали при катастрофа на пътя Аксаково – Кичево"}
{"url": "http://www.focus-news.net/news/2019/02/26/2628157/radosvet-radev-bsk-poluchihme-uverenie-che-reglamentite-koito-ni-pritesnyavat-v-naredbata-za-kasovite-aparati-shte-bade-ogledano-i-pretsizirano-v-dialog.html", "text": "Получихме уверение, че регламентите, които ни притесняват в Наредбата за регистрация на касовите апарати към НАП, ще бъдат преразгледани. Това каза пред журналисти в Министерски съвет председателят на Българската стопанска камара Радосвет Радев след среща с премиера Бойко Борисов и финансовия министър Владислав Горанов относно регистрациите на касовите апарати към НАП, предаде репортер на   Агенция „Фокус“ . „Българска стопанска камара категорично застава в позиция за борба със сивата икономика и от тази гледна точка усилието и целта на Наредбата 18 е нещо, което трябва да бъде приветствано“, посочи той. „Това, което е особено удовлетворително от нашата среща, е че голяма част от притесненията, на около 60 браншови организации, членуващи в камарата, бяха чути и си казахме при премиера, че тези 7 месеца до влизането в сила на наредбата не трябва да изтекат като вода в пясъка, а да направим необходимото и двете страни Наредба 18 да бъде една модерна норма, регламентираща и фискалните процеси да бъдат коректно отразявани“, обясни Радев. „Основната тревога, която изразяваха членовете на БСК, е по някои конкретни регламенти в наредбата. Получихме категорично и ясно съгласие да бъдат огледани прецизно едно към едно, и там където може да се намери по-добро решение, имаме увереността, че в диалог ще бъде постигнато“, обяви председателят на БСК. \r\n„Ние се съгласихме, че безкрайност в старта на тази наредба не може да има. Именно затова и за себе си и за моите колеги, добре свършената работа след днешната среща ще бъде наистина през тези 7 месеца до окончателното влизане на наредбата да се вложи и от двете страни старание, за да направим наредбата разбираема, приложима и наистина да кажем, че България е едно добро място за правене на бизнес“, добави Радев.  \r\nДаяна ДЮЛГЕРОВА", "date": "2019.02.26", "title": "Радосвет Радев, БСК: Получихме уверение, че регламентите, които ни притесняват в Наредбата за касовите апарати, ще бъде огледано и прецизирано в диалог"}
{"url": "http://www.focus-news.net/news/2019/02/26/2628160/pazardzhik-tri-proekta-sa-realizirani-v-selo-levski-sas-sredstva-ot-pudoos.html", "text": "В село Левски със средства от ПУДООС (Предприятието за управление на дейностите по опазване на околната среда), са реализирани 3 проекта. Проектът за новата спортна площадка е четвъртият. Това каза за  Радио „Фокус“ – Пазарджик  Славчо Мавров, кмет на селото. Той обясни, че със средства от капиталовата програма е направено изкърпване на дупки по улиците в селото за около 10 000 лева. „Имаме едно дере, което минава през селото, където е укрепен брегът, а по улица „Априлци“ успяхме да подменим водопровода. Положени са и нови бордюри и асфалт\", обясни Мавров. Той уточни, че средствата от капиталовата програма се изразходват по най-добрия начин. \r\nВаня НИКОЛОВА", "date": "2019.02.26", "title": "Пазарджик: Три проекта са реализирани в село Левски със средства от ПУДООС"}
{"url": "http://www.focus-news.net/news/2019/02/26/2628161/yordanka-georgieva-tits-svishtov-ogromno-predimstvo-na-obshtina-svishtov-e-bogatoto-ni-kulturno-istorichesko-nasledstvo-koeto-privlicha-turisti.html", "text": "Едно от огромните предимства на общината пред останалите у нас, е богатото културно-историческо наследство, което привлича интереса на различен тип туристи. Това каза в предаването „Добре дошли в Свищов“ на  Радио „Фокус“ – Велико Търново  Йорданка Георгиева, от Туристическия-информационен център в града. Потенциалът в тази насока се развива чрез участие в различни форуми и борси. „Там ние представяме историческите обекти, събуждащи националната ни гордост, както и такива със световно значение. Обекти като къщата музей „Алеко Константинов“, местността Паметниците и Първо българско народно читалище „Еленка и Кирил Д. Аврамови“ привличат  вниманието на българските туристи и училища, докато Античният град „Нове“ и крепостта „Калето“ се оказват любопитна дестинация за чуждестранните туристи и тур оператори“, коментира още Йорданка Георгиева. Тя уточни, че общината има предпоставки и за развитие на поклоннически туризъм, който набира популярност в последните години. „Емблематичният за Свищов храм „Света Троица“, изграден от майстор Кольо Фичето и манастирът „Покров Богородичен“ с неговата чудотворна икона са само част от църковните храмове на територията на общината, които съхраняват вековна история и църковно изкуство“, посочи специалистът. Тя каза още, че работата за привличане на повече туристи ще продължи и за напред. \r\nЛуиза ТРАНЧЕВА", "date": "2019.02.26", "title": "Йорданка Георгиева, ТИЦ – Свищов: Огромно предимство на община Свищов е богатото ни културно-историческо наследство, което привлича туристи"}
{"url": "http://www.focus-news.net/news/2019/02/26/2628151/fokus-makedoniya-nyama-nalozhena-myarka-za-sledene-na-trayko-velyanovski-i-lyupcho-dimovski-sabranieto-da-mu-misli-ako-izbyagat.html", "text": "Прокурорът, който оглавява Прокуратурата за организираната престъпност и който води разследването за щурма на парламентa в Скопие от 27 април 2017 г. Вилма Русковска обяви, че няма да изисква налагане на мярка за следене на бившия председател на Събранието Трайко Веляновски и на Люпчо Димовски, след като в законодателния орган не се проведе гласуване за отнемане на имунитета им, съобщава електронното издание на македонския  „Фокус“ .  \r\n„Събранието да му мисли, ако избягат“, коментира Русковска пред местни медии, без да се изказва за развитието на ситуацията в парламента, нито как тя се отразява на разследването на „кървавия четвъртък“.  \r\nВ югозападната ни съседка тръгнаха по следите на организаторите на „кървавия четвъртък“ от 27 април 2017 г., когато разгневена тълпа демонстранти щурмуваха парламента в Скопие в опит да възпрепятстват избирането на председател на законодателния орган. \r\nНикола Груевски, Никола Бошковски (и двамата зад граница – съответно в Унгария и Гърция), бившият председател на Събранието Трайко Велянковски и и бившите министри Миле Янакиески и Спиро Ристоски са в списъка на заподорените организатори на насилието в македонския парламент. \r\nПоследните трима бяха арестувани миналата сряда. Впоследствие на Янакиески и Ристоски бе наложена мярка за задържане за срок от 30 дни с цел да се възпрепятстват евентуалните им опити за бягство или оказване на влияние върху свидетелите и разследването.  \r\nЕдинствено Веляновски напусна съда след разпит, тъй като има парламентарен имунитет. Това обаче може да се промени: Основният съд в Скопие ще поиска от Събранието да гласува за сваляне на имунитета на бившия председател на органа. Ако предложението получи подкрепата на абсолютното мнозинство в парламента, тогава Веляновски го очаква арест.  \r\nСъбранието вече лиши от парламентарен имунитет бившия премиер Никола Груевски, както и Кръсто Муковски, Любен Арнаудов, Йохан Тарчуловски, Сашо Василевски, Люпчо Димовски и Заклина Пешевска. Тереза Герова", "date": "2019.02.26", "title": "„Фокус“ (Македония): Няма наложена мярка за следене на Трайко Веляновски и Люпчо Димовски, „Събранието да му мисли, ако избягат“"}
{"url": "http://www.focus-news.net/news/2019/02/26/2628162/sport-balgarska-shahmatistka-oglavi-svetovnata-ranglista-do-16-godini.html", "text": "Българската шахматистка Нургюл Салимова оглави световната ранглиста до 16 г. Рейтингът ЕЛО на родената през 2003-а година състезателка е 2406 точки. Салимова е ФИДЕ майстор, но ако добави още 100 точки ще защити титлата гросмайстор. Към момента Салимова е на 61-а сред жените в световната ранглиста. Първа в класацията е китайката Хоу Ифан с 2662 точки.", "date": "2019.02.26", "title": "Спорт: Българска шахматистка оглави световната ранглиста до 16 години"}
{"url": "http://www.focus-news.net/news/2019/02/26/2628164/ministar-ekaterina-zaharieva-zaminava-na-ofitsialno-poseshtenie-v-polsha.html", "text": "Вицепремиерът и министър на външните работи Екатерина Захариева заминава на официално посещение във Варшава за периода 27 и 28 февруари по покана на външния министър на Полша Яцек Чапутович. Това съобщиха от пресцентъра на  Министерството на външните работи . Двамата ще обсъдят двустранните отношения, включително в контекста на 100-годишнината от  установяването на дипломатически отношения между двете страни. Министрите ще дискутират и актуални теми от дневния ред на Европейския съюз, политиката за сигурност и регионалното сътрудничество.  \r\nБългария и Полша установяват дипломатически отношения на 30 декември 1918 г. Връзките между двете държави се базират на историческа и културна близост, споделени европейски ценности. Между България и Полша съществува ефективно и ползотворно взаимодействие в политическата сфера, поддържа се интензивен политически диалог.  \r\nПолша е важен партньор на България и в областта на търговията и инвестициите. Общият стокообмен през 2017 г. отбелязва рекордно висок ръст и възлиза на 1720.329 млн. евро, увеличение с 4.8%. За първите 9 месеца на 2018 г. стокообменът възлиза на 1240.588 млн. евро.", "date": "2019.02.26", "title": "Министър Екатерина Захариева заминава на официално посещение в Полша"}
{"url": "http://www.focus-news.net/news/2019/02/26/2628166/smolyan-namalyava-broyat-na-bolnite-ot-ostri-respiratorni-zabolyavaniya-v-oblastta-nyama-registrirani-sluchai-na-morbili.html", "text": "През изминалата седмица в Регионалната здравна инспекция – Смолян са регистрирани 22 случая на остри респираторни заболявания, при 25 за предходната седмица. Това съобщиха от  РЗИ – Смолян . Най-много са заболелите при децата от 0 до 4 години и от 5 до 14 години, където са регистрирани съответно 8 и 11 случая. Трима за заболелите при възрастните над 30 години. Заболеваемостта е 78,68 на 10 000 и е под епидемичните стойности. \r\nПрез същия период са регистрирани и заразни заболявания. От чревните инфекции има три случая на ентероколит и един случай на ротавирусен гастроентерит. При въздушно-капковите инфекции са установени 3 случая на варицела. Няма регистрирани случаи на морбили.", "date": "2019.02.26", "title": "Смолян: Намалява броят на болните от остри респираторни заболявания в областта, няма регистрирани случаи на морбили"}
{"url": "http://www.focus-news.net/news/2019/02/26/2628167/ministar-vladislav-goranov-do-30-yuni-firmite-koito-ne-sa-registrirani-po-dds-tryabva-da-svarzhat-kasovite-si-aparati-kam-nap.html", "text": "Срокът за фирмите, които не са регистриране по ДДС, изискването за свързване на касовите им апарати към НАП е до 30 юни. Това каза пред журналисти в Министерски съвет министърът на финансите Владислав Горанов след среща с представители на бизнеса, заради регистрациите на касовите апарати към НАП, предаде репортер на   Агенция „Фокус“ . Той коментира, че отсрочката от 7 за фирмите, регистрирани по ДДС не трябва да бъдат пропилявани в очакване, че ще има нови 7 месеца. По думите му има някои теми, които могат да бъдат изменени, но логиката на новата наредба е да ограничи сивата икономика и това няма да престане да бъде приоритет на правителството. \r\n„Срокът за фирмите, които не са регистрирани по ДДС е до 30 юни. Тези, които не използват системи за продажби, а използват обикновени касови апарати или да ъпдейтват софтуера, с който работи фискалното устройство или да придобият нов такъв, ако той не може да бъде адаптиран към новите условия на наредбата“, коментира финансовият министър. \r\nСпоред председателя на Българската стопанска камара Радосвет Радев притесненията на бизнеса за свързването на касовите апарати директно към агенцията за проходи са неоснователни, защото НАП и без наредба 18 има достатъчно сериозни механизми, с които може да стигне до чувствителна информация. \r\nДаяна ДЮЛГЕРОВА", "date": "2019.02.26", "title": "Министър Владислав Горанов: До 30 юни фирмите, които не са регистрирани по ДДС, трябва да свържат касовите си апарати към НАП"}
{"url": "http://www.focus-news.net/news/2019/02/26/2628129/d-r-antoniya-paneva-darzhaven-arhiv-shumen-krasimir-uzunov-beshe-patriot-sas-silno-izlachvane-i-viziya-za-badeshteto.html", "text": "В лицето на Красимир Узунов България губи един голям патриот. Това каза пред  Радио „Фокус“ - Шумен  д-р Антония Панева, началник на Държавен архив - Шумен. „За мен той дори не е толкова ръководителят и лицето на една от големите медии в България, колкото един от хората, които ценяха, опазваха и популяризираха българската история. Първата ми среща с него беше на представянето на първия том на „Каймакь-Чалань” в Шумен. Признавам, че отдидох без особени очаквания, а бях разтърсена от разказа на Узунов за процеса по създаването на книгата – издирването и събирането на документите, срещите с родствениците на загиналите и уточняването на фактите. Той беше впрегнал ресурса на цялата медия, за да събере и сглоби тези късове от българската история, а впоследствие имаше и други такива инициативи. Всъщност тогава си помислих, че ако повече собственици на медии – или пък просто хора, с възможности и подобни ресурси, насочваха поне малка част от тези ресурси в тази насока – за съхраняване и популяризиране на българската история, процесите по възстановяване и изграждане на адекватно национално самосъзнание в България щяха да са на съвсем друг етап. Патриот със силно излъчване и визия за бъдещето. Такъв беше за мен Красимир Узунов. Изказвам своите съболезнования на близките и колегите му и силно се надявам след това трагично събитие Радио „Фокус” да бъде все така модел за останалите медии по отношение на популяризирането на българската история и поддържането на националната ни памет“, каза д-р Антония Панева. \r\nИвелина ИВАНОВА", "date": "2019.02.26", "title": "Д-р Антония Панева, Държавен архив - Шумен: Красимир Узунов беше патриот със силно излъчване и визия за бъдещето"}
{"url": "http://www.focus-news.net/news/2019/02/26/2628120/nikola-chanev-oblasten-upravitel-na-kardzhali-v-litseto-na-krasimir-uzunov-balgariya-zagubi-golyam-patriot-i-silen-mazh-koyto-mileeshe-za-rodinata-si.html", "text": "В лицето на Красимир Узунов България загуби голям патриот и силен мъж, който милееше за родината си. Това каза за  Радио „Фокус“  областният управител на Кърджали Никола Чанев. „Имах честта да познавам г-н Узунов. Последно се видяхме в края на миналата година. Ще го запомня като голям родолюбец, човек, който милее за майка България и се опитваше да издигне българският дух и да подеме родолюбиви инициативи и те се получаваха. Ще го запомня като силен мъж, който милееше за възпитанието на нашите деца в дух на патриотизъм и родолюбие“, добави Никола Чанев. \r\nЙоланда ПЕЛОВА", "date": "2019.02.26", "title": "Никола Чанев, областен управител на Кърджали: В лицето на Красимир Узунов България загуби голям патриот и силен мъж, който милееше за родината си"}
{"url": "http://www.focus-news.net/news/2019/02/26/2628169/st-kom-nikolay-hadzhiev-odmvr-blagoevgrad-prez-mesets-yanuari-sa-registrirani-248-prestapleniya-na-teritoriyata-na-oblastta.html", "text": "През месец януари са регистрирани 248 престъпления на територията на областта. Това каза на пресконференция директорът на Областна дирекция на МВР – Благоевград старши комисар Николай Хаджиев, предаде репортер на  Радио „Фокус“ – Пирин . Ст. ком. Хаджиев посочи, че са разкрити 91 престъпления. „През изминалата година за същия период са регистрирани 308 престъпления, като са били разкрити 88“, каза още старши комисар Хаджиев. Той коментира, че разкривиемостта е 36.69% спрямо 28.57% за същия период на миналата година. По думите му средната разкриваемост на престъпленията за страната през месец януари е 30%. \r\nДенис НИКИФОРОВ", "date": "2019.02.26", "title": "Ст. ком. Николай Хаджиев, ОДМВР – Благоевград: През месец януари са регистрирани 248 престъпления на територията на областта"}
{"url": "http://www.focus-news.net/news/2019/02/26/2628172/blagoevgrad-53-godishen-shofyor-e-katastrofiral-na-bulevard-peyo-yavorov-sled-kato-mu-e-priloshalo.html", "text": "53-годишен водач на автомобил е катастрофирал в Благоевград, след като му е прилошало. От МБАЛ – Благоевград съобщиха за  Радио „Фокус“ – Пирин , че шофьорът е бил транспортирани в Спешното отделение на лечебното заведение. Инцидентът е станал около 06.00 часа тази сутрин на булевард „Пейо Яворов“. Водачът не е получил наранявания при самото произшествие, нанесени са само материални щети на автомобила. \r\nЛивия НИНОВА", "date": "2019.02.26", "title": "Благоевград: 53-годишен шофьор е катастрофирал на булевард „Пейо Яворов“, след като му е прилошало"}
{"url": "http://www.focus-news.net/news/2019/02/26/2628163/blagoevgrad-32-sa-ustanovenite-sluchai-na-patsienti-s-morbili-v-oblastta.html", "text": "32 са вече установените случаи на пациенти с морбили в областта. Това съобщиха за  Радио „Фокус“ – Пирин  от Регионална здравна инспекция – Благоевград. Новоприети болни за периода 23 – 24 февруари са 4 лица, от които две жени и две деца на възраст – 38 години, 3 години и 5 месеца, 3 години и 2 месеца и 22 години. Всички случаи са хоспитализирани  в  „Инфекциозното отделение“ на МБАЛ –  Благоевград. От инспекцията уточниха, че продължават проверките за изпълнение на връчените на личните лекари предписания, относно издирване и обхващането на лица с пропуски в имунизацията срещу морбили. Продължават и проверките в здравните кабинети на детските заведения и училищата, относно имунизационния статус на децата. До този момент е съставен един акт на Директор на Детско заведение за допускане на деца без извършени необходими имунизации за възрастта. Извършени са епидемиологични проучвания на новорегистрираните случаи и предприети мерки спрямо контактните лица. До момента издирените контактни са 335 лица и обхванати с ваксина 131 контактни лица и лица с пропуски в имунизацията срещу морбили. От РЗИ – Благоевград допълниха, че епидемиологичното проучване продължава. Продължава и издирването на контактите лица на хоспитализираните деца и уточняване на имунния им статус. \r\nЛивия НИНОВА", "date": "2019.02.26", "title": "Благоевград: 32 са установените случаи на пациенти с морбили в областта"}
{"url": "http://www.focus-news.net/news/2019/02/26/2628174/tass-putin-i-erdogan-obsadiha-provezhdaneto-na-sreshta-na-varha-prez-april.html", "text": "Държавните глави на Руската федерация и Турция – Владимир Путин и Реджеп Тайип Ердоган, са провели телефонен разговор, в рамките на който са обсъдили подготовката на срещата на върха между двете държави, насрочена за април в Москва, предава  TACC . \r\nОт пресслужбата на Кремъл поясниха, че е „обсъдена подготовката за провеждането в Москва през април на осмото заседание на Съвета за сътрудничество на високо ниво между Русия и Турция. Тереза Герова", "date": "2019.02.26", "title": "ТАСС: Путин и Ердоган обсъдиха провеждането на среща на върха през април"}
{"url": "http://www.focus-news.net/news/2019/02/26/2628150/dots-yuriy-prodanov-vav-vsichko-koeto-krasimir-uzunov-sazdade-vizhdam-pocherka-na-chovek-koyto-ima-otgovornost-kam-horata-kray-sebe-si-i-kam-obshtestvoto.html", "text": "Във всичко, което Красимир Узунов създаде, виждам почерка на човек, който има отговорност към хората край себе си и към обществото. Това каза пред  Радио „Фокус“ - Шумен  доц. Юрий Проданов, ръководител на катедра „Журналистика и масови комуникации“ в Шуменския университет „Епископ Константин Преславски“. „Първата ми среща с Красимир Узунов е в 1985 година. Бяхме млади журналисти в началото на своята професионална кариера. Беше млад, красив, синеок лейтенант, с който често се срещахме в Шумен. Още тогава той проявяваше изключителен интерес към работата на журналистите, към медиите. И когато по-късно създаде и постави началото на Агенция „Фокус“ и Радиоверига „Фокус“ това за мен беше някак си съвсем естествено развитие на неговия професионализъм в това отношение“, каза доц. Проданов.  \r\nТой отбеляза ролята на „Фокус“ и като обществена медия. „С изключително силен интерес към историята, към културата, към образованието. Всички тези проблеми персонално и лично вълнуваха Краси Узунов през неговия живот. Медия, която изключително добре познава и разказва какво се случва на Балканите, което се явява един международен профил, изключително необходим на българската аудитория. Отчитам и насочеността към регионите. В последно време регионалните медии, притиснати от различни обстоятелства, сякаш губят позиции, от което страдат точно хората, които живеят далеч от големия град. Във всички тези неща, които Краси Узунов създаде, виждам този почерк на човек, който има отговорност към хората край себе си, към обществото. Ако разсъждаваш като възрожденец, ако си отдаден на тези времена - от втората половина на 19 и началото на 20 век, когато се създава днешната българска държава, то съвсем естествено е и да работиш по този начин“, каза доц. Проданов.  \r\n„Искам да пожелая на Агенция и Радиоверига „Фокус“ да бъдат силни през този период, който им предстои, защото в голяма степен личната воля и персоналните усилия на Краси Узунов са свързани с успехите на тези медии, без разбира се да подценявам професионалните екипи. Пожелавам това да се случи, защото по този начин паметта на нашия приятел Краси Узунов ще остане жива“, каза още доц. Проданов. \r\nИвелина ИВАНОВА", "date": "2019.02.26", "title": "Доц. Юрий Проданов: Във всичко, което Красимир Узунов създаде, виждам  почерка на човек, който има отговорност към хората край себе си и към обществото"}
{"url": "http://www.focus-news.net/news/2019/02/26/2628177/hristo-grigorov-bchk-nyama-kriza-za-vodni-spasiteli-v-stranata.html", "text": "В момента в страната ни няма криза за водни спасители. Това коментира във Варна председателят на Българския червен кръст Христо Григоров, предаде репортер на  Радио „Фокус“ – Варна . Според Григоров обучените и правоспособни водни спасители са достатъчно, но трябва да се подобрят условията на тяхната работа, а концесионерите да им дадат възможността да бъдат водни спасители. „Не може един воден спасител да бъде използван за нещо друго, извън това, за което е сложен на вишката, да наблюдава, да спасява човешкия живот. Той не е обслужващ персонал“, коментира Григоров. Той припомни, че водното спасяване е част от делегираната от държавата спрямо БЧК дейност, регламентирана със Закон от 1995 година. „Ще продължаваме да обучаваме водни спасители по европейска програма, която дава възможност след получаване на диплома, да се работи в целия свят“, каза още председателят на националната структура на БЧК. Той изрази и съжаление, че една голяма част от спасителите заминават в чужбина, привлечени от по-добри условия и заплащане. \r\nДиана СТОЕВА", "date": "2019.02.26", "title": "Христо Григоров, БЧК: Няма криза за водни спасители в страната"}
{"url": "http://www.focus-news.net/news/2019/02/26/2628165/vladimir-pisanchev-generalen-konsul-v-solun-sledata-koyato-krasimir-uzunov-ostavya-e-nezalichima-negovite-energiya-i-duh-eruditsiya-i-chest-sa-vidimi-v-balgarskoto-prostranstvo.html", "text": "С болка приехме вестта за кончината на Красимир Узунов - един изключителен Човек, Патриот и Журналист. Това пише в  съболезнователен адрес  генералният консул на Република България в Солун Владимир Писанчев. „Следата, която той оставя, е незаличима: неговите енергия и дух, ерудиция и чест са видими в българското пространство. Ще бъдем пак заедно, Поручик, на Каймак-Чалан. \r\nПочивай в мир, приятелю!“, добавя той.", "date": "2019.02.26", "title": "Владимир Писанчев, Генерален консул в Солун: Следата, която Красимир Узунов оставя, е незаличима - неговите енергия и дух, ерудиция и чест са видими в българското пространство"}
{"url": "http://www.focus-news.net/news/2019/02/26/2628170/d-r-emil-kabaivanov-kmet-na-karlovo-krasimir-uzunov-beshe-lichnost-s-ogromen-obshtestven-avtoritet-dalzhasht-se-na-negovata-znachima-nauchna-izsledovatelska-i-organizatorska-deynost.html", "text": "Красимир Узунов беше личност с огромен обществен авторитет, дължащ се на неговата значима научна, изследователска и организаторска дейност. Това написа кметът на Община Карлово д-р Емил Кабаиванов в  съболезнователен адрес . \r\n„Като журналист, военен историк и запасен офицер, по уникален начин събираше факти, обобщаваше и съхраняваше българската историческа памет. Той беше човек, който милееше за родината и разпалваше пламъка в народното огнище. Плодовете на неговия труд и творческа работа ще останат завинаги като стълб за последваща научна дейност в съхраняването на българската военна история“, отбелязва д-р Кабаиванов. \r\n„Загубихме един трудолюбец, който през целия си живот работеше за България, за чистотата на българския дух, за гордостта да бъдем българи и да пазим своето героично и славно минало. Тази загуба е тежка, но ние, които бяхме негови приятели и съмишленици ще го помним цял живот. Пред нас стои отговорността да продължим делата му, защото България има нужда от тях. Смъртта на Красимир Узунов е голяма загуба за цялото общество. Поклон пред светлата му памет!“, пише още кметът на Карлово.", "date": "2019.02.26", "title": "Д-р Емил Кабаиванов, кмет на Карлово: Красимир Узунов беше личност с огромен обществен авторитет, дължащ се на неговата значима научна, изследователска и организаторска дейност"}
{"url": "http://www.focus-news.net/news/2019/02/26/2628179/st-kom-nikolay-hadzhiev-odmvr-blagoevgrad-ot-nyakolko-mesetsa-se-provezhdat-savmestni-operatsii-s-direktsiya-zhandarmeriya-za-preventsiya-na-prestapnostta.html", "text": "От няколко месеца се провеждат съвместни операции с Дирекция „Жандармерия“ по конвенционална престъпност и превенция. Това каза на пресконференция директорът на Областна дирекция на МВР – Благоевград старши комисар Николай Хаджиев, предаде репортер на  Радио „Фокус“ – Пирин . Старши комисар Хаджиев добави, че тази дейност е много полезна за малките и отдалечени населени места. „Мобилните екипи също се включват като служители от криминална, икономическа и охранителна полиция посещават малките населени места, където няма нормално полицейско присъствие“, посочи старши комисар Хаджиев. Той допълни, че по време на тези срещи се коментират наболели въпроси с гражданите. „Понякога тези въпроси не са само от компетенциите от органите на МВР, а са и от други държавни институции“, допълни старши комисар Николай Хаджиев. \r\nДенис НИКИФОРОВ", "date": "2019.02.26", "title": "Ст. ком. Николай Хаджиев, ОДМВР – Благоевград: От няколко месеца се провеждат съвместни операции с Дирекция „Жандармерия“ за превенция на престъпността"}
{"url": "http://www.focus-news.net/news/2019/02/26/2628180/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образувани големи колони от автомобили на българо-турската граница. Преминаването на моторни превозни средства се осъществява без забавяне. \r\nМария КУРТЕВА", "date": "2019.02.26", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/02/26/2628181/smolyan-otpada-ogranichenieto-za-tezhkotovarnite-avtomobili-prez-prohoda-prevala.html", "text": "Отпада ограничението за тежкотоварните автомобили през прохода Превала. Това съобщи за  Радио „Фокус“ – Смолян  дежурният в Областно пътно управление – Смолян. Пътните настилки в областта са мокри, по високите и усойни места има заснежени и заледени участъци, но са извършени почистване и обработка. Няма ограничения и през останалите проходи, с изключение на Пампорово, където целогодишно е забранено движението на товарни автомобили над 3.5 тона. \r\nНели ГЕРГЬОВСКА", "date": "2019.02.26", "title": "Смолян: Отпада ограничението за тежкотоварните автомобили през прохода Превала"}
{"url": "http://www.focus-news.net/news/2019/02/26/2628168/prof-georg-kraev-folklorist-krasimir-uzunov-beshe-edin-ot-malkoto-koito-posveshtavat-zhivota-si-na-rodinata.html", "text": "Красимир Узунов беше един от малкото, които посвещават живота си на Родината. Това каза за  Радио „Фокус“  фолклористът проф. Георг Краев. „Познанството ми с Красимир Узунов е много отдавна - той беше млад и по същия начин, както и до вчера напорист, оптимист, с едно невероятно чувство за хумор. Той беше с мениджърска страст в името на България, малко са хората като него, които посвещават живота си на Родината. Трудно ми е да говоря, но той ще остане в спомените ми с веселбата. Аз вярвам, че той гледа от горе и се чуди какво точно правим, защо го правим и дали ще продължим да правим онова, което той успя да направи. Царство му небесно“, добави той.", "date": "2019.02.26", "title": "Проф. Георг Краев, фолклорист: Красимир Узунов беше един от малкото, които посвещават живота си на Родината"}
{"url": "http://www.focus-news.net/news/2019/02/26/2628183/burgas-obshtinata-shte-kandidatstva-za-proekt-patronazhna-grizha-za-vazrastni-hora-i-litsa-s-uvrezhdaniya-komponent-2-po-op-razvitie-na-choveshkite-resursi.html", "text": "Общината ще кандидатства по проект \"Патронажна грижа за възрастни хора и лица с увреждания – Компонент 2“. Това стана ясно на редовното заседание на Общински съвет – Бургас, предаде репортер на  Радио „Фокус“ – Бургас . Предложението е входирано от кмета на Бургас Димитър Николов. Проектът е по Оперативна програма „Развитие на човешките ресурси“ 2014-2020 г. \r\nОбщата цел на операцията е подобряване на качеството на живот и възможностите за социално включване на хората с увреждания и възрастните хора, чрез осигуряване на мрежа от услуги в домашна среда и изграждане на подходящ (материален и кадрови) капацитет за предоставянето им. \r\nСпецифичната цел е да се изгради модел за патронажни грижи за възрастни хора и лица с увреждания, включително с хронични заболявания и трайни увреждания с цел осигуряване на почасови мобилни интегрирани здравно-социални услуги в техните домове. Операцията ще се реализира в изпълнение на заложените мерки в Плана за действие за периода 2018-2021 г. за изпълнение на Националната стратегия за дългосрочна грижа, одобрен с РМС № 28/19.01.2018 г. \r\n„Тази докладна е нещо уникално, не само за Община Бургас, а за цялата страна. Той е с изключителна социална насоченост и ако се доведе до край ще подобри живота на много хора в община Бургас“, каза началникът на Родилно отделение в УМБАЛ - Бургас д-р Антонио Душепеев. \r\nДеница ДИМИТРОВА", "date": "2019.02.26", "title": "Бургас: Общината ще кандидатства за проект \"Патронажна грижа за възрастни хора и лица с увреждания – Компонент 2“ по ОП „Развитие на човешките ресурси“"}
{"url": "http://www.focus-news.net/news/2019/02/26/2628182/reuters-kim-chen-un-pristigna-vav-vietnam-za-sreshtata-s-donald-tramp.html", "text": "Председателят на Северна Корея Ким Чен-ун пристигна във Виетнам във вторник за срещата на високо равнище с американския президент Доналд Тръмп, на която двамата ще се опитат да постигнат споразумение за прилагането на обещанието на Пхенян за ядрено разоръжаване, съобщава  Reuters . \r\nКакто съобщава британската агенция, държавният глава на САЩ ще пристигне в столицата на Виетнам – Ханой, във вторник вечерта. \r\nТе ще имат кратък разговор очи в очи в сряда вечерта, а след това ще имат вечеря, на която ще присъстват членове на техните екипи и преводачи, заяви говорителят на Белия Дом Сара Сандърс, като добави, че двамата лидери ще се срещнат отново и в четвъртък. \r\nПреговорите между Тръмп и Ким идват осем месеца след историческата им среща в Сингапур, първата между действащ президент на САЩ и председател на Северна Корея. \r\nКакто отбелязва „Ройтерс“, вероятно ще има натиск и от двете страни да се премине отвъд неясно изразения ангажимент, който поеха в Сингапур, да работят за пълна денуклеаризация на Корейския полуостров. \r\nКритици в САЩ предупредиха държавния глава да не сключва сделка, която не би била достатъчна за ограничаването на ядрените амбиции на Северна Корея, като призоваха за конкретни, проверими действия на Пхенян за отказ от ядрените оръжия, които заплашват Америка. \r\nВ замяна на това Ким би очаквал значителни отстъпки от Вашингтон, като например освобождаване от санкциите и декларация, че корейската война от 1950-53 година най-сетне ще бъде официално приключена. \r\nКим, който пътувал от столицата на Северна Корея с влак, пристигна на гарата във виетнамския град Донг Данг, след като прекоси границата от Китай. \r\nПредставители на Виетнам го посрещнаха на гарата с червен килим, включително почетна гвардия и развени знамена на Северна Корея и страната домакин. \r\nСестрата на севернокорейския лидер, Ким Йо-йон, която се очерта като важен помощник, пристигна заедно с него. \r\nДесетина бодигарди, както съобщава британската агенция, тичаха край колата на Ким, докато той тръгваше на двучасовото си пътуване до Ханой. \r\nВиетнамските сили за сигурност, снабдени с бронетранспортьори, затвориха пътищата и охраняваха трасето до хотел Мелия, където отседна Ким. \r\nПревод и редакция:", "date": "2019.02.26", "title": "Reuters: Ким Чен-ун пристигна във Виетнам за срещата с Доналд Тръмп"}
{"url": "http://www.focus-news.net/news/2019/02/26/2628176/lidiya-yordanova-ekzakta-risarch-grup-dve-dumi-opisvat-krasimir-uzunov-golyam-chovek-i-golyam-balgarin.html", "text": "Две думи описват Красимир Узунов: голям човек и голям българин. Това каза за  Радио „Фокус“  Лидия Йорданова, директор на социологическа агенция „Екзакта Рисърч Груп“. „Всеки, който се е докосвал до делото му, както и до начина му на живот, неминуемо е изпитал възхищение от неизчерпаемата му енергия и сила, от това че той беше посветил живота си на огромния и неизпълнен национален дълг към военните герои на България. Трябва да помним, че той беше човек, който не приемаше ситуация без изход. Беше отдаден на делото си, а то беше голяма кауза за България и националната памет. Той се интересуваше от това какво ще остане от военната ни слава, от героите ни за следващите поколения. Акциите му, свързани с героите и техните гробове, остават жив пример, нещо като учебник по патриотизъм за следващите поколения. Не една, две или три монографии посвети на славните моменти от военната история като хвърляше страшно много усилия в търсене на паметници на герои по различни региони. Това си беше една много сериозна изследователска дейност, която изискваше цялото му време и енергия. Представете си колко много е било всичко това, като се добавят и Радио и Агенция „Фокус“. Той води един много смислен живот, изживян на много високи обороти, които хората рядко могат да осъществят. Лек път към светлината“, каза още Лидия Йорданова.", "date": "2019.02.26", "title": "Лидия Йорданова, Екзакта Рисърч Груп: Две думи описват Красимир Узунов: голям човек и голям българин"}
{"url": "http://www.focus-news.net/news/2019/02/26/2628185/hristo-grigorov-bchk-okolo-7-000-dobrovoltsi-razdavat-hilyadi-tonove-hana-na-nuzhdaeshti-se-v-stranata.html", "text": "Около 7 000 доброволци в цялата страна раздават хиляди тонове хранителни продукти на нуждаещи се по Оперативната програма за храни и/или основно материално подпомагане, съфинансирана от ЕС. Разкрити са и близо 300 пункта в отделните населени места. Това коментира във Варна председателят на Българския червен кръст Христо Григоров, предаде репортер на  Радио „Фокус“ – Варна . Григоров коментира, че благодарение на програмата, която се реализира вече седма година, близо 330 000 българи са получили хранителни продукти. „Тя ще продължи да се изпълнява и занапред\", посочи председателят на БЧК.  \r\nВъв Варна той пристигна във връзка с Отчетното събрание на Областният съвет на Български червен кръст, което се провежда днес. „Това, което е било през тези 140 години, които миналата година чествахме, ще продължим да изпълняваме и занапред. Готови сме да подадем ръка на всеки, който има нужда от помощ. Ние стъпихме върху основите, градени от нашите предци. Всички заедно успяхме да изградим един голям дом, в който всеки един българин може да получи любов, подкрепа и протегната ръка. Ето това е БЧК – структура изградена от българския народ, за да помага на българския народ“, каза Христо Григоров. \r\n„Младежкият Червен кръст се явява като една алтернатива на всичко негативно, включително на това чатене, което отдалечава децата от реалността на живота. А тези младежи, които са тук, те се докосват до ценностната система чрез нас, наследена от нашите баби и дядовци – да бъдем добри, да бъдем милосърдни, да помагаме“, каза още той. По думите му имайки младежката организация, това е гаранция, че Червеният кръст ще продължи да съществува и занапред в годините. Председателят на националната структура припомни, че в момента се провеждат годишни отчетни събрания в цялата страна. „Малко е рано да дадем окончателна оценка, но варненската организация е в лидерска позиция. Силата на нашата организация е доброволчеството. Българският червен кръст има над 20 000 доброволци. Много от тях са обучени в много насоки, включително в бедствената готовност. Но в страната имаме над 180 000 членове“, каза още той. \r\nДиана СТОЕВА", "date": "2019.02.26", "title": "Христо Григоров, БЧК: Около 7 000 доброволци раздават хиляди тонове хана на нуждаещи се в страната"}
{"url": "http://www.focus-news.net/news/2019/02/26/2628184/predsedatelyat-na-ns-na-bsp-korneliya-ninova-provede-rabotna-sreshta-s-poslanitsite-na-stranite-chlenki-na-es-akreditirani-v-balgariya.html", "text": "Председателят на НС на БСП Корнелия Нинова проведе работна среща с посланиците на страните – членки  на ЕС, акредитирани в България. Това съобщиха от  НС   на  БСП  . Беше представена приетата от БСП платформа за предстоящите европейски избори  ‘’Визия за Европа’’ и залегналите в нея приоритети за развитие на Европейския съюз. \r\nКорнелия Нинова изложи пред представителите на дипломатическия корпус приетите изменения в Изборния кодекс, които ограничават правата на българските граждани и нарушават основни демократични принципи в изборния процес,  аргументите на БСП за напускане на парламента и изрази опасения за честността на изборите.  \r\nПредставена беше и дейността на Елена Йончева по разкриване на корупционни практики по висшите етажи на властта  и стартиралия  политически процес срещу нея, целящ да ограничи свободата на словото и да спре разследването на злоупотреби с публични средства.  \r\nВ срещата участваха Деница Златева, заместник-председател на НС на БСП, Крум Зарков и Георги Свиленски – заместник-председатели на ПГ на \"БСП за България\", Кристиан Вигенин, секретар на ПГ на \"БСП за България\", Елена Йончева, говорител на ПГ на \"БСП за България\" и депутатът Пенчо Милков.", "date": "2019.02.26", "title": "Председателят на НС на БСП Корнелия Нинова проведе работна среща с посланиците на страните – членки  на ЕС, акредитирани в България"}
{"url": "http://www.focus-news.net/news/2019/02/26/2628187/gd-granichna-politsiya-gratski-grazhdanin-e-opital-da-prekara-nelegalen-imigrant-v-bagazhnika-na-avtomobila-si-prez-gkpp-kulata-promahon.html", "text": "Гръцки гражданин е опитал да прекара нелегален имигрант в багажника на автомобила си през ГКПП „Кулата – Промахон“. Това съобщи  говорителят на ГД „Гранична полиция“  Лора Любенова. Снощи към 22.00 часа на съвместния граничен пункт „Кулата – Промахон“ пристигнал за влизане в България лек автомобил „Форд“ с гръцка регистрация. Той бил управляван от 51-годишен грък. След проверката на документа за самоличност, българският граничен полицай, работещ на входящото трасе за леки  автомобили, разпоредил на водача да слезе и да отвори багажника за извършване на физическа проверка. В този момент шофьорът потеглил с автомобила, опитвайки се да осуети проверката. Колата тръгнала към гръцкия магазин, намиращ се след ГКПП „Промахон\", последвана от трима български гранични полицаи. На паркинга пред магазина гъркът спрял и тръгнал към багажника на автомобила. В този момент пристигналите гранични полицаи установили, че в багажника има укрит мъж. Той бил без документи за самоличност, заявил, че е иракчанин. \r\nГръцкият шофьор и нелегалният имигрант са задържани и предадени на  гръцките полицейски власти.", "date": "2019.02.26", "title": "ГД „Гранична полиция“: Гръцки гражданин е опитал да прекара нелегален имигрант в багажника на автомобила си през ГКПП „Кулата – Промахон“"}
{"url": "http://www.focus-news.net/news/2019/02/26/2628189/gencho-genchev-kmet-na-svishtov-zapochvame-sazdavaneto-na-golyam-kulturen-produkt-koyto-da-bade-razpoznavaem-ot-vsichki-turisticheski-agentsii-u-nas-i-po-sveta.html", "text": "Общината започна работа по създаване на голям културен продукт, който да бъде разпознаваем от всички туристически агенции у нас и по света. Това заяви в ефира на  Радио „Фокус“ – Велико Търново  кметът Генчо Генчев. По думите му ще се наблегне на развитието на културния туризъм в града. „Повече от година работим с голям екип от експерти в областта на културното наследство на България, с който чертаем планове за развитие на културния туризъм и социализирането на всички обекти на територията на община Свищов. Целта ни е да се ги обединим в един цялостен културен продукт и пакет, който да бъде предлаган на туристите и туроператорите, които имат интерес към нашия град“, обясни Генчо Генчев. Той допълни, че в тази насока работи и новосъздаденият Туристически – информационен център  в града, чиято основна задача е да привлича нови посетители. \r\nЛуиза ТРАНЧЕВА", "date": "2019.02.26", "title": "Генчо Генчев, кмет на Свищов: Започваме създаването на голям културен продукт, който да бъде разпознаваем от всички туристически агенции у нас и по света"}
{"url": "http://www.focus-news.net/news/2019/02/26/2628178/sem-krasimir-uzunov-si-otide-bez-vreme-toy-vyarvashe-v-silata-na-informatsiyata-i-postavyashe-istinata-na-parvo-myasto.html", "text": "Красимир Узунов си отиде без време. Това се посочва в съболезнователен адрес от  Съвета за електронни медии . \"Той беше голям родолюбец и истински медиен човек, който вярваше в силата на информацията и поставяше истината на първо място. Всички скърбим за загубата на един голям професионалист и човек!\", пише още в съболезнователния адрес.", "date": "2019.02.26", "title": "СЕМ: Красимир Узунов си отиде без време, той вярваше в силата на информацията и поставяше истината на първо място"}
{"url": "http://www.focus-news.net/news/2019/02/26/2628186/hashim-tachi-shte-podam-ostavka-ako-parlamentat-ne-odobri-sporazumenie-sas-sarbiya.html", "text": "Президентът на Косово Хашим Тачи заяви, че страната му не може да подкопава стратегическия алианс със САЩ заради враждебността със Сърбия. „Никой не си е представял, че Косово ще оспори съвета на САЩ“, отбеляза държавният глава, като добавим че Прищина не разполага с лукса и не може да си позволява да казва не на Вашингтон, предава  държавната „Радио и телевизия Косово“ (RTK) . \r\n„Косово не разполага с лукса да радва враговете на независимостта“, подчерта държавният глава. „Нека не си мислим, че сме центъра на света. Къде бихме били без подкрепата на САЩ?“ – попита той. Тачи призова за отмяна на 100-процентовите мита върху сръбските стоки и зяви, че те влизат като контрабанда през Северна Македония, Черна гора и Албания, така или иначе.  \r\nОсвен това той говори и за окончателното споразумение със Сърбия. „Критиците не трябва да си мислят, че ще наруша Конституцията. Никога не бих нарушил Конституцията, но да я променя – да. Можем да постигнем споразумение, след това да го предложим на парламента на Косово, който да гласува „за“ или „против“. Ако Прешево, Медведжа и Бояновац се присъединяват към Косово със споразумението и парламента не го одобри, аз ще подам оставка, или ще поискам референдум“, заяви Тачи пред албанската Report TV. \r\nПревод и редакция:", "date": "2019.02.26", "title": "Хашим Тачи: Ще подам оставка, ако парламентът не одобри споразумение със Сърбия"}
{"url": "http://www.focus-news.net/news/2019/02/26/2628191/st-kom-nikolay-hadzhiev-odmvr-blagoevgrad-prez-yanuari-2019-g-sa-registrirani-12-prestapleniya-svarzani-s-narkotitsi-na-teritoriyata-na-oblastta.html", "text": "През януари 2019 г. са регистрирани 12 престъпления свързани с наркотици на територията на областта. Това каза на пресконференция директорът на Областна дирекция на МВР – Благоевград старши комисар Николай Хаджиев, предаде репортер на  Радио „Фокус“ – Пирин  „Когато се работи по тази линия се увеличава броят на престъпленията“, посочи старши комисар Николай Хаджиев. По думите му в Петрич са регистрирани 31 престъпления, Гоце Делчев – 29; Първо и второ районно управление – Благоевград с 26 и 25; Районно управление – Разлог – 24 и Банско – 21 престъпления. „По разбивка на отделните видове престъпления можем да кажем,че през януари 2019 година са регистрирани 50 броя кражби. От тях взломните кражби са 7; домови – 6; от магазини и офиси – 4; на части и вещи от МПС – 4; на оръжия и боеприпаси – 1 и на селскостопанска продукция – 2“, каза още старши комисар Хаджиев. По думите му са 2 посегателства за грабеж на МПС като едното е в района на Сандански, а другото е в района на Първо РПУ – Благоевград като едното е разкрито. „Има регистрирани и 3 случая по престъпления свързани с хулиганството, от които единия случай е разкрит“, каза още старши комисар Хаджиев. Той добави, че 24 престъпления са регистрирани по икономическа престъпност. „8 престъпления са извършени с акцизни стоки без бандерол като са иззети количества цигари и нарязан тютюн“, допълни старши комисар Хайджиев. \r\nДенис НИКИФОРОВ", "date": "2019.02.26", "title": "Ст. ком. Николай Хаджиев, ОДМВР – Благоевград: През януари 2019 г. са регистрирани 12 престъпления, свързани с наркотици на територията на областта"}
{"url": "http://www.focus-news.net/news/2019/02/26/2628190/glavniyat-prokuror-sotir-tsatsarov-44-e-nay-niskoto-nivo-na-nelegalni-tsigari-dosega-tova-e-izraz-na-dobrata-rabota-na-prokuraturata-i-mvr.html", "text": "4,4% е най-ниското ниво на нелегални цигари досега и съм удовлетворен, че това е израз на добрата работа на прокуратурата и МВР. Това каза главният прокурор Сотир Цацаров по време на представяне на резултатите от изследването на нивата на незаконната търговия с цигари от четвъртото тримесечие на 2018 г., предаде репортер на  Агенция „Фокус“ . \r\n„Искам да отбележа два момента. Първият е разбиването на фабрики за производство на нелегални тютюневи изделия, чийто капацитет конкурираше легалните производители. Вторият е, че бяха приети изменения в Наказателния кодекс, които позволиха да бъдат инкриминирани производството и разпространението на нелегални цигари. Така че тази цифра – 4,4% е най-ниската досега и съм удовлетворен, че това е израз на добрата работа на прокуратурата и МВР“, заяви Цацаров. \r\nЦветилена СИМЕОНОВА", "date": "2019.02.26", "title": "Главният прокурор Сотир Цацаров: 4,4% е най-ниското ниво на нелегални цигари досега, това е израз на добрата работа на прокуратурата и МВР"}
{"url": "http://www.focus-news.net/news/2019/02/26/2628194/plovdiv-62-godishna-zhena-e-blasnata-ot-lek-avtomobil-na-peshehodna-pateka-kray-pl-shahbazyan.html", "text": "62-годишна жена е блъсната от лек автомобил на пешеходна пътека край пл. „Шахбазян“, съобщи за  Радио „Фокус“ - Пловдив  говорителят на ОДМВР - Пловдив. Сигналът за пътния инцидент е подаден в 11.10 часа. Автомобилът е управляван от 34-годишна жена. Пострадалата е транспортирана в болница за преглед. Взетата алкохолна проба на водача е отрицателна. \r\nМария РУСЕВА", "date": "2019.02.26", "title": "Пловдив: 62-годишна жена е блъсната от лек автомобил на пешеходна пътека край пл. „Шахбазян“"}
{"url": "http://www.focus-news.net/news/2019/02/26/2628192/premierat-boyko-borisov-prihodite-v-byudzheta-ot-borbata-sreshtu-nelegalnite-tsigari-mesa-i-zaharni-izdeliya-sa-s-50-poveche.html", "text": "Приходите в бюджета от борбата срещу нелегалните цигари, меса и захарни изделия са с 50% повече. Това каза министър-председателят Бойко Борисов по време на представяне на резултатите от изследването на нивата на незаконната търговия с цигари от четвъртото тримесечие на 2018 г., предаде репортер на  Агенция „Фокус“ . \r\n„Доста се направи през тези години и то безапелационно. И това са стотици милиони повече в бюджета. И с това се дава възможност за увеличение на учителски заплати, полицейски заплати, съдии, прокурори. Политическата воля е важна, важно е и че ДАНС, МВР, ГД „Гранична полиция“ и т.н. направиха капацитет, за да може да се свърши тази работа“, заяви Борисов. \r\nПремиерът посочи, че е хубаво, че конкурентните в бранша са се сработили. „Освен стотиците милиони повече в бюджета, колегите работиха много сериозно и по захарните изделия, месата и т.н. Има складове, които с месеци стоят затворени, като знаят, че стоят данъчните при тях. В тази сфера, в която става въпрос за много пари, много лесно се корумпира. Утре имаме съвещание с областните дирекции, защото всяка вечер всяка дирекция дава справка какво е задържано като цигари, алкохол, нарязан тютюн. По същата схема в момента контролират горивата“, обясни Борисов и посочи, приходите от нелегалните цигари, меса и захарни изделия са с 50% повече в бюджета. „Ще продължим да следим тези неща“, коментира той. \r\nЦветилена СИМЕОНОВА", "date": "2019.02.26", "title": "Премиерът Бойко Борисов: Приходите в бюджета от борбата срещу нелегалните цигари, меса и захарни изделия са с 50% повече"}
{"url": "http://www.focus-news.net/news/2019/02/26/2628195/kathimerini-noviyat-top-diplomat-na-vashington-za-evropa.html", "text": "Скорошната неочаквана оставка на помощник-държавния секретар на САЩ за Евразия и Европа Уес Мичъл накара някои да се замислят дали и до каква степен това напускане ще се отрази на американския подход към въпроси от голяма важност за Гърция, пише  електронното издание на вестник Kathimerini  в материал, представен без редакторска намеса. \r\nОчевидно, външната политика на САЩ не е от компетенцията на един човек. Има интереси и константи, които се подкрепят от различни президенти и държавни секретари. Въпреки това, администрацията на президента Доналд Тръмп доведе до външнополитическия естаблишмънт във Вашингтон нова и безпрецедентна реалност, при която нищо вече не може да се счита за постоянно, дори и т.нар.  традиционни американски интереси. \r\nВ момента, когато самият президент избира да изложи своите разузнавателни служби за връзки с Русия, който е един от най-чувствителните въпроси в САЩ, или когато той изневиделица обявява изтеглянето на американската армия от Сирия без нужното обсъждане, да не говорим за одобрение от министерствата на отбраната и външните работи, е ясно, че вече нищо не може да се приема за даденост. \r\nВъпреки това и колкото и несигурна да е новата среда на американската дипломация, Гърция трябва и се интересува кой е отговорен за европейската политика на Америка. Всяко окончателно решение е на президента, но първоначалното планиране и насока на подхода на Вашингтон спрямо конкретни страни и региони се определя от съответните длъжностни лица - в случая на Гърция, за всички практически цели това е помощник-държавен секретар по европейските въпроси. \r\nМичъл ще бъде заменен от Филип Рийкър, дипломат от кариерата, който е бил американски посланик в Скопие от 2008 до 2011 г., посолство, в което той е служил и в края на 90-те години. Може би би било по-полезно за Гърция, ако лицето, избрано да замени Мичъл, беше човек с дипломатически опит в Атина и следователно с по-дълбоко разбиране на гръцките проблеми. От друга страна е добре, че новият помощник-секретар е запознат с Югоизточна Европа, където Гърция се стреми да играе по-важна роля след споразумението със Северна Македония. \r\nМичъл разглежда Гърция като основен елемент от стабилността на Балканите и Източното Средиземноморие. Рийкър има всички основания да възприеме същия подход, признавайки ролята, която Атина заслужава и може да играе в този променлив регион. \r\nПревод и редакция:", "date": "2019.02.26", "title": "Kathimerini: Новият топ дипломат на Вашингтон за Европа"}
{"url": "http://www.focus-news.net/news/2019/02/26/2628196/dots-nadezhda-stalyanova-prez-1945-g-se-osashtestvyava-poslednata-reforma-v-balgarskiya-pravopis-sega-pravopisna-promyana-kato-generalen-akt-nyama.html", "text": "През 1945 г. се осъществява последната реформа в българския правопис, сега правописна промяна като генерален акт няма. Това каза доц. д-р Надежда Сталянова от Катедрата по български език към Факултета по славянски филологии в СУ „Св. Климент Охридски“ в интервю за  Агенция „Фокус“  по повод правописната реформа от 26 февруари 1945 г. Доц. Сталянова разказа, че с последната правописна реформа се премахват буквени означения за звукове, които вече не се произнасят. „С нея се премахват буквени означения за звукове, които вече не се произнасят. Премахват се краесловните ерове. Това са буква  Ъ  и  ь  в края на думи, които завършват на съгласна. Те не са се произнасяли и са наследници на така наречените старобългарски ерове. Освен това тази реформа премахва така наречената ятова гласна. В случаите:  хляб ,  хлебен ,  хлебни изделия   я  и  е  са били означавани с тази ятова гласна. Тя също е премахната.  Премахнат е знакът за старобългарската голяма носовка, означаваща съвременната гласна  Ъ “, обясни доц. Сталянова. По думите ѝ целта на правописната реформа от 1945 г. е опростяване на правописа.  \"Премахват се неща, които вече не са употребяват. Бихме могли да кажем, че резултатите от тази реформа са само положителни. Те са насочени към улесняване на правописа“, каза още доц. Сталянова. Тя обърна внимание, че единственото, което се случва на полето на правописа, е издаването на правописен речник през определен период от време, като във всеки правописен речник се отразяват промените в българския правопис. \"Описват се също така в предговора на всеки речник. Правописна промяна като генерален акт няма, има промени в правописа“, добави още тя.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.02.26", "title": "Доц. Надежда Сталянова: През 1945 г. се осъществява последната реформа в българския правопис, сега правописна промяна като генерален акт няма"}
{"url": "http://www.focus-news.net/news/2019/02/26/2628197/premierat-boyko-borisov-ochakvam-sektorat-na-gorivata-da-privede-biznesa-v-byalo-zashtoto-tezi-s-tsigarite-koito-ne-se-saobraziha-veche-sa-v-aresta.html", "text": "Очаквам секторът на горивата да приведе бизнеса в бяло, защото тези с цигарите, които не се съобразиха, вече са в ареста. Това каза министър-председателят Бойко Борисов по време на представяне на резултатите от изследването на нивата на незаконната търговия с цигари от четвъртото тримесечие на 2018 г., предаде репортер на  Агенция „Фокус“ . \r\n„Сега ще излезе и наредбата за видеонаблюдението и вече много започнаха  да скърцат. Защото не може да искаш да си правиш профилактика на измервателните уреди, когато ти идват танкери, да речем. Трябва да се прави преди това. Тотално видеонаблюдение ще има по пристанищата“, заяви Борисов. „Аз истински се надявам, че ако петролната и газова асоциация, малките и средните бензиностанции по същия начин неправителствения сектор и организациите могат да наблюдават всичко, което правим. Целта ни е субективният човешки фактор да бъде сведен до минимум. Вече имаме 100% контрол върху пристанища, рафинерии. Убеден съм, че до няколко месеца резултатите в горивата ще бъдат същите, мога да ви обещая. Тези, които не се съобразиха с цигарения бизнес, са в арестите. Моят съвет към всички е по най-бързия начин да си приведат бизнеса в бяло“, коментира министър-председателят. „Съпротивата е голяма. Всеки иска, ако може вместо 6 лв. да даде 3 лв. за една кутия цигари. Същите тия хора обаче искат после пенсиите и заплатите им да се увеличат. Така че моят апел по темата за горивата – защото е актуална, е асоциациите да направят така, че да изпълняват наредбите. С тези, които не се съобразиха по другите браншове, видяхте какво се случи. Моментът е такъв, че държавата се дисциплинира“, заяви Борисов. „Използваме всички мерки максимално да се осветли секторът“, коментира той. \r\nЦветилена СИМЕОНОВА", "date": "2019.02.26", "title": "Премиерът Бойко Борисов: Очаквам секторът на горивата да приведе бизнеса в бяло, защото тези с цигарите, които не се съобразиха, вече са в ареста"}
{"url": "http://www.focus-news.net/news/2019/02/26/2628199/sliven-s-praznichnoto-shestvie-i-140-metrov-tribagrenik-v-grada-shte-badat-otbelyazana-141-godini-ot-osvobozhdenieto-na-balgariya-na-3-mart.html", "text": "На 3 март се навършват 141 години от Освобождението на България от османско иго. По този повод в града ще бъде развят 140-метров трибагреник на 3 март. Това съобщиха от пресцентъра на  Община Сливен . В празничното шествие ще се включат 100 изпълнители на духова музика, 40 са моторите с 40 развети знамена. Празнично ще звънят камбаните на всички сливенски храмове. Предвидени са и илюминации.", "date": "2019.02.26", "title": "Сливен: С празничното шествие и 140-метров трибагреник в града ще бъдат отбелязана 141 години от Освобождението на България на 3 март"}
{"url": "http://www.focus-news.net/news/2019/02/26/2628188/44-e-nivoto-na-nezakonnata-targoviya-s-tsigari-prez-chetvartoto-trimesechie-na-2018-g-koeto-e-spad-s-09-spryamo-predhodniya-period.html", "text": "4,4% е нивото на незаконната търговия с цигари през четвъртото тримесечие на 2018 г., което е спад с 0,9% спрямо предходния период. Това показват данните от резултатите на проведеното от „Инициативата срещу незаконната търговия“ изследване за тенденциите и нивата на незаконна търговия с цигари от проучването на празните опаковки, предаде репортер на  Агенция „Фокус“ . Най-голям брой нелегални цигари са установени в Хасково, Плевен, Перник, Благоевград и Велико Търново. Изследването обхваща 20 големи града и над 3 млн. души, което е 47% от населението. \r\n„Инициативата срещу незаконната търговия“ се състои от 5 тютюневи компании в България – Бритиш Американ Табако България, Булгартабак, Джапан Табако Интернешънъл България, Импириъл Табако България и Филип Морис България“.  \r\nЦветилена СИМЕОНОВА", "date": "2019.02.26", "title": "4,4% е нивото на незаконната търговия с цигари през четвъртото тримесечие на 2018 г., което е спад с 0,9% спрямо предходния период"}
{"url": "http://www.focus-news.net/news/2019/02/26/2628202/dobrich-aktualizirana-e-programata-za-kapitalovi-razhodi-na-obshtinata-za-2019-g.html", "text": "Актуализирана е Програмата за капиталови разходи на Общината за 2019 г. Това стана с решение на Общинския съвет, предаде кореспондент на  Радио „Фокус” – Варна . Предложението за промяна на Програмата е свързано с друго одобрено от общинските съветници решение – за поемане на краткосрочен заем в размер на 600 000 лева, за довършване на жилищен блок „Добрич“. Без промяна остават собствените  бюджетни  средства и целева субсидия по Закона за държавния бюджет за тази година. С актуализацията от днешната сесия общата сума на предвидените капиталови разходи е 85 305 969.  \r\nЖулиета НИКОЛОВА", "date": "2019.02.26", "title": "Добрич: Актуализирана е Програмата за капиталови разходи на Общината за 2019 г."}
{"url": "http://www.focus-news.net/news/2019/02/26/2628201/sport-sesil-karatancheva-otpadna-v-parviya-krag-na-turnir-v-indian-uels.html", "text": "Сесил Каратанчева отпадна в първия кръг на турнира по тенис на твърди кортове от сериите „125К“ на Женската тенис асоциация в Индиън Уелс (САЩ) с награден фонд 160 хиляди долара. Тя загуби от участващата с уайлдкард представителка на домакините Катрин МакНали с 1:2 сета след 2 часа и 15 минути игра. Каратанчева е на 197-о място в световната ранглиста.", "date": "2019.02.26", "title": "Спорт: Сесил Каратанчева отпадна в първия кръг на турнир в Индиън Уелс"}
{"url": "http://www.focus-news.net/news/2019/02/26/2628200/pp-abv-initsiira-natsionalno-dvizhenie-za-mir-i-podpiska-za-vsenaroden-referendum-po-vaprosi-za-mira.html", "text": "Политическа партия АБВ инициира национално движение за мир. Това обяви председателят на АБВ-Младежи Пламена Заячка по време на пресконференция на партията, предаде репортер на  Агенция „Фокус“ . „Ние сме обезпокоени, че думата „война“ присъства все повече в българския език, а думата „мир“ отсъства, и то трайно. Войната е все по-близо до нас, и конфликти в Иран, Ирак, Сирия и Либия се доближават все повече до България“, обясни тя. „Времето на неутралитета приключи, сега е време за действие и искаме да инициираме и започваме национално движение за мир. Търсим подкрепа на граждани и организации, то трябва да стане масово, да получи гласност, но не трябва да не се политизира и искаме солидарност в мира, а не войната.  \r\n„Европа ще е най-голям потърпевш от действията на Русия и САЩ за излизане от договора на ракети с малък и среден обсег. Наистина се притесняваме, че никой не говори по тази тема“, отбеляза тя. „Искаме да запазим мира в зоната на Черноморския басейн, Балканите и България“, коментира Заячка. Председателят на ПП АБВ Румен Петков обясни, че партията стартира проект-кампания за реализиране на подписка и обявяване на всенароден референдум по въпроси за мира. „Двата въпроса, които ще се представят на политическите партии и гражданите са 1. Съгласни ли сте България да бъде територия без ядрено оръжие? 2. Съгласни ли сте военните съоръжения, тренировъчни центрове и полигони на територията на страната да бъдат само отбранителни?“, посочи Петков. „Ще се обърнем към ГЕРБ, БСП, ДПС, „Воля“, НФСБ, ВМРО, АТАКА, НПО-та и синдикати, за търсене на начини за опазване на мира, който защитават националния интерес“, допълни лидерът на АБВ.  \r\nДаяна ДЮЛГЕРОВА", "date": "2019.02.26", "title": "ПП АБВ инициира национално движение за мир и подписка за всенароден референдум по въпроси за мира"}
{"url": "http://www.focus-news.net/news/2019/02/26/2628204/pleven-v-meditsinskiya-universitet-v-grada-shte-se-provede-traditsionniyat-den-na-kandidat-studenta.html", "text": "На 28 февруари 2019 г. от 13.30 часа ще се проведе традиционният Ден на кандидат-студента в Медицински университет – Плевен. Това съобщиха от пресцентъра на  МУ - Плевен . За поредна година, в рамките на Кандидатстудентска кампания 2019 под мотото \"Успяваме заедно\", висшето училище ще отвори врати, за да посрещне учениците от гимназиите в града и региона, техните учители и родители.  \r\nВсички кандидат-студенти, които са решили да се посветят на медицината, фармацията или друга здравна специалност, ще имат възможност да се запознаят със съвременната база и високотехнологичните решения в обучението на висшето училище. Условията за кандидатстване и балообразуване, както и графика на конкурсните изпити ще представят председателите на комисиите за оценка на конкурсните работи по биология и химия.  \r\nСтуденти и преподаватели ще посрещнат учениците и гостите в Деня на кандидат-студента от 13.30 часа на 28 февруари 2019 г. във фоайето на Телекомуникационния ендоскопски център при МУ - Плевен. \r\nСъбитието ще протече със следната програма: \r\n13.30 часа – Разглеждане на Музей на минимално инвазивната хирургия и роботизирана система da Vinci във фоайето на ТЕЛЕЦ; \r\n14.00 часа - Откриване на Деня на кандидат-студента; презентационно видео за МУ-Плевен; приветствие от зам.-ректора по учебната дейност; \r\n14.30 часа – Представяне на 3D медицинска маса за виртуални дисекции и 3D студио за обучение; \r\n15.00 часа – Среща-разговор с най-изявени преподаватели за 2018 година; \r\n15.30 часа – Среща-разговор с най-изявени студенти за 2018 година; \r\n15.30 часа -  Викторина за кандидат-студенти с награди; \r\n16.00 часа - Въпроси към комисиите за оценяване на конкурсните работи по биология и химия.", "date": "2019.02.26", "title": "Плевен: В Медицинския университет в града ще се проведе традиционният Ден на кандидат-студента"}
{"url": "http://www.focus-news.net/news/2019/02/26/2628193/inzh-daniel-panov-kmet-na-veliko-tarnovo-sas-svoite-dela-krasimir-uzunov-davashe-primer-shto-e-istinsko-i-bezkoristno-rodolyubie.html", "text": "Със своите дела Красимир Узунов даваше пример що е истинско и безкористно родолюбие. Това се казва в  съболезнователен адрес от кмета на Велико Търново Даниел Панов . Кметът определя новината за кончината на Красимир Узунов като много тъжна за цяла България, за Велико Търново и цялото ни общество. „Загубихме приятел, който милееше за българското. Защото със своите дела Красимир Узунов даваше пример що е истинско и безкористно родолюбие. За Поручика, както всички го познавахме, е трудно да се пише в минало време. Красимир Узунов бе човек с енциклопедични познания за българската история и с много голям принос за изследването на периода на Първата световна война. Със силата на словото той будеше във всички нас и в цялото общество силни чувства на национална гордост“, се казва още в писмото. Даниел Панов подчертава, че създадените от Красимир Узунов Радио и Информационна агенция „Фокус“ са еталон в българската журналистика и показват нагледно мисията на тази професия – да просвещава, образова, да бъде обективна, да следва българските национални интереси. \r\n„С кончината на Красимир Узунов България загуби частица от себе си. Но вярвам, че колкото и да е трудно в момента, мисията му ще бъде продължена. Светла да е паметта на Красимир Узунов“, пише още в съболезнователния адрес на Даниел Панов.", "date": "2019.02.26", "title": "Инж. Даниел Панов, кмет на Велико Търново: Със своите дела Красимир Узунов даваше пример що е истинско и безкористно родолюбие"}
{"url": "http://www.focus-news.net/news/2019/02/26/2628198/nikola-gruevski-za-republika-ot-darzhava-novata-vlast-napravi-makedoniya-pachavra.html", "text": "Бившият министър-председател на Македония Никола Груевски разговаря с близкото до кръговете на ВМРО-ДПМНЕ Никола Груевски електронно издание  „Република“  за зачестилите заплахи, които получава – включително от осъдени за престрелката в Куманово от 2015 г., както и за цялостната ситуация около сигурността в Македония. В анонса на интервюто изданието отбелязва, че чрез интервюто „се опитва да отговори на въпроса дали сегашното правителство подхранва престъпниците и защо хората, осъдени за тероризъм, имат толкова смелост да заплашват от затворите“.  \r\nКоментирайки заканите, които получава, Груевски отговори на въпрос дали се чувства защитен в Унгария: „Да бъдеш председател на ВМРО-ДПМНЕ и премиер е слагане на главата в торбата от първия ден, а да бъдеш такъв много години е много повече от това. Това ми беше ясно и тогава, и днес. Иначе, ако става дума за сигурността – човек никога не може да бъде сигурен, все пак в днешно време Унгария е много по-сигурна страна от Македония, където ежедневно има убийства, изчезвания, побоища и подобни неща. След идването на власт на СДСМ, Македония стана като Ел Дорадо за престъпниците, рекетьорите, крадците, изнудвачите, а терористите се чувстват като у дома си. Премиерът си го чувстват като съюзник, а понякога – и като сътрудник“.  \r\nБившият македонски премиер обясни също защо според него най-голяма част от заплахите идват от етнически албанци. „Работех за това всички да живеят добре. Но има два момента. Единият е, че цели 7-8 години се водеше жестока пропаганда в албанските медии срещу мен като за човек, който е срещу самите албанци, който им мисли злото – това са куп измислици. Наш пропуск е, че не се борихме срещу тази пропаганда… Второто е, че няколко пъти, докато бях премиер, полицията предприе действия срещу терористични или криминално-терористични групи, съставени предимно от албанци. Повечето албански медии и албанци в Македония, вместо като позор, ги разглеждат като някакъв вид жертви и национални герои“.  \r\nС оглед разследването на „кървавия четвъртък“ в македонския парламент, „Република“ припомня на Груевски, че е сред заподозрените за щурма – престъпление, което властите определиха като „терористично“.  \r\n„Това е нов епизод от преследването на СДСМ срещу мен и няма нищо общо с реалността и здравия разум. Не знам дали гражданите са разбрали защо съм заподозрян в тероризъм, т.е. каква беше моята грешка или престъпление. Какво е тероризъм? Не съм заподозрян, защото организирах или попитах гражданите да влязат в парламента, нито защото ги организирах физически да се бият с някои депутати. \r\nЗаподозрян съм в тероризъм поради изявление в интервю, което правителството тълкува като призив за протести, при това – внимание! , което съм дал два месеца преди инцидента в парламента. Янакиески и Ристовски обаче публично призоваха членовете на партията да се явят на протестите. Не за насилие, не да се бият, а за мирни протести. Дори да си представим, че това е вярно, възниква въпросът в коя демокрация председателят на партия е терорист, ако той призовава за протести. \r\nГруевски изрази мнение, че правителството само е предизвикало инцидента от 27 април  2015 г. „С незаконното избиране на председателя на парламента точно в часовете, когато има протести пред парламента, правителството съзнателно провокира гражданите да попаднат в капана и след това да въведат терор, изнудване, задържане, съдебни процеси, затвори. Управление със страх, в което те ще правят всичко, което искат, а именно това, което са обещали, за да бъдат доведени до власт, противно на волята на народа. Можеха без никакъв проблем да изберат по незаконен начин да изберат председател на Събранието и когато няма никой пред парламента. Но, те избраха това, от което се нуждаеха. \r\nОт това, което знам, няма организатор. Последното откриване на разследване на заподозрени и задържани, побои и пиеси за лишаване на парламентарния имунитет е просто опит за ново политическо преследване срещу ВМРО-ДПМНЕ и опит за разсейване от ежедневните провали и престъпления на властта, особено сега, преди президентските избори. \r\nГруевски коментира и въпроса за възможната му екстрадиция в Македония. „За това ще решават имиграционните власти (в Унгария). Все пак аз самият не вярвам, защото Унгария е държава със силни, професионални и отговорни институции. Казано с една дума – това е държава, суверенна държава. За кратък период новата власт превърна Македония от държава в пачавра.  Тереза Герова", "date": "2019.02.26", "title": "Никола Груевски за „Република“: От държава новата власт направи Македония пачавра"}
{"url": "http://www.focus-news.net/news/2019/02/26/2628207/ek-diskusiya-v-plovdiv-s-evropeyskiya-komisar-mariya-gabriel-za-tsifrovata-transformatsiya-v-zemedelieto.html", "text": "На 27 февруари (сряда) от 11:00ч. в Аграрния университет в Пловдив (Главна аула) европейският комисар по цифрова икономика и цифрово общество Мария Габриел ще участва в диалог с гражданите на тема „Технологии, образование, агросектор: цифровата трансформация възможна“.  \r\nВ събитието ще се включи и Владимир Уручев, член на Европейския парламент. Двамата ще коментират въпроси свързани с цифровизацията на селското стопанство, уменията и образованието, и ще очертаят основните предизвикателства по пътя към Дигитална Европа и Земеделие 4.  \r\nОтдел \"Преса и медии\"  \r\nПредставителство на ЕК в България", "date": "2019.02.26", "title": "ЕК: Дискусия в Пловдив с европейския комисар Мария Габриел за цифровата трансформация в земеделието"}
{"url": "http://www.focus-news.net/news/2019/02/26/2628209/stara-zagora-obshtinata-organizira-uchenicheski-konkurs-za-zhurnalistika.html", "text": "Община Стара Загора, Център за подкрепа за личностно развитие (ЦПЛР) и Къща музей „Гео Милев” организират Първи национален конкурс за журналистика „Гео Милев“. Това съобщиха от пресцентъра на  Община Стара Загора . Основна тема на конкурса е \"Нашият свят\". Целите на организаторите са развиване на таланта и творческото въображение у младежите, утвърждаване на общочовешките ценности, популяризиране на добрите новини, гражданска ангажираност, отстояване на позиция, развитие на интереса на учениците към творческа дейност. \r\nСпоред регламента участниците в раздел първи могат да изпращат материали в различни журналистически жанрове- репортаж, новина, бележка, интервю, есе, скица, очерк, история, както и кореспонденция, коментар, статия, писмо, рецензия, беседа, обзор, мемоар. Участието е индивидуално. \r\nИзискването към творбите е да бъдат до 2 страници, написани на компютър, шрифт Times New Roman, размер 12. \r\nУчастниците имат право да участват с 1 творба в жанр, но не повече от 3 творби в раздела. \r\nВ раздела Ученически издания участниците могат да представят вестници на хартиен носител - екипите участват с по 1 брой вестници, както и електронни издания - участват екипи, които не издават вестници на хартиен носител с линкове към електронни издания от учебната 2017/2018 година. \r\n Критериите за оценка включват умение на участниците да откриват новината и да я отразяват, умение за подбор на събитията при създаване на журналистически текстове, умение за употреба на журналистически изразни средства в съответния раздел и жанр, единство между композиционно оформление и съдържание на изданието, свързано  със спецификата на избрания жанр, графичен и предпечатен дизайн. \r\nВ конкурса могат да участват ученици от 6 до 12 клас в две възрастови групи: 6 - 7 и 8 - 12 клас. \r\nТекстовете трябва да бъдат принтирани в три екземпляра и да се изпратят на адрес: Стара Загора 6000, ул. „Захарий Княжески” 71, ет. 3. ЦПЛР, за журналистическия конкурс. Копие от текстовете трябва да бъдат изпратени на ел. адрес: konkurs.stz@ mail.bg \r\nЩе бъдат връчени награди за първо, второ и трето място в двата раздела, както и за първа и втора възрастова група -индивидуално и колективно участие. \r\nЩе има и специална награда „Добрата новина” за индивидуална публикация и специална награда за най-добре представил се екип или индивидуален участник от Стара Загора. \r\nКъм всяка творба трябва да бъдат посочени следните данни; трите имена на участника (за индивидуално участие), училище (или извънучилищно звено), клас, телефон, e-mail; ръководител (име и телефон за контакт). \r\nСрокът за предаване на творбите е до 10 април 2019 година лично или по пощата или на адрес: Стара Загора-6000, ул. „Захарий Княжески” 71; ет. 3 \r\nЦентър за подкрепа на личностното развитие \r\nТел. за контакт: 042/629062 и на  е-mail: konkurs.stz@ mail.bg \r\nОтчитането на конкурса ще бъде на 07 май 2019 година.", "date": "2019.02.26", "title": "Стара Загора: Общината организира ученически конкурс за журналистика"}
{"url": "http://www.focus-news.net/news/2019/02/26/2628205/rumen-petkov-abv-nalaganeto-po-tozi-nachin-veto-ot-prezidenta-radev-varhu-tekstovete-ot-izborniya-kodeks-e-grub-politicheski-angazhiment.html", "text": "Налагането по този начин вето от президента Радев върху текстовете от Изборния кодекс е груб политически ангажимент. Това каза председателят на АБВ Румен Петков по време на пресконференция на партията, предаде репортер на  Агенция „Фокус“ . „Трябва да кажа, че сме държавата, която най-често извършва промени в нормативна база свързана с подготовка и организация за провеждане на избори“, обясни Петков като посочи за примери Германия, Русия, Украйна и други европейски държави, в които се налагат промени в изключително редки ситуации и то две-три години преди избори“, коментира той. „Винаги сериозните промени в България се правят в нарушения с изискванията на Венецианската комисия и Съвета на Европа, т.е два-три месеца преди съответния избор. Днес сме изправени пред същата драматична обстановка. Ветото на президента, за съжаление прескочи най-нормалната му реакция в такъв момент, свикване на парламентарно представените политически сили на диалог и намиране на взаимно приемливо решение и след това да се премине към съответните парламентарни действия“, заяви той.  \r\n„Не приемаме аргументите на БСП за напускане на парламента в този момент“, уточни Петков. „Ветото на президента по този начин, за съжаление, е груб политически ангажимент. Има един текст, който е внесен от БСП, върху него не е наложено вето. Този текст създава предпоставка на всеки, който не му харесат изборните резултати да каже „Аз не приемам изборите“. Той е свързан с решаването на въпроса за сгрешения протокол“, заяви Петков и добави, че при грешка в протокола, той трябва да бъде върнат в РИК. „Изборните книжа трябва да се придружават с полицейска кола - някой правил ли е сметка какъв ресурс ще бъде нужен за осигуряване на това? Изправени сме пред една изключително драматична обстановка“, заяви Петков.    \r\nДаяна ДЮЛГЕРОВА", "date": "2019.02.26", "title": "Румен Петков, АБВ: Налагането по този начин вето от президента Радев върху текстовете от Изборния кодекс е груб политически ангажимент"}
{"url": "http://www.focus-news.net/news/2019/02/26/2628208/ministar-mladen-marinov-predprieli-sme-intenzivni-proverki-za-nelegalni-tsigari-na-teritoriyata-na-tsyalata-strana-i-nay-veche-v-pogranichnite-rayoni.html", "text": "Предприели сме интензивни проверки за нелегални цигари на територията на цялата страна и най-вече в пограничните райони. Това каза пред журналисти министърът на вътрешните работи Младен Маринов след представяне на резултатите от изследването на нивата на незаконната търговия с цигари от четвъртото тримесечие на 2018 г., предаде репортер на  Агенция „Фокус“ . \r\n„На територията на цялата страна са предприети мерки за интензивни проверки. Червените точки с отчетен по-голям процент нелегални цигари са основно по пограничните райони“, заяви министър Маринов и посочи, че заради това Свиленград е с голям процент.  \r\n„Ако направим справка назад, ще видим, че Хасково е бил с 27%, а сега е на 12% - т.е. положените усилия дават резултат. Затова правим уравнението на територията на цялата страна, като естествено имаме по-голям фокус на пограничните райони“, обясни вътрешният министър. Той уточни, че има много опити за пренасяне на тютюневи изделия през зелена граница с високо проходими моторни превозни средства. „Анализите показват, че вследствие на разбитите фабрики говорим за едно по-ниско ниво на организираност и ползване предимно на куфарна търговия и минаване на зелена граница“, коментира той. Министър Маринов уточни, че е осигурен ефективен контрол на служителите в тези райони. „Нямаме скрито-покрито, работим по всеки един сигнал“, заяви още вътрешният министър. \r\nЦветилена СИМЕОНОВА", "date": "2019.02.26", "title": "Министър Младен Маринов: Предприели сме интензивни проверки за нелегални цигари на територията на цялата страна и най-вече в пограничните райони"}
{"url": "http://www.focus-news.net/news/2019/02/26/2628211/veliko-tarnovo-zadarzhan-e-27-godishen-mazh-obyaven-za-izdirvane.html", "text": "Служители на Районното полицейско управление във Велико Търново установиха 27-годишен мъж от Стражица, обявен за издирване. Това съобщиха от  Областна дирекция на МВР – Велико Търново . Тази нощ в 02.50 часа, в областния град, е извършена проверка на мъж от Стражица, в хода на която е установено, че той се издирва с цел „установяване на местонахождение“ от Франция. За случая са уведомени компетентните служби.", "date": "2019.02.26", "title": "Велико Търново: Задържан е 27-годишен мъж, обявен за издирване"}
{"url": "http://www.focus-news.net/news/2019/02/26/2628210/st-kom-nikolay-hadzhiev-odmvr-blagoevgrad-vazrastnite-hora-po-lesno-se-poddavat-na-telefonni-izmami.html", "text": "Възрастните хора по-лесно се поддават на телефонни измами. Това каза на пресконференция директорът на Областна дирекция на МВР – Благоевград старши комисар Николай Хаджиев, предаде репортер на  Радио „Фокус“ – Пирин . Хаджиев посочи, че по този повод през изминалата година се е провела инициатива. „Бяха отпечатани 50 000 брошури, които бяха раздавани по време на даване на пенсии или при посещение на малките населени места от нашите мобилни екипи“, коментира старши комисар Хаджиев. Той допълни, че в тези брошури е имало снимки на престъпната дейност както и описание на начина на процедиране при попадане в такава ситуация. „Никога МВР при своите действия не борави с пари и не иска хората да предават парите, ценностите, накитите и скъпоценните си вещи“, заяви Хаджиев. По думите му последните четири месеца се наблюдава намаление при този вид престъпна дейност. „Въпреки това имаме два или три случая, при които пострадалите са лица на около 25 – 30 години“, каза още старши комисар Хаджиев. Той добави, че това показва, че по-младите хора също се поддават на този тип престъпления. „При всяко едно такова обаждане хората трябва да сигнализират на 112, в най-близкото РПУ и да уведомят близките си“, посочи старши комисар Николай Хаджиев. \r\nДенис НИКИФОРОВ", "date": "2019.02.26", "title": "Ст. ком. Николай Хаджиев, ОДМВР – Благоевград: Възрастните хора по-лесно се поддават на телефонни измами"}
{"url": "http://www.focus-news.net/news/2019/02/26/2628203/kmetat-na-karlovo-d-r-emil-kabaivanov-za-nas-ostava-tezhkata-dlazhnost-pred-savestta-ni-i-pred-nego-da-pomognem-za-da-ne-ostane-v-zabvenie-tova-koeto-krasimir-uzunov-praveshe-za-balgariya.html", "text": "Непоправима е загубата, която преживяват тези дни хората, близки до Красимир Узунов – неговите роднини и приятели. Това каза за  Радио „Фокус” - Пловдив  кметът на Карлово д-р Емил Кабаиванов. „Това е една тежка загуба на човек и приятел, родолюбец, изключителен ум, талант на журналист, историк и най-вече голям българин и искрен приятел”, добави Кабаиванов. По думите му тази празнина трудно ще може да се запълни оттук нататък. „Но за нас остава тежката длъжност и отговорност пред съвестта ни и пред него да помогнем, кой с каквото може и където може, за да не остане в забвение това, което Красимир – нашият приятел и голям българин, правеше за България, за българската история, за духа български, защото неговото ежедневие и работа беше свързана с това”, каза още д-р Емил Кабаиванов. Той припомня, че работата, която е вършел Красимир Узунов е била неуморна, тежка – по 18 - 20 часа в денонощието понякога. „Аз не познавам друг такъв човек, с такава енергия и умствен капацитет, с толкова знания за битки, пълководци, исторически дати и толкова влюбен в Българската армия, и в България”, каза още Кабаиванов. „Но това, което той направи през последните 25 години, ще остане в паметта ни, в паметта на всички българи, които го обичаха и го познаваха. Нека да го помним!”, добави д-р Емил Кабаиванов. \r\nЦветана ТОНЧЕВА", "date": "2019.02.26", "title": "Кметът на Карлово д-р Емил Кабаиванов: За нас остава тежката длъжност пред съвестта ни и пред него да помогнем, за да не остане в забвение това, което Красимир Узунов правеше за България"}
{"url": "http://www.focus-news.net/news/2019/02/26/2628213/varna-okrazhniyat-sad-nalozhi-uslovna-prisada-na-mazh-blasnal-s-avtomobila-si-74-godishna-peshehodka.html", "text": "Окръжният съд наложи условна присъда на мъж, блъснал с автомобила си 74-годишна пешеходка. Предаденият на съд с обвинителен акт на Окръжната прокуратура във Варна Траян Г. е осъден днес от състав на Варненския окръжен съд на 1 година лишаване от свобода с 3-годишен изпитателен срок. Това съобщават от пресцентъра на  Апелативната прокуратура - Варна . С присъдата съдът го лишава и от право да управлява моторно превозно средство за срок от 1 година и 6 месеца. Наказанието на младия мъж е за това, че на 9 октомври 2017 г. при управление на товарен микробус на заден ход е причинил смъртта на 74-годишна пешеходка. След случилото се подсъдимият оказал помощ на прегазената от него жена, която по-късно починала в болницата. В съдебната зала Траян Г. поиска делото срещу него да се гледа при условията на съкратено съдебно следствие, като призна вината си и изрази съжаление за случилото се. Присъдата на Варненския окръжен съд подлежи на обжалване пред Апелативния съд.", "date": "2019.02.26", "title": "Варна: Окръжният съд наложи условна присъда на мъж, блъснал с автомобила си 74-годишна пешеходка"}
{"url": "http://www.focus-news.net/news/2019/02/26/2628171/prof-stati-statev-rektor-na-unss-krasimir-uzunov-beshe-shirokoskroena-i-erudirana-lichnost-toy-ne-praveshe-kompromisi-sas-savestta-i-profesionalnite-si-printsipi.html", "text": "Красимир Узунов беше широкоскроена и ерудирана личност, той не правеше компромиси със съвестта и професионалните си принципи. Това се посочва в  съболезнователен адрес от ректора на УНСС проф. Стати Статев . „Напусна ни един голям патриот и истински родолюбец, за когото работата за Отечеството беше призвание, дълг и кауза, на която служеше с отдаденост и за която се раздаваше убедено и от сърце\", посочва проф. Статев.  \r\n„Краси беше широкоскроена и ерудирана личност. Офицер от Българската армия, писател, журналист, общественик, той не предаваше истините, в които вярваше. Не правеше компромиси със съвестта и професионалните си принципи. Беше почтен партньор, мъж на честта, верен приятел, добър човек.  \r\nПоклон пред светлата му памет!\", се казва още в съболезнователния адрес.", "date": "2019.02.26", "title": "Проф. Стати Статев, ректор на УНСС: Красимир Узунов беше широкоскроена и ерудирана личност, той не правеше компромиси със съвестта и професионалните си принципи"}
{"url": "http://www.focus-news.net/news/2019/02/26/2628175/brig-gen-yavor-mateev-vsyaka-edna-minuta-prekarana-s-krasi-uzunov-e-bila-kato-chas-po-istoriya.html", "text": "Всяка една минута, прекарана с Краси Узунов, е била като час по история, това ще остане в съзнанието ми. Това каза за  Радио „Фокус” - Пловдив  бригаден генерал Явор Матеев, командир на 68-а бригада Специални сили. „Краси както живя и работи, така си и отиде. С гръм и трясък живя, с гръм и трясък си отиде”, добави Матеев. Той го определи като „голям приятел, с чувство за хумор, правдивост и истинност. „Това, че е голям родолюбец и голям българин, убеден съм, че всички го знаят. България загуби един истински човек и родолюбец, който знае как да обича и работи за Родината си”, каза още бригаден генерал Явор Матеев. По думите му в душите и сърцата на всеки, с който е работил и общувал Красимир Узунов, ще остане огромна празника. „Без него и обществото няма да е същото. Убеден съм, че всички ще го пазят в сърцата си само с хубави и истински моменти”, каза още Явор Матеев. Той добави, че вчера по време на военно мероприятие военнослужещите от Специалните сили са свалили шапки, за да му отдадат нужната почит. Бригаден генерал Явор Матеев отбеляза още, че Красимир Узунов винаги го е вдъхновявал за много неща в най-новата ни военна история на България. Негова е заслугата за това да се възроди празникът на Специалните сили. „И за Каймак-Чалан направи така, че хората да знаят какво се е случило там”, добави Матеев. По думите му много са примерите за това как Узунов е вдъхновявал всички. „Да не говорим за това как хората го слушаха навсякъде, където той разказваше военната ни история. Той имаше тънкото чувство да пленява хората с такива разкази и моменти от нашата история, които досега са били крити, цели поколения не ги знаят. Той правеше това със знание и умение”, каза още Явор Матеев. „Дано използваме всичко, което сме научили от него”, добави Матеев.  \r\nТой посочи и заслугите на Красимир Узунов и Агенция и Радио „Фокус” за това да бъде разяснен и стане достояние до обществото Новият закон за Специалните сили и всички промени, свързани с това. „В момента нашият закон е на обществено обсъждане и съгласуване между министерствата”, каза още Матеев и добави, че ако този закон един ден стане факт, ще се каже отново хубава дума за Красимир Узунов и за неговият личен принос. \r\n„Това, което той е изградил и постигнал досега, трябва да се пази и надгражда”, добави бригаден генерал Явор Матеев. \r\nЦветана ТОНЧЕВА", "date": "2019.02.26", "title": "Бриг. ген. Явор Матеев: Всяка една минута, прекарана с Краси Узунов, е била като час по история"}
{"url": "http://www.focus-news.net/news/2019/02/26/2628173/hristo-grigorov-bchk-kogato-govorim-za-krasimir-uzunov-mozhem-da-sazhalyavame-zashtoto-zagubihme-edin-golyam-balgarin.html", "text": "Когато говорим за хора като Красимир Узунов, който си отиде преди ден, ние можем да съжаляваме, защото загубихме едни големи хора, едни големи българи. Това коментира във Варна председателят на Българския червен кръст Христо Григоров, предаде репортер на  Радио „Фокус“ – Варна .  \r\nПреди годишното отчетно събрание на Областната червенокръстка организация в града, той коментира загубата и на един от основателите на водното спасяване Лаврентий Силов, който си отиде в края на миналата година. Григоров добави, че това е изключително заслужил човек, дал живота си за подобряване на водното спасяване в страната. \r\nДиана СТОЕВА", "date": "2019.02.26", "title": "Христо Григоров, БЧК: Когато говорим за Красимир Узунов, можем да съжаляваме, защото загубихме един голям българин"}
{"url": "http://www.focus-news.net/news/2019/02/26/2628214/pregled-na-mezhdunarodnite-novini-do-13-chasa-agentsiya-fokus.html", "text": "Бившият министър-председател на Македония Никола Груевски разговаря с близкото до кръговете на ВМРО-ДПМНЕ Никола Груевски електронно издание  „Република“  за зачестилите заплахи, които получава – включително от осъдени за престрелката в Куманово от 2015 г., както и за цялостната ситуация около сигурността в Македония. В анонса на интервюто изданието отбелязва, че чрез интервюто „се опитва да отговори на въпроса дали сегашното правителство подхранва престъпниците и защо хората, осъдени за тероризъм, имат толкова смелост да заплашват от затворите“.  \r\nКоментирайки заканите, които получава, Груевски отговори на въпрос дали се чувства защитен в Унгария: „Да бъдеш председател на ВМРО-ДПМНЕ и премиер е слагане на главата в торбата от първия ден, а да бъдеш такъв много години е много повече от това. Това ми беше ясно и тогава, и днес. Иначе, ако става дума за сигурността – човек никога не може да бъде сигурен, все пак в днешно време Унгария е много по-сигурна страна от Македония, където ежедневно има убийства, изчезвания, побоища и подобни неща. След идването на власт на СДСМ, Македония стана като Ел Дорадо за престъпниците, рекетьорите, крадците, изнудвачите, а терористите се чувстват като у дома си. Премиерът си го чувстват като съюзник, а понякога – и като сътрудник“.  \r\nБившият македонски премиер обясни също защо според него най-голяма част от заплахите идват от етнически албанци. „Работех за това всички да живеят добре. Но има два момента. Единият е, че цели 7-8 години се водеше жестока пропаганда в албанските медии срещу мен като за човек, който е срещу самите албанци, който им мисли злото – това са куп измислици. Наш пропуск е, че не се борихме срещу тази пропаганда… Второто е, че няколко пъти, докато бях премиер, полицията предприе действия срещу терористични или криминално-терористични групи, съставени предимно от албанци. Повечето албански медии и албанци в Македония, вместо като позор, ги разглеждат като някакъв вид жертви и национални герои“.  \r\nС оглед разследването на „кървавия четвъртък“ в македонския парламент, „Република“ припомня на Груевски, че е сред заподозрените за щурма – престъпление, което властите определиха като „терористично“.  \r\n„Това е нов епизод от преследването на СДСМ срещу мен и няма нищо общо с реалността и здравия разум. Не знам дали гражданите са разбрали защо съм заподозрян в тероризъм, т.е. каква беше моята грешка или престъпление. Какво е тероризъм? Не съм заподозрян, защото организирах или попитах гражданите да влязат в парламента, нито защото ги организирах физически да се бият с някои депутати. \r\nЗаподозрян съм в тероризъм поради изявление в интервю, което правителството тълкува като призив за протести, при това – внимание! , което съм дал два месеца преди инцидента в парламента. Янакиески и Ристовски обаче публично призоваха членовете на партията да се явят на протестите. Не за насилие, не да се бият, а за мирни протести. Дори да си представим, че това е вярно, възниква въпросът в коя демокрация председателят на партия е терорист, ако той призовава за протести. \r\nГруевски изрази мнение, че правителството само е предизвикало инцидента от 27 април  2015 г. „С незаконното избиране на председателя на парламента точно в часовете, когато има протести пред парламента, правителството съзнателно провокира гражданите да попаднат в капана и след това да въведат терор, изнудване, задържане, съдебни процеси, затвори. Управление със страх, в което те ще правят всичко, което искат, а именно това, което са обещали, за да бъдат доведени до власт, противно на волята на народа. Можеха без никакъв проблем да изберат по незаконен начин да изберат председател на Събранието и когато няма никой пред парламента. Но, те избраха това, от което се нуждаеха. \r\nОт това, което знам, няма организатор. Последното откриване на разследване на заподозрени и задържани, побои и пиеси за лишаване на парламентарния имунитет е просто опит за ново политическо преследване срещу ВМРО-ДПМНЕ и опит за разсейване от ежедневните провали и престъпления на властта, особено сега, преди президентските избори. \r\nГруевски коментира и въпроса за възможната му екстрадиция в Македония. „За това ще решават имиграционните власти (в Унгария). Все пак аз самият не вярвам, защото Унгария е държава със силни, професионални и отговорни институции. Казано с една дума – това е държава, суверенна държава. За кратък период новата власт превърна Македония от държава в пачавра. \r\n***  Скорошната неочаквана оставка на помощник-държавния секретар на САЩ за Евразия и Европа Уес Мичъл накара някои да се замислят дали и до каква степен това напускане ще се отрази на американския подход към въпроси от голяма важност за Гърция, пише  електронното издание на вестник Kathimerini  в материал, представен без редакторска намеса. \r\nОчевидно, външната политика на САЩ не е от компетенцията на един човек. Има интереси и константи, които се подкрепят от различни президенти и държавни секретари. Въпреки това, администрацията на президента Доналд Тръмп доведе до външнополитическия естаблишмънт във Вашингтон нова и безпрецедентна реалност, при която нищо вече не може да се счита за постоянно, дори и т.нар.  традиционни американски интереси. \r\nВ момента, когато самият президент избира да изложи своите разузнавателни служби за връзки с Русия, който е един от най-чувствителните въпроси в САЩ, или когато той изневиделица обявява изтеглянето на американската армия от Сирия без нужното обсъждане, да не говорим за одобрение от министерствата на отбраната и външните работи, е ясно, че вече нищо не може да се приема за даденост. \r\nВъпреки това и колкото и несигурна да е новата среда на американската дипломация, Гърция трябва и се интересува кой е отговорен за европейската политика на Америка. Всяко окончателно решение е на президента, но първоначалното планиране и насока на подхода на Вашингтон спрямо конкретни страни и региони се определя от съответните длъжностни лица - в случая на Гърция, за всички практически цели това е помощник-държавен секретар по европейските въпроси. \r\nМичъл ще бъде заменен от Филип Рийкър, дипломат от кариерата, който е бил американски посланик в Скопие от 2008 до 2011 г., посолство, в което той е служил и в края на 90-те години. Може би би било по-полезно за Гърция, ако лицето, избрано да замени Мичъл, беше човек с дипломатически опит в Атина и следователно с по-дълбоко разбиране на гръцките проблеми. От друга страна е добре, че новият помощник-секретар е запознат с Югоизточна Европа, където Гърция се стреми да играе по-важна роля след споразумението със Северна Македония. \r\nМичъл разглежда Гърция като основен елемент от стабилността на Балканите и Източното Средиземноморие. Рийкър има всички основания да възприеме същия подход, признавайки ролята, която Атина заслужава и може да играе в този променлив регион. \r\n***  Президентът на Косово Хашим Тачи заяви, че страната му не може да подкопава стратегическия алианс със САЩ заради враждебността със Сърбия. „Никой не си е представял, че Косово ще оспори съвета на САЩ“, отбеляза държавният глава, като добавим че Прищина не разполага с лукса и не може да си позволява да казва не на Вашингтон, предава  държавната „Радио и телевизия Косово“ (RTK) . \r\n„Косово не разполага с лукса да радва враговете на независимостта“, подчерта държавният глава. „Нека не си мислим, че сме центъра на света. Къде бихме били без подкрепата на САЩ?“ – попита той. Тачи призова за отмяна на 100-процентовите мита върху сръбските стоки и зяви, че те влизат като контрабанда през Северна Македония, Черна гора и Албания, така или иначе.  \r\nОсвен това той говори и за окончателното споразумение със Сърбия. „Критиците не трябва да си мислят, че ще наруша Конституцията. Никога не бих нарушил Конституцията, но да я променя – да. Можем да постигнем споразумение, след това да го предложим на парламента на Косово, който да гласува „за“ или „против“. Ако Прешево, Медведжа и Бояновац се присъединяват към Косово със споразумението и парламента не го одобри, аз ще подам оставка, или ще поискам референдум“, заяви Тачи пред албанската Report TV. \r\n***   Председателят на Северна Корея Ким Чен-ун пристигна във Виетнам във вторник за срещата на високо равнище с американския президент Доналд Тръмп, на която двамата ще се опитат да постигнат споразумение за прилагането на обещанието на Пхенян за ядрено разоръжаване, съобщава  Reuters . \r\nКакто съобщава британската агенция, държавният глава на САЩ ще пристигне в столицата на Виетнам – Ханой, във вторник вечерта. \r\nТе ще имат кратък разговор очи в очи в сряда вечерта, а след това ще имат вечеря, на която ще присъстват членове на техните екипи и преводачи, заяви говорителят на Белия Дом Сара Сандърс, като добави, че двамата лидери ще се срещнат отново и в четвъртък. \r\nПреговорите между Тръмп и Ким идват осем месеца след историческата им среща в Сингапур, първата между действащ президент на САЩ и председател на Северна Корея. \r\nКакто отбелязва „Ройтерс“, вероятно ще има натиск и от двете страни да се премине отвъд неясно изразения ангажимент, който поеха в Сингапур, да работят за пълна денуклеаризация на Корейския полуостров. \r\nКритици в САЩ предупредиха държавния глава да не сключва сделка, която не би била достатъчна за ограничаването на ядрените амбиции на Северна Корея, като призоваха за конкретни, проверими действия на Пхенян за отказ от ядрените оръжия, които заплашват Америка. \r\nВ замяна на това Ким би очаквал значителни отстъпки от Вашингтон, като например освобождаване от санкциите и декларация, че корейската война от 1950-53 година най-сетне ще бъде официално приключена. \r\nКим, който пътувал от столицата на Северна Корея с влак, пристигна на гарата във виетнамския град Донг Данг, след като прекоси границата от Китай. \r\nПредставители на Виетнам го посрещнаха на гарата с червен килим, включително почетна гвардия и развени знамена на Северна Корея и страната домакин. \r\nСестрата на севернокорейския лидер, Ким Йо-йон, която се очерта като важен помощник, пристигна заедно с него. \r\nДесетина бодигарди, както съобщава британската агенция, тичаха край колата на Ким, докато той тръгваше на двучасовото си пътуване до Ханой. \r\nВиетнамските сили за сигурност, снабдени с бронетранспортьори, затвориха пътищата и охраняваха трасето до хотел Мелия, където отседна Ким. \r\n***  Държавните глави на Руската федерация и Турция – Владимир Путин и Реджеп Тайип Ердоган, са провели телефонен разговор, в рамките на който са обсъдили подготовката на срещата на върха между двете държави, насрочена за април в Москва, предава  TACC . \r\nОт пресслужбата на Кремъл поясниха, че е „обсъдена подготовката за провеждането в Москва през април на осмото заседание на Съвета за сътрудничество на високо ниво между Русия и Турция. \r\n***  Прокурорът, който оглавява Прокуратурата за организираната престъпност и който води разследването за щурма на парламентa в Скопие от 27 април 2017 г. Вилма Русковска обяви, че няма да изисква налагане на мярка за следене на бившия председател на Събранието Трайко Веляновски и на Люпчо Димовски, след като в законодателния орган не се проведе гласуване за отнемане на имунитета им, съобщава електронното издание на македонския  „Фокус“ .  \r\n„Събранието да му мисли, ако избягат“, коментира Русковска пред местни медии, без да се изказва за развитието на ситуацията в парламента, нито как тя се отразява на разследването на „кървавия четвъртък“.  \r\nВ югозападната ни съседка тръгнаха по следите на организаторите на „кървавия четвъртък“ от 27 април 2017 г., когато разгневена тълпа демонстранти щурмуваха парламента в Скопие в опит да възпрепятстват избирането на председател на законодателния орган. \r\nНикола Груевски, Никола Бошковски (и двамата зад граница – съответно в Унгария и Гърция), бившият председател на Събранието Трайко Велянковски и и бившите министри Миле Янакиески и Спиро Ристоски са в списъка на заподорените организатори на насилието в македонския парламент. \r\nПоследните трима бяха арестувани миналата сряда. Впоследствие на Янакиески и Ристоски бе наложена мярка за задържане за срок от 30 дни с цел да се възпрепятстват евентуалните им опити за бягство или оказване на влияние върху свидетелите и разследването.  \r\nЕдинствено Веляновски напусна съда след разпит, тъй като има парламентарен имунитет. Това обаче може да се промени: Основният съд в Скопие ще поиска от Събранието да гласува за сваляне на имунитета на бившия председател на органа. Ако предложението получи подкрепата на абсолютното мнозинство в парламента, тогава Веляновски го очаква арест.  \r\nСъбранието вече лиши от парламентарен имунитет бившия премиер Никола Груевски, както и Кръсто Муковски, Любен Арнаудов, Йохан Тарчуловски, Сашо Василевски, Люпчо Димовски и Заклина Пешевска. \r\n***  Делегация на Министерството на отбраната на Сърбия и Военновъздушните сили на страната, оглавявана от ресорния министър Александър Вулин, присъства на приемането на четирите белоруски „МиГ-29“ в авиозавода в Барановичи, пише  белградския ежедневник „Политика“ . \r\nОтсега нататък „МиГ“-овете официално са собственост на Сърбия и ще  пристигнат в страната след приключването на ремонта, започнал в беларуския ремонтен завод на 22 февруари. \r\n„Можем свободно да кажем, че днес разполагаме с 14 „МиГ-29“, число, за което не можехме да мечатем през 2012 година, когато президентът Вучич стана министър на отбраната“, заяви Вулин, като припомни, че самолетите са получени като резултат от добрите лични отношения между държавния глава и президента на Беларус Александър Лукашенко и че те са част от договора за военно-техническо сътрудничество и взаимопомощ между Беларус и Сърбия. \r\nДоговорено е ремонтът и първата фаза на модернизацията на „МиГ“-овете да бъде извършен в беларуския 558-и авиозавод в Баранович, а Вулин отбеляза, че всичко това ще бъде свършено в срок. \r\nКакто заяви сръбският военен министър, страната ще има 14 „МиГ-29“ от поколение 4+, което значи, че те са сред най-модерните изтребители в света. \r\n„Нашите ВВС не са били по-силни от десетилетия, пилотите ни сега могат да разчитат на часове полети, както по времето на ЮНА (Югославската народна армия), те могат да разчитат, че ще управляват най-модерните средства и нашето небе, и нашата Сърбия, ще се радват на сигурност, свобода и независимост. Това е голям ден за Сърбия, голям ден за нашите ВВС“, подчерта Вулин. \r\nНа пристигането на самолета „МиГ -29“ е присъствал и командващия ВВС и ПВО генерал-майор Душко Заркович, който посочи, че сръбските пилоти са готови за още четири самолета. \r\n„Имаме достатъчен брой пилоти, повишаваме нивото на обучение и сме готови да получим тези четири самолета. В същото време, с приемането на тези самолети, имаме налични самолети в Сърбия, с които да провеждаме обучения. Напоследък обучихме пет пилоти, които завършиха преквалификацията в чужбина, както и двама пилоти, които завършиха преквалификацията си в 204-а бригада на ВВС“, заяви генерал Жаркович. \r\nНачалник щаба на ВС на Беларус генерал-майор Андрей Федин припомни, че през тази година се отбелязва 25-ата годишнина от установяването на дипломатически отношения между Беларус и Сърбия, които са основани на доверие, уважение и подкрепа, като в същото време се отбелязват пет години от установяването на връзки между министерствата на отбраната. \r\n„Горд съм, че нашето военно сътрудничество е много интензивно и че днес присъстваме на тържествена церемония по предаването на „МиГ-29“, отбелязва Федин и припомни още, че сръбски и беларуски войници участват активно в съвместни военни учения и международни военни игри,  както и в подготовка за мисии в чужбина. \r\nКакто отбелязва „Политика“, тези 4 „МиГ“-а са добавка към други 10, които вече защитават небето на Сърбия. \r\n***  В понеделник президентът на САЩ Донлад Тръмп отправи нови заплахи към Брюксел, че Европейският съюз трябва да се съобрази с исканията на Вашингтон, или „ще ви съсипем с мита“, пише  европейската редакция на Politico . \r\n„Европейският съюз е много, много труден. Много, много труден. Те не пускат нашите стоки. Те не пуснат нашите селскостопански стоки“, заяви Тръмп по време на среща с американски губернатори, съгласно запис, публикуван от Белия Дом. Той добави, че „може би, за някои неща“, ЕС е „по-труден от Китай“. \r\nОсвен това Тръмп обвини Брюксел, че налага „много високи мита“ на американските автомобили, „докато ние не почти не ги таксуваме, когато изпращат своите автомобили тук“. \r\nИзданието посочва, че европейските мита върху автомобилите са 10%, докато тези на САЩ са 2,5%. „Политико“ посочва, че Брюксел е готов да преговаря по този въпрос в рамките на разговорите за нова търговска сделка, но САЩ засега отхвърлят възможността да се разговаря само по този въпрос. \r\nВашингтон, както отбелязва медията, натиска ЕС да включи в преговорите селскостопанската продукция, на което обаче Брюксел не е съгласен. До средата на месец май Тръмп трябва да реши дали ще увеличи вносните мита върху автомобилите на 25% в името на националната сигурност, което в ЕС смятат, че ще бъде използвано по време на преговорите. \r\n„Ние ще се погрижим за това“, заяви американският президент. „Имам предвид, ние ги информирахме за това, вижте... ако вие не – ако вие не искате да играете на топка...“ \r\nВъпреки че първоначално той не довърши изречението си, по-късно Тръмп добави: „Те трябва да се съобразят. Казахме им го, ‚Трябва да се съобразите, съжаляваме. А ако не се съобразите, ние ще ви съсипем от мита. И те ще се съобразят“. \r\n***  Санитарните власти на Руската федерация в Брянск и Смоленск не допуснаха вноса на 59.9 тона домати от Турция, информира  електронното издание на вестник „Джумхуриет” . В пристигналите на три партиди турски домати са открити живи ларви и поради това те са върнати обратно на доставчиците.  \r\nПо повод свалянето на руски боен самолет от турски изтребители през ноември 2015 година на границата със Сирия, от януари 2018-та Москва блокира вноса на редица селскостопански стоки от Турция. След извинението на Анкара, ограниченията постепенно започнаха да се вдигат. Продължи обаче забраната за внос на турски домати заради дадените кредити на местни производители. След продължителни преговори, през ноември 2017-та Москва вдигна тази забрана и определи квота от 50 хиляди тона за внос на турски домати. По-късно беше дадено разрешение за внос на говеждо месо от Русия в Турция и тази квота за турските домати беше увеличена на 100 хиляди тона, посочва още „Джумхуриет”. \r\n***  Френският президент Еманюел Макрон приветства решението на Съединените щати да оставят поне 200 войници в Сирия след планираното оттегляне на повечето от техните сили, съобщава  Anadolu Agency . \r\n„За решението на САЩ, мога само да приветствам този избор ... решението на САЩ е добро нещо“, заяви Макрон по време на съвместна пресконференция с иракския си колега Бархам Салих в Елисейския дворец. \r\nЗасягайки сътрудничеството между Франция и Ирак по въпросите на сигурността и отбраната, той подчерта, че Франция ще продължи да подкрепя Ирак срещу тероризма. \r\nВ момента в Сирия има повече от 2000 войници. \r\nБелият дом заяви, че 200 войници ще останат в Сирия. В съобщение, публикувано от Washington Post обаче, се казва, че 400 войници ще останат. \r\nИзтеглянето, което не се очаква да бъде завършено до лятото, ще бъде продиктувано от ситуацията на място, според служители на САЩ. \r\n***  Държавният секретар на САЩ Майк Помпео пристигна във виетнамската столица к преди втората среща на върха между президента Доналд Тръмп и севернокорейския лидер Ким Чен-ун, съобщава агенция  Reuters . \r\nПомпео беше най-висшият представител на Тръмп при усилията му да подобри връзките си със Северна Корея и направи няколко пътувания до Пхенян, за да договори стъпки за прекратяване на ядрената програма на Севера. \r\n***  Лидерът на украинската партия „Отечество“, Юлия Тимошенко, заяви, че Украйна през последните пет години не е спряла да купува руски газ, след като е разработила схема за прикриването му като европейски, съобщава в. „ Известия “. \r\nПо думите й, схемите са били измислени от самите украински власти, въпреки факта, че президентът и министър-председателят заявиха обратното. Според „РИА Новости“, Тимошенко отбеляза, че е готова да докаже това с документи и призова за отговор отговорните. \r\nТимошенко също заяви, че ако тя спечели президентските избори, възнамерява да намали цената на газа два пъти. В случай на неизпълнение на това обещание, тя е готова да напусне политическата сцена. \r\nКиев отказа да доставя гориво от Русия през ноември 2015 г. и след това не използва руски газ при подготовката за отоплителния сезон. \r\nИзборите за държавен глава в Украйна ще се проведат на 31 март 2019 г., а инаугурацията ще се проведе до 31 май. Общо 44 кандидати ще се борят за поста - рекорден брой в историята на независима Украйна.", "date": "2019.02.26", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/02/26/2628215/burgas-shte-bade-spryano-izvarshvaneto-na-stroitelni-i-montazhni-raboti-v-natsionalnite-kurorti-po-chernomorskoto-kraybrezhie-ot-15-may-do-1-oktomvri.html", "text": "Ще бъде спряно извършването на строителни и монтажни работи в националните курорти по Черноморското крайбрежие от 15 май до 1 октомври. Това стана ясно на редовното заседание на Общински съвет – Бургас, предаде репортер на  Радио „Фокус“ – Бургас . Предложението е входирано от кмета на Бургас Димитър Николов и включва определяне периода и териториите в град Бургас, в които се забраняват извършването на строителни и монтажни работи, по смисъла на чл. 15 от Закона за устройство на Черноморското крайбрежие. \r\nЗабраната се отнася за територията на кв. „Сарафово“, включително частите от землището в обхвата на Зона А и Зона Б по смисъла на ЗУЧК и Курортна зона местност „Ъгъла“, и кв. „Крайморие“, включително неговото землище в обхвата на Зона А и Зона Б по смисъла на ЗУЧК. \r\nТя важи и за Централна градска част заключена между бул. „Сан Стефано“, бул. „Демокрация“, ул. „Агоп Мелконян“, ул. „Княз Александър Батенберг“, площад „Царица Йоана“, бул. „Иван Вазов“ и ул. „Уилям Гладстон“, жк. „Възраждане“ – територията заключена между ул. „Уилям Гладстон“, бул. „Сан Стефано“, бул. „Мария Луиза“ и бул. „Иван Вазов“, жк. “Братя Миладинови“, жк. „Лазур“, Приморски парк, Парк „Езеро“, Зона Изток (заключена между плаж Атанасовска коса и Атанасовско езеро). \r\nЗабраната в определените не се отнася за строителството на линейните обекти на техническата инфраструктура, обекти с национално значение, обекти с регионално значение и обекти, финансирани по оперативни програми със средства на Европейския съюз и с бюджетни средства от Община Бургас и държавата. \r\nДопускат се само за неотложни аварийно-ремонтни работи и геозащитни мерки и дейности. \r\nДеница ДИМИТРОВА", "date": "2019.02.26", "title": "Бургас: Ще бъде спряно извършването на строителни и монтажни работи в националните курорти по Черноморското крайбрежие от 15 май до 1 октомври"}
{"url": "http://www.focus-news.net/news/2019/02/26/2628216/stara-zagora-dvama-sportisti-ot-obshtinata-shte-uchastvat-v-speshal-olimpiks-v-abu-dabi.html", "text": "Двама спортисти от общината ще участват в Спешъл Олимпикс в Абу Даби. Стара Загора е единственият град, който получи пълната квота на състезателите по бадминтон за Световните летни игри на Спешъл Олимпикс и ще изпрати двама свои представители – Ганка Иванова и Иван Иванов. Това съобщиха от пресцентъра на  Общината . В игрите, които ще се проведат в Абу Даби, ще участват повече от 7000 атлети в 24 спорта, от повече от 190 национални делегации.  \r\nИванова е носител на сребърен медал от Летните олимпийски игри в Лос Анжелис 2015. Състезателите ще заминат на подготвителен лагер на националния отбор в София, който ще се проведе от 5-и  до 8-и март 2019 г. \r\nВ периода 08 - 21 март 2019 година Световните летни игри на Спешъл Олимпикс в Абу Даби ще бъдат най-голямото спортно събитие за хора с интелектуални затруднения и техни партньори без увреждания.  \r\nСпешъл Олимпикс България получи квота за 18 атлети с интелектуални затруднения от 10 български общини (София, Варна, Банско, Ихтиман, Пловдив, Благоевград, Стара Загора, Смолян, Бургас, Добрич) в 7 спорта – лека атлетика, боче, бадминтон,конна езда, плуване, силов трибой, тенис.", "date": "2019.02.26", "title": "Стара Загора: Двама спортисти от общината ще участват в Спешъл Олимпикс в Абу Даби"}
{"url": "http://www.focus-news.net/news/2019/02/26/2628220/smolyan-s-shestvie-i-vazstanovka-na-borbite-na-balgarskiya-narod-v-zlatograd-shte-badat-otbelyazani-141-godini-ot-osvobozhdenieto.html", "text": "С шествие и възстановка на борбите на българския народ за освобождение, Златоград ще отбележи националния празник на Република България 3 март и 141 години от Освобождението на България от османско иго. Това съобщиха от  Община Златоград . Тържественото поднасяне на венци и цветя по повод годишнината ще започне в 10.00 часа на 3 март от Паметника на независимостта. Шествието ще премине по следния маршрут: Паметника на независимостта - Паметна плоча на загиналите във войните от Община Златоград - Паметна плоча на генерал Черевин - Паметник на Делю войвода на Централен площад - Лобно място на Делю войвода. \r\nЧестванията на 141-та годишнина от Освобождението на България ще продължат в 11.00 часа, на мегдана в Стария град, където ще се проведе възстановка на борбите на българския народ за Освобождение.", "date": "2019.02.26", "title": "Смолян: С шествие и възстановка на борбите на българския народ в Златоград ще бъдат отбелязани 141 години от Освобождението"}
{"url": "http://www.focus-news.net/news/2019/02/26/2628221/afp-oon-e-osigurila-dostap-na-humanitarna-pomosht-za-yemen.html", "text": "ООН съобщи във вторник, че е достигнала до склад за хранителни помощи на фронтовата линия в Йемен, доставяйки храна за милиони хора – за първи път от месец септември миналата година насам, предава  AFP .  \r\n„Току-що получих една добра новина. Най-накрая бе възможно да стигнем до Червеното море\", заяви генералният секретар на ООН Антонио Гутереш на донорската конференция за Йемен, която се провежда в Женева. \r\nГоворител на Световната продоволствена програма заяви пред AFP, че мисията е достигнала до склад близо до западния пристанищен град Ходейда. Тереза Герова", "date": "2019.02.26", "title": "AFP: ООН е осигурила достъп на хуманитарна помощ за Йемен"}
{"url": "http://www.focus-news.net/news/2019/02/26/2628222/stara-zagora-obshtinskiyat-savet-v-kazanlak-shte-razgleda-predlozhenieto-za-izdiganeto-na-voynishki-pametnik-v-sheynovo.html", "text": "Да бъде издигнат мемориал в Шейново в памет на загиналите мъже и младежи от селото в Балканската, Първата и Втората световни войни е едно от предложенията, които ще разискват общинските съветници в Казанлък на предстоящата на 28 февруари сесия на местния парламент. Това каза за  Радио „Фокус”  председателят на Комисията по култура Мария Цонева. Тя поясни, че предложението е подкрепено вече от Комисията по култура.  \r\n86 са загиналите в трите войни мъже и младежи от село Шейново. За техния подвиг до момента напомня един списък, който се намира в местната черква, като част от имената са заличени поради похабяване във времето. „Паметникът ще бъде издигнат в знак на почит към героите, загинали за Освобождението и Независимостта на България. Това е едно родолюбиво дело, което ние не можем да не приветстваме”, каза Мария Цонева. Направено е нужното проучване във Военен архив – Велико Търново. През 2018 година жителите на Шейново издигат Инициативен комитет, който инициира подписка в подкрепа на идеята за паметника. Създадена е експертна група, която включва главния архитект Георги Стоев, художника Христо Генев, скулптора Петър Пешев, директорите на ИМ „Искра” Момчил Маринов и на НПМ „ Шипка – Бузлуджа” Чавдар Ангелов, която подкрепя проекта. „При едно своевременно осъществяване на последващите процедури и навременното набиране на средства, в Шейново, което е знаково място за нашата история, паметникът би могъл да бъде издигнат в годината, когато честваме 130 години от създаването на 23-ти пехотен Шипченски полк”, посочи Цонева. \r\nПроектът за паметника в Шеъново е дело на скулптора Велин Дечков. Той проектира архитектурно тяло, на което да бъдат разположени пет гранитни плочи с имената на загиналите войници от Шейново. В горната част на това тяло има бронзов лъв с височина 70 сантиметра, а в предната част изнесено тяло символизиращо вечния огън, дело на архитект Иво Ортакчийски. С метални букви ще бъде изписан текстът „Българийо, за тебе те умряха!”. Материалите, от които ще бъде изработен паметникът са трайни - камък и метал. Височината на памтника ще бъде 3 метра, а 2.70 метра ще е широк, с гранитен фундамент. Стойността на мемориала е 20 хил. лв., като сумата включва и разходи за облагородяване средата около паметника – тревни площи и осветление. До момента от шейновци и родолюбиви българи са събрани близо 3 хиляди лева. \r\nПаметникът ще бъде поставен в центъра на Шейново в пространство между читалището и кметството. След гласуването на проекта за паметник на сесия на Общинския съвет в Казанлък, ще бъде направено необходимото от Министерство на културата той да бъде признат за траен обект, а от Министерство на отбраната – за войнишки паметник. \r\nИдеята за мемориал в памет на загиналите в Бълканската, Първата и Втора световни войни шейновци датира от преди 16 години. Инициатор на това е шейновката Янка Ташева, учител по литература, която има загинали роднини в тези войни. „А в още по-стари времена, още след края на войната Министерство на войната е отпуснало пари за построяването на такъв паметник, но след 9-и септември 1944 година тези средства изчезват”, обясни Дечков. \r\nАвтор на проекта за мемориал преди 16 години отново е Велин Дечков, но стойността му тогава е 70 хиляди лева. \r\nСлавяна ГАЙДАРОВА", "date": "2019.02.26", "title": "Стара Загора: Общинският съвет в Казанлък ще разгледа предложението за издигането на войнишки паметник в Шейново"}
{"url": "http://www.focus-news.net/news/2019/02/26/2628212/rumen-petkov-abv-nastoyavame-da-badat-preustanoveni-debatite-za-mashinnoto-glasuvane-a-sled-evropeyskite-izbori-da-se-podgotvi-izbiratelen-kodeks-koyto-da-e-v-sila-30-40-godini.html", "text": "Настояваме да бъдат преустановени дебатите за машинното гласуване, след европейските избори да се подготви Избирателен кодекс, който да е в сила 30-40  години. Това каза председателят на АБВ Румен Петков по време на пресконференция на партията, предаде репортер на  Агенция „Фокус“ . Според него само 3-4 компании в света могат да произвеждат машини за гласуване, но никоя от тях не разполага със склад, в който да ги съхранява, което означава, че трябва да бъдат поръчани, и след това да започнат да се произвеждат, а до изборите в страната остават само два-три месеца. „Настояваме да бъдат преустановени дебатите за машинното гласуване, да се потвърди старият Изборен кодекс и веднага след провеждането на европейските изборите да започне солидна дискусия в Народното събрание и с привличането на дискусия от експерти, които познават изборната практика е Европа и да се подготви един Избирателен кодекс, който да е в сила 30-40 години напред“, посочи той. „Тези промени в Изборния кодекс няма да решат проблемите на изборния процес в страната“, увери той, като изтъкна, че недостатъците на сегашната система са избирателните списъци и броенето на бюлетините. Според него тези проблеми биха били решени с активната регистрация, а въпросът с броенето може да бъде неутрализиран, като се наложи във всяка община по една изборна секция. „Цената на една машина е 4 хил. лв., за секциите в страната са необходими над 20 хил. което означава, че са нужни 80 млн. лв. Една машина е годна за 5 години. Готови ли сме на всеки 5 години да даваме 80 млн. за машини?, попита Румен Петков.  \r\nДаяна ДЮЛГЕРОВА", "date": "2019.02.26", "title": "Румен Петков, АБВ: Настояваме да бъдат преустановени дебатите за машинното гласуване, а след европейските избори да се подготви Избирателен кодекс, който да е в сила 30-40 години"}
{"url": "http://www.focus-news.net/news/2019/02/26/2628219/gazeta-express-kosovo-tachi-se-vklyuchi-na-stranata-na-edi-rama-i-obvini-berisha-kogato-se-srazhavah-s-miloshevich-toy-mu-pomagashe.html", "text": "След като бившият президент и премиер на Албания Сали Бериша заяви, че проектът за размяна на територии между Прищина и Белград е сръбски и нападна президента на Косово Хашим Тачи, че е „арендатор“ на идеята, която защитава, косовският държавен глава му отговори, че, докато той се е сражавал срещу Слободан Милошевич,  Бериша е помагал на сръбския лидер, пише електронното издание на  прищинския ежедневник Gazeta Express . \r\nОсвен това, президентът на Косово заяви, че е поканил бившия албански президент на телевизионен дебат, но той е отказал. \r\nПревод и редакция:", "date": "2019.02.26", "title": "Gazeta Express (Косово): Тачи се включи на страната на Еди Рама и обвини Бериша: „Когато се сражавах с Милошевич, той му помагаше“"}
{"url": "http://www.focus-news.net/news/2019/02/26/2628223/burgas-kitaristite-maykal-batan-i-aleksandar-yuzhanin-shte-iznesat-kontsert-v-ekspotsentar-flora-na-24-mart.html", "text": "Двамата китаристи Майкъл Бътън от Великобритания и Александър Южанин от Русия ще гостуват в Бургас за съвместен концерт. Това съобщиха от пресцентъра на  Община Бургас . Той ще се проведе на 24 март в Експоцентър „Флора“ от 11.30 часа в зала №2. Турнето е част Международния фестивал на китарата в Плевен. Двамата изпълнители са победители в двете професионални направления на музикалния формат. Входната такса е 5 лв. (за редовен билет), като за учащи и пенсионери билетите ще са от 3 лв. Билети се продават на касата на Експозиционен център „Флора“ Бургас и на място, час преди събитието.", "date": "2019.02.26", "title": "Бургас: Китаристите Майкъл Бътън и Александър Южанин ще изнесат концерт в Експоцентър „Флора“ на 24 март"}
{"url": "http://www.focus-news.net/news/2019/02/26/2628217/ministar-mladen-marinov-po-signal-na-balgarskata-petrolna-i-gazova-asotsiatsiya-zapochnahme-proverka-na-obekti-za-tova-dali-rabotyat-saobrazno-zakona.html", "text": "По сигнал на Българската петролна и газова асоциация започнахме проверка на определени обекти за това, дали работят съобразно закона. Това каза пред журналисти министърът на вътрешните работи Младен Маринов, предаде репортер на  Агенция „Фокус“ . \r\n„По искане на Българската петролна и газова асоциация беше направена среща, обсъдихме проблемите и съответно те ни подадоха сигнали, които смятат, че ние трябва да проверим. В конкретика няма как да кажа повече, тъй като още не е извършена проверката“, обясни Маринов. Той уточни, че основната тема на срещата са били възможностите за надграждане на системата за противодействие на контрабандата. „И съответно ни дадоха сигнали да проверим дали определени обекти работят съобразно закона“, заяви той. \r\nВъв връзка със стратегията на вицепремиера и министър на отбраната Красимир Каракачанов за борба с циганизацията и циганската престъпност, министър Маринов коментира: „Това е много сериозен проблем, който е на национално ниво. И не само циганската, а изобщо престъпността като цяло. Ние гледаме глобално на нещата, а вече какви са причините, каква е концентрацията в определени места, дали са чужди или български граждани - това са сегменти, които се изследват с цел да се насочи правилно ресурсът, който работи“.  \r\nЦветилена СИМЕОНОВА", "date": "2019.02.26", "title": "Министър Младен Маринов: По сигнал на Българската петролна и газова асоциация започнахме проверка на обекти за това, дали работят съобразно закона"}
{"url": "http://www.focus-news.net/news/2019/02/26/2628227/ministar-mladen-marinov-tryabva-da-ima-avtomatichna-sistema-za-informiranost-kogato-edno-litse-koeto-ima-knizhka-veche-e-negodno-da-upravlyava-avtomobil.html", "text": "Трябва да има автоматична система за информираност, когато едно лице, което има книжка, вече е негодно да управлява автомобил. Това каза пред журналисти министърът на вътрешните работи Младен Маринов, предаде репортер на  Агенция „Фокус“ . \r\nНа въпрос дали зачестяват случаите на психично болни заради това, че болниците не ги приемат и се налага да бъдат настанени в районните полицейски управления, министър Маринов отговори, че МВР може да се справи с всичко, което не е уредено в закона или някоя институция не иска да го свърши. „Предполагам става дума за последния случай от снощи. Лицето е настанено в полицейско подразделение, осигурена му е лекарска грижа. Лицето е било в неадекватно състояние, агресивно. Наложило се е използване на палки, белезници, щитове, електрошок…“, заяви Маринов. Той посочи, че би трябвало да има автоматична система за информираност при настъпване на обстоятелства, които правят лицето негодно за управление на МПС след получена шофьорска книжка.  \r\nЦветилена СИМЕОНОВА", "date": "2019.02.26", "title": "Министър Младен Маринов: Трябва да има автоматична система за информираност, когато едно лице, което има книжка, вече е негодно да управлява автомобил"}
{"url": "http://www.focus-news.net/news/2019/02/26/2628228/veliko-tarnovo-obshtina-svishtov-se-podgotvya-za-uchastie-v-dve-mezhdunarodni-turisticheski-izlozheniya.html", "text": "Община Свищов вече се подготвя за участие в две международни туристически изложения – във Велико Търново и Русе. Първото ще е „Културен туризъм“, което е запазена марка на Велико Търново и ще се случи от 18 до 20 април. Второто е „Уикенд туризъм“, което предстои през май в Русе. Това каза за  Радио „Фокус“ – Велико Търново  Йорданка Георгиева от Туристическия информационен център в Свищов. Тя уточни, че освен на историческите обекти, ще се наблегне и на представянето на предстоящи събития. „Наближава летният сезон и вече имаме запитвания от различни места за пътувания до Свищов. Има интерес както към забележителностите, така и към някои събития от културния календар. Съвсем скоро предстои да се проведе 17 национален фестивал на любителските камерни и кафе-театри (22 - 23 март). От 5 до 7 април ще се проведе Националния конкурс за млади изпълнители на популярна песен „Звездици за Лора“. Интерес има и към по-далечни събития като фестивала на античното наследство „Орел на Дунава“ , който ще се проведе през месец юни,  Освобождението на Свищов – 27 юни, Националният фолклорен фестивал „Фолклорен извор“ и други“, коментира още специалистът. Тя уточни, че предварителните записвания за посещения през топлите месеци вече са започнали. Има интерес както от групи, така и от индивидуални туристи. \r\nЛуиза ТРАНЧЕВА", "date": "2019.02.26", "title": "Велико Търново: Община Свищов се подготвя за участие в две международни туристически изложения"}
{"url": "http://www.focus-news.net/news/2019/02/26/2628206/prof-stefan-zhelev-oblasten-upravitel-na-shumen-shte-zapomnim-krasimir-uzunov-kato-radetel-na-balgarshtinata-koyto-otdade-sartseto-si-na-balgarskata-natsionalna-kauza.html", "text": "„С дълбока покруса приех вестта за внезапната кончина на г-н Красимир Узунов и поднасям моите искрени съболезнования“. Това се посочва в  съболезнователен адрес от името на проф. Стефан Желев, областен управител на Шумен . „Загубихме един истински българин, патриот, посветил живота си на България. Ще запомним Красимир Узунов като радетел на българщината, който отдаде сърцето си на българската национална кауза. Скърбим заедно с Вас, за човека, който ще остане в съзнанието на всички нас със своята честност, принципност и всеотдайност. Поклон пред светлата му памет!“, се посочва още в съболезнователния адрес.", "date": "2019.02.26", "title": "Проф. Стефан Желев, областен управител на Шумен: Ще запомним Красимир Узунов като радетел на българщината, който отдаде сърцето си на българската национална кауза"}
{"url": "http://www.focus-news.net/news/2019/02/26/2628229/shumen-do-10-12-msek-dostigat-porivite-na-vyatara-v-grada.html", "text": "До 10 - 12 м/сек достигат поривите на вятъра в Шумен. Това съобщи за  Радио „Фокус“ - Шумен  дежурният в Хидрометеорологичната обсерватория. Вятърът е умерен, от запад, със средна скорост 8 - 9 м/сек. Очаква се привечер вятърът да утихне. \r\nИвелина ИВАНОВА", "date": "2019.02.26", "title": "Шумен: До 10 - 12 м/сек достигат поривите на вятъра в града"}
{"url": "http://www.focus-news.net/news/2019/02/26/2628230/lyubomira-gancheva-abv-seriozno-sme-obezpokoeni-che-pravitelstvoto-ne-e-v-sastoyanie-da-formulira-natsionalnite-si-interesi-v-oblastta-na-energetikata.html", "text": "Сериозно сме обезпокоени, че правителството не е в състояние да формулира националните си интереси в областта на енергетиката. Това каза зам.-председателят на АБВ Любомира Ганчева по време на пресконференция на партията, предаде репортер на  Агенция „Фокус“ . Според нея въпросът за газовата директива на ЕС може да се окаже по-голям проблем от пакета мобилност. „ПП АБВ сериозно е обезпокоена затова, че българското правителството и ресорното министерство не са в състояние да формулират националните интереси в областта на енергетиката и не могат да ги защитят“, отбеляза тя.     \r\nГанчева изтъкна, че в момента в европейските институции тече промяна на газовата директива, а България отсъства от процеса. „Настояваме българското правителство и българският министър на енергетиката да защитят правото на България да има ключови позиции като входна точка на големите структурни проекти и това ще стане като подкрепи гласуването на правовата директива през месец март“, коментира зам.-председателят на АБВ. „Ще изискаме информация от българското правителство - отговор как, кога е приета позицията на България по газовата директива и защо тя не е част и елемент от енергийната стратегия, която беше приета през декември месец. Настояваме, както Германия е постигнала договореност да има пряка руска газ през Германия, ние искаме и България да постигне пряка газ от Русия през страната“, допълни Ганчева.     \r\nДаяна ДЮЛГЕРОВА", "date": "2019.02.26", "title": "Любомира Ганчева, АБВ: Сериозно сме обезпокоени, че правителството не е в състояние да формулира националните си интереси в областта на енергетиката"}
{"url": "http://www.focus-news.net/news/2019/02/26/2628225/varna-registriran-e-parvi-sluchay-na-morbili-v-oblastta-zabolyala-e-40-godishna-zhena.html", "text": "За първи случай на морбили в областта са съобщили вчера от Инфекциозната клиника към УМБАЛ „Света Марина” до Регионалната здравна инспекция. Това съобщи за  Радио „Фокус“ – Варна  директорът на РЗИ д-р Дочка Михайлова. Заболялата е жена на 40-годишна възраст. От РЗИ припомнят на родителите, че единственото сигурно средство за предпазване от морбили е ваксинопрофилактиката. Прилага се комбинирана ваксина срещу морбили, паротит и рубеола на 13-месечна възраст и на 12-годишна възраст. „Уважаеми родители, обърнете внимание на имунизационния статус на децата Ви, по отношение на ваксинопрофилактиката срещу морбили. Деца, при които е пропусната тази ваксина, трябва да бъдат незабавно имунизирани или реимунизирани“, призовават от РЗИ. Целта е да се предпазят неимунизираните и нереимунизираните деца от заболяване и да не се допусне епидемично разпространение на морбили на територията на нашата страна.  \r\nВсеки гражданин на възраст над 18 години, който не е наясно със своя имунизационен статус спрямо морбили, може да го узнае чрез изследване на кръвна проба за титър на антителата (клас IgG) срещу морбили. Това може да бъде направено в немалко от лабораториите във Варна. При отрицателен титър или желание за имунизация/реимунизация, ваксината може да бъде поставена от общопрактикуващия лекар на всеки и в Имунизационния кабинет на РЗИ - Варна. Биопродуктът трябва да бъде закупен предварително от аптечната мрежа чрез заявка. От здравната инспекция припомнят, че ваксината е въведена след 1969 година. Хората, родени преди това могат да имат имунитет само, ако са преболедували от морбили. \r\nДиана СТОЕВА", "date": "2019.02.26", "title": "Варна: Регистриран е първи случай на морбили в областта, заболяла е 40-годишна жена"}
{"url": "http://www.focus-news.net/news/2019/02/26/2628233/sport-zapochna-vtoriyat-predsezonen-test-vav-formula-1.html", "text": "Днес започна вторият предсезонен тест във Формула 1 в Барселона. По традиция той е разделен на сутрешна сесия – от 10 до 14 часа и следобедна от 15 до 19 часа. В предишните тестове на същата писта Ферари дадоха най-добро време с голяма разлика пред конкурентите си от Мерцедес и Ред Бул.", "date": "2019.02.26", "title": "Спорт: Започна вторият предсезонен тест във Формула 1"}
{"url": "http://www.focus-news.net/news/2019/02/26/2628226/argumenti-i-fakti-rusiya-sasht-podgotvyat-voenna-interventsiya-vav-venetsuela-uveren-e-sekretar-ot-saveta-za-sigurnost-na-rusiya.html", "text": "В интервю за вестник  „Аргументи и факти“  секретарят от Съвета за сигурност на Руската федерация Николай Патрушев изрази увереност, че САЩ подготвят военна интервенция във Венцуела.  \r\n„Тежката хуманитарна ситуация, за която говори Вашингтон, е провокирана от американските санкции и ембарго. И в тези условия се представя хуманитарна помощ… Проявявайки сарказъм и високомерие по отношение на венецуелския народ, САЩ подготвят военна интервенция в независима държава. Прехвърлянето на територията на Пуерто Рико на американски сили за спецоперации, изпращането на части от американските въоръжени сили в Колумбия и други факти ясно показват, че Пентагонът укрепва групирането на войски в региона, за да ги ангажира в операцията за отстраняване от властта на законно избрания сегашен президент Николас Мадуро. А венецуелският народ разбира това добре. Оттук и тази реакция на венецуелците, отказът да се приемат хуманитарните помощи от страната на агресора и подкрепата за президента им“, коментира Патрушев. \r\nПатрушев припомни, че Вашингтон е предложил на Москва отделни консултации за Венецуела,  но след руското съгласие САЩ са се отказали от провеждането им „под измислени предлози“.  Тереза Герова", "date": "2019.02.26", "title": "„Аргументи и факти“ (Русия): САЩ подготвят военна интервенция във Венецуела, уверен е секретар от Съвета за сигурност на Русия"}
{"url": "http://www.focus-news.net/news/2019/02/26/2628235/evrokomisar-mariya-gabriel-predstoi-podpisvaneto-na-novo-regionalno-rouming-sporazumenie-za-shest-darzhavi-na-balkanite.html", "text": "Предстои подписването на ново регионално роуминг споразумение за шест държави на Балканите. Това каза пред журналисти в Кюстендил Мария Габриел, еврокомисар по цифровата икономика и общество, предаде репортер на  Радио „Фокус” – Кюстендил . Мария Габриел съобщи, че на 4 април предстои дигиталната среща на върха в Белград, на която да бъде подписано новото регионално роуминг споразумение, което да обхваща шест държави от Западните Балкани. В момента има такова действащо споразумение от 2014 година, но е за четири държави. Към момента Косово и Албания не са включени. Целта е да се намали цената за мобилните данни, което трябва да се случи от 1 юли 2019 година. Идеята е цената за мегабайт да бъде 70 евроцента. Започнал е мониторингов процес по отношение на намаляване цената за гласовите обаждания и СМС-те, но е необходимо време и много работа. Според еврокомисар Мария Габриел България е номер едно по отношение на брой на жените в областта на информационните и телекомуникационните технологии в Европа. „В момента, заедно с Фондация Европеана – най-големият европейски портал за цифрово културно наследство, се реализира и инициатива, започната осем седмици преди 8 март, която цели да се даде видимост на европейски жени, които със своя житейски опит, своята работа и знания са променили ЕС и света. Радвам се че на 8 март ще завършим с една българка”, каза Мария Габриел. Тя посочи още, че проектът WiFi4EU показва невероятен успех. „Вече са раздадени първите 2800 ваучера. България е втора в ЕС по брой кандидатствали и одобрени общини. 54 процента от кандидатствалите общини в България ще получат своя ваучер на първа покана, предстоят втора и трета“, каза Мария Габриел. \r\nВенцеслав ИЛЧЕВ", "date": "2019.02.26", "title": "Еврокомисар Мария Габриел: Предстои подписването на ново регионално роуминг споразумение за шест държави на Балканите"}
{"url": "http://www.focus-news.net/news/2019/02/26/2628236/lovech-signal-za-bomba-e-ottsepil-rayona-na-zhp-garata-i-avtogarata-v-grada.html", "text": "Сигнал за бомба отцепи района на жп гарата и автогарата в Ловеч. Това съобщиха за  Агенция „Фокус“  от  ОДМВР - Ловеч . Сигналът е получен в 12.14 часа на телефон 112. Районът около жп гарата и автогарата е отцепен, а заведенията са опразнени. Транспортът към този момент не е нарушен и се движи по разписание.", "date": "2019.02.26", "title": "Ловеч: Сигнал за бомба е отцепил района на жп гарата и автогарата в града"}
{"url": "http://www.focus-news.net/news/2019/02/26/2628234/varna-nad-25-000-novi-dela-sa-postapili-v-rayonniya-sad-prez-2018-godina.html", "text": "Над 25 000 нови дела са постъпили в Районен съд-Варна през 2018 година, което е с 1% по-малко спрямо предходната и със 7% повече спрямо 2016 г. Това каза на пресконференция за представяне на обобщените резултати за работата на Районния съд през изминалата 2018 година Ерна Якова, председател на Районен съд – Варна, предаде репортер на  Радио „Фокус“ - Варна . Якова допълни, че намалението с 250 дела за една година е незначително. „Разкритите съдебни състави са общо 51. 19 от тях са в  наказателно отделение  и 32 в гражданско отделение. Ерна Якова посочи, че действителната натовареност на един  съдия месечно е била около 49 дела за разглеждане.  „Натовареността остава значителна, но прегледа на същинската правораздавателна дейност сочи запазване на положителните тенденции при показателите  за  приключване на делата в кратки срокове и за качеството на  постановените съдебни актове“, каза още председателят на Районен съд – Варна. Тя каза още, че в резултат от усилията на съдиите от Районен съд - Варна алтернативният метод за решаване на спорове - медиацията, продължава да се развива. „През 2018 г. по дела на Районния съд в изградения Център по медиация към съдебния район са постъпили 88 заявления за медиация, като 59 от тях са в резултат на препращане от съдиите при разглеждане на делото“, добави Ерна Якова. Според нея от проведени медиационни процедури по 62 дела са постигнати 30 споразумения – 26 по граждански дела и 4 по наказателни дела от частен характер. „Проведени са 126 медиационни срещи и около 50% от хората, които са се отнесли към Център по медиация са успели да решат по този начин своят спор“, заяви Ерна Якова. По думите ѝ е създадена и приемна, където в спокойна и комфортна обстановка може да се избере медиатор и да се насрочи медиационна среща, защото този способ за решаване на спорове се оказва много по-щадящ и благоприятен. \r\nСияна БУХЛАРСКА", "date": "2019.02.26", "title": "Варна: Над 25 000 нови дела са постъпили в Районния съд през 2018 година"}
{"url": "http://www.focus-news.net/news/2019/02/26/2628218/radka-lavchieva-ivanova-veliko-delo-ostavi-krasimir-uzunov-zagubihme-velik-chovek-koyto-mileeshe-za-balgariya.html", "text": "Велико дело остави Красимир Узунов. Това каза за  Радио „Фокус“ – Видин  Радка Лъвчиева-Иванова, дъщеря на Стамат Лъвчиев, боец от 11-ти пехотен Сливенски полк, участвал в Първата световна война и в битката при Каймак-Чалан. Тя научава от радиото вестта за кончината на Красимир Узунов, с когото се е срещала при представянето на книгата „Каймакъ-Чаланъ“ във Видин. „Цял ден за него си мисля. Велика работа направи с книгата си „Каймакъ-Чаланъ“ и велико дело остави Красимир Узунов. Няма никога да го забравя. Четох неговата книга и пред очите ми беше баща ми с неговите спомени за Каймак-Чалан. Той записа песента за Каймак-Чалан, изпълни я покойната ми сестра Тодорка. Загубихме велик човек, който милееше за България, загубихме нещо много скъпо“, каза Радка Лъвчиева. \r\nАнна ЛОЗАНОВА", "date": "2019.02.26", "title": "Радка Лъвчиева-Иванова: Велико дело остави Красимир Узунов, загубихме велик човек, който милееше за България"}
{"url": "http://www.focus-news.net/news/2019/02/26/2628239/veliko-tarnovo-vazobnovyavat-razkopkite-na-krepostta-kaleto-v-tsentara-na-svishtov.html", "text": "След дългогодишно прекъсване възобновяват археологическите проучвания на крепостта „Калето“ в центъра на Свищов. Това съобщи в предаването „Добре дошли в Свищов“ на  Радио „Фокус“ – Велико Търново  кметът на града Генчо Генчев. Той припомни, че хълмът е емблематичен за града и го определи като място, което съхранява в себе си  дух и история от Античността и Средновековието. „През месец юли Община Свищов започна археологически разкопки на цитаделата и района около нея за разкриване на уникалните артефакти, които се намират в местността „Калето“. Някои неща са открити към момента,  но всичко е спряло, преди години. За да може да се извърши проучването добре и да се направи добра социализация на обекта Община Свищов покани в кипите за археологическите разкопки проф. Николай Овчаров, който ще извърши проучванията и доц. Сергей Торбатов от Националния археологически институт, който е специалист в античното наследство“, обясни още Генчев. \r\nОчаква се реалните дейности да стартират в края на пролетта или началото на лятото. В екипа ще участват и представители на Историческия музей, както и на местната администрация. Последните проучвания в района на „Калето“ са били през 1960-1961 година. \r\nЛуиза ТРАНЧЕВА", "date": "2019.02.26", "title": "Велико Търново: Възобновяват разкопките на крепостта  „Калето“ в центъра на  Свищов"}
{"url": "http://www.focus-news.net/news/2019/02/26/2628232/kyustendil-v-ezikova-gimnaziya-doktor-petar-beron-se-provede-grazhdanski-dialog-na-tema-mladite-hora-v-tsifroviya-svyat.html", "text": "Езикова гимназия „Доктор Петър Берон“ беше домакин на граждански диалог на тема „Младите хора в цифровия свят“, предаде репортер на  Радио „Фокус“ – Кюстендил . Официални гости на срещата, която се състоя в актовата зала на училището, бяха кметът на Община Кюстендил Петър Паунов, областният управител Виктор Янев и еврокомисарят по цифровата икономика и общество Мария Габриел, която е възпитаник на гимназията. Учениците имаха възможност да обсъдят цифровите умения, киберсигурността, безопасния интернет, дезинформацията в онлайн пространството, инициативите за цифрово образование и други ключови теми свързани с цифровия единен пазар. Според еврокомисар Мария Габриел подобен род инициативи са изключително полезни, а самата среща е и огромно вълнение за нея, защото тя се провежда в училището, в което е завършила. В рамките на срещата беше посочено, че вече съществуват нови форми на насилие онлайн, а младите хора се намират в уязвима възраст, за това е много важно всички да имат киберхигиенни навици и медийна грамотност. Бяха обсъдени и въпросите с цифровизацията в региона. \r\nВенцеслав ИЛЧЕВ", "date": "2019.02.26", "title": "Кюстендил: В Езикова гимназия „Доктор Петър Берон“ се проведе граждански диалог на тема „Младите хора в цифровия свят“"}
{"url": "http://www.focus-news.net/news/2019/02/26/2628237/blagoevgrad-izlozhba-posvetena-na-kuzman-shapkarev-shte-bade-predstavena-v-regionalniya-istoricheski-muzey-na-28-fevruari.html", "text": "Изложба, посветена на 175 години от рождението и 110 години от смъртта на Кузман Шапкарев ще бъде представена в Регионален исторически музей – Благоевград на 28 февруари. Това съобщи за  Радио „Фокус“ – Пирин  историкът и уредник в културната институция д-р Елена Чългънова. Събитието ще започне в 11.00 часа. „Кузман Шапкарев е известен български фолклорист, учител, книжовник и публицист. Тъй като е роден на 1 февруари, а умира на 18 март, избрахме тази междинна дата, на която да изразим нашата почит и уважение към този забележителен просветител и народен будител. По повод споменатите годишнини на Кузман Шапкарев, предлагаме един малко по-различен вариант за отбелязване. А именно, чрез изложба, с акцент върху неговия правнук Михаил Шапкарев“, каза още д-р Чългънова. Тя добави, че идеята е, посредством изложбата да бъде показана приемствеността, която съществува в големия Шапкарев род и обстоятелството, че възрожденския пламък, запален от Кузман Шапкарев, продължава да гори и в неговите наследници. „Изложбата ще бъде представена от инж. Здравка Шапкарева, правнучка на Кузман Шапкарев и сестра на Михаил Шапкарев“, добави д-р Чългънова. \r\nЛивия НИНОВА", "date": "2019.02.26", "title": "Благоевград: Изложба, посветена на Кузман Шапкарев, ще бъде представена в Регионалния исторически музей на 28 февруари"}
{"url": "http://www.focus-news.net/news/2019/02/26/2628224/rtk-kosovo-sasht-naznachiha-filip-riykar-za-arbitar-v-dialoga-belgrad-prishtina.html", "text": "САЩ назначи дипломат от кариерата да се справи с отворения конфликт между Белград и Прищина, съобщава  държавната „Радио и телевизия Косово“ (RTK) . \r\nТова е дипломатът и експерт по Балканите Филип Рийкър, който се очаква да замени Уес Мичъл на поста помощник-държавен секретар за Европа и Евразия. \r\nРийкър, както отбелязва RTK, е един от най-големите застъпници на добрите отношения между САЩ и Гърция. В новата си позиция, Рийкър се очаква да се заеме и с процеса за нормализация на отношенията между Сърбия и Косово, интеграцията на Албания в Европейския съюз и редица други теми, които Вашингтон счита за важни. \r\nВ своята дълга кариера Рийкър е бил говорител на Кристофър Хил, представителят на САЩ за преговорите в замъка Рамбуйе, Париж. Агенция „Фокус“ припомня:  На 6 февруари в Рамбуйе започват преговори между правителството на Югославия, албански представители (непризнатия президент на Косово Ибрахим Ругова и представители на въоръжената съпротива) и правителствата на Съединените щати, Великобритания, Франция, Германия, Италия и Русия. Преговорите продължават до края на март без да се постигне споразумение и на 22 март югославските сили започват широка офанзива, последвана ден по-късно от намесата на НАТО във войната.  \r\nПревод и редакция:", "date": "2019.02.26", "title": "RTK (Косово): САЩ назначиха Филип Рийкър за арбитър в диалога Белград – Прищина"}
{"url": "http://www.focus-news.net/news/2019/02/26/2628242/zashtitata-na-choveshkite-prava-i-merkite-sreshtu-agresiyata-v-uchilishte-obsadiha-vitseprezidentat-iliyana-yotova-i-dami-poslanitsi-v-balgariya.html", "text": "Защитата на човешките права и агресията в училище обсъди вицепрезидентът Илияна Йотова на традиционната си среща на „Дондуков“ 2 с дами посланици в България. Това съобщиха от  Прессекретариата на държавния глава . Разговорите се проведоха в деня, в който заседава 40-ата сесия на Съвета на ООН по правата на човека в Женева.  \r\nТревожна е тенденцията за задълбочаване на неравенствата в света и суспендирането на човешките права. „Нерешените социални въпроси раждат озлобление сред хората. От 2008 г. насам политиците са склонни да управляват със страховете на хората, а не с реални решения“, посочи вицепрезидентът и допълни, че е най-лесно да се посочват уязвимите групи като виновни за всички проблеми.  \r\nИлияна Йотова представи пред дамите посланици приетите от българския парламент промени в Наказателния кодекс, свързани с домашното насилие. „Насилниците често не осъзнават, че са извършили престъпление“, отбеляза вицепрезидентът. Общо беше мнението, че е необходимо да се търсят корените на агресията, както и да се работи много с насилниците. \r\nАгресията в училище беше сред основните обсъждани теми. На срещата присъства и представителят на УНИЦЕФ в България д-р Джейн Муита. В момента се провежда кампанията на Детския фонд на ООН „Заедно срещу насилието в училище“. Дамите посланици споделиха опита на държавите, които представляват, за борбата с тормоза в училище и агресията сред децата. Обсъдени бяха ролята и отговорността на социалните мрежи. Илияна Йотова настоя за повече инициативи в училищата, фокусирани върху различните форми на насилие. Общо бе мнението, че учителите трябва да изграждат по-тесни контакти с учениците, да бъдат част от техния живот. Семейната среда е сред основните фактори при възпитаването на децата в добро отношение към другите. Образованието е ключ към решаването на много от тези проблеми – около тази теза се обединиха вицепрезидентът и дамите посланици. \r\nВ срещата участва и Моника Митова от Благоевград – избраната от Илияна Йотова победителка в организираната от британското посолство инициатива „Посланик за един ден“. 17-годишната Моника отбеляза, че образованието не се изчерпва само в получаването на знания, но и във възпитаването в човешки ценности. „Младите хора трябва да повярват, че гласът им има значение, че те са промяната, към която се стремим“, подчерта Моника. \r\nСрещата завърши с обещание за следваща, посветена на епидемията от език на омразата.", "date": "2019.02.26", "title": "Защитата на човешките права и мерките срещу агресията в училище обсъдиха вицепрезидентът Илияна Йотова и дами посланици в България"}
{"url": "http://www.focus-news.net/news/2019/02/26/2628244/veliko-tarnovo-izlozhbata-balgariya-zemya-na-geroi-shte-bade-predstavena-v-svishtov-po-sluchay-natsionalniya-praznik-na-balgariya.html", "text": "Изложбата „България – земя на герои“ ще бъде представена в Свищов по случай Националния празник – 3-ти март. Експозицията е посветена на борците от Освободителната война, водена през 1877-1878 година, разказа в предаването „Добре дошли в Свищов“ на  Радио „Фокус“ – Велико Търново  уредникът от Историческия музей в града Надя Ангелова. Тя уточни, че ще бъдат показани оригинални документи, фотографии, предмети и оръжия. „Представени са основните системи за огнестрелно оръжие на въоръжение в руската армия по време на войната – руските пушки „Крънка“ и „Бердана“, револверите „Smit” и „Wesetn”, снимки на известни наши национални борци за свобода като литографии на Раковски, снимки на Левски, на Панайот Волов, Стоян Заимов и други. Те наистина са оригинални и за пръв път ги излагаме в изложбената зала пред жителите и гостите на Свищов“, посочи още Надя Ангелова. \r\nЕкспозицията ще бъде подредена в изложбената зала на къща музей „Алеко Константинов“, където ще остане през целия март. Официалното откриване е от 16.00 часа на 28 февруари. \r\nЛуиза ТРАНЧЕВА", "date": "2019.02.26", "title": "Велико Търново: Изложбата „България – земя на герои“ ще бъде представена в Свищов по случай Националния празник на България"}
{"url": "http://www.focus-news.net/news/2019/02/26/2628241/veliko-tarnovo-inovativno-za-stranata-holterno-kardiologichno-izsledvane-shte-se-provede-po-nauchen-proekt-na-ban-i-na-meditsinskiya-universitet-v-grada.html", "text": "Иновативно за страната холтерно кардиологично изследване ще се проведе по научен проект на филиалите на БАН и на Медицинския университет във Велико Търново. Това съобщи ръководителят на проекта доц. д-р Митко Господинов от филиала на Института по Роботика към БАН, предаде репортер на  Радио „Фокус“ – Велико Търново . Проектът носи името “Изследване на приложението на нови математически методи за анализа на кардиологични данни“. Партньори в неговата реализация са филиалите на Института по Роботика и Института по Математика и Информатика при БАН във Велико Търново и филиала на Медицински университет – Варна в града. Финансирането на дейностите е от Фонд „Научни изследвания“, а стойността му е 120 000 лева. Проектът ще се реализира в рамките на 36 месеца, като се очаква да приключи в края на 2021 година. Първата дейност по проекта предвижда провеждане на изследване сред 1000 души – диагностицирани с кардиологични заболявания или такива с оплаквания. За целта ще се използва холтерно устройство, което ще събира данни за кардиологичното състояние на пациентите. „Тези данни ще бъдат използвани за изготвянето на анализ, който от своя страна ще е в полза на лекарите. В него ще бъде проследено дали се подобрява или се влошава състоянието на определена група от хора със съответно кардиологично заболяване след предписано лечение“, обясни доц. Митко Господинов. Проектът предвижда и разработването на опитен образец на ново кардиологично устройство, което да има по-голяма функционалност от холтерите. За разлика от старите апарати се предвижда новият да може да измерва сърдечния пулс на три-четири места по тялото. По думите на доц. д-р Господинов новите устройства ще подпомага кардиологичните специалисти в процеса на диагностика на заболяванията. „Извършването на предложените в този  проект фундаментални научни изследвания ще е принос към медицинската практика. Предполага се, че методите за анализ на кордиологичните данни ще допринесат за по-правилна диагностика и ще дадат по-пълна информация за състоянието на пациентите, страдащи от сърдечно-съдови заболявания“, посочи доц. Митко Господинов. \r\nНадежда КРЪСТЕВА", "date": "2019.02.26", "title": "Велико Търново: Иновативно за страната холтерно кардиологично изследване ще се проведе по научен проект на БАН и на Медицинския университет в града"}
{"url": "http://www.focus-news.net/news/2019/02/26/2628245/srbija-danas-sarbiya-nish-se-prevrashta-vav-voenen-tsentar-na-balkanite.html", "text": "На летище „Константин Велики“ в Ниш се строи хангар за сръбската военна авиация, съобщава електронното издание на белградския ежедневник  Srbija Danas . \r\nОт редакцията поясняват, че в съоръжението ще се съхраняват 17 изтребители-бомбардировачи Ј-22 „Орао“, чиято модернизация скоро ще започне. След основен ремонт те ще бъдат оборудвани с нови управляеми ракети въздух-земя. В хангара ще има и самолети G-4 Super Galeb. \r\nЖурналистът, писател и военнополитически коментатор Мирослав Лазански посочва, че с новите четири МиГ-29, които ще получи, сръбската авиация ще бъде най-добре оборудваната в региона. Лазански припомня, че предстои Москва да дари на Белград два Ан-26 трябва да пристигнат като дарение от Русия. \r\nГоворейки за значението на изграждането на военен комплекс в Ниш, Лазански обясни, че подобен ход е необходим, за да се засили още повече отбранителната мощ на държавата. \r\n„В Ниш е част от военната ни авиация, част от 98-ма въздушнодесатна бригада със седалище  летище Ладжевци. Съществува и командване на сухопътните сили и е ясно, че трябва да има силен авиационен компонент. Там няма хангар за военни самолети. Затова изграждането му е много важно стратегически“, обяснява военнополитическият коментатор. \r\nПенсионираният офицер от Югославска Народна армия (ЮНА) Веселин Шливанчанин казва, че Ниш, поради географското си положение, е идеален за изграждане на военен комплекс. „Разположението му е такова, че позволява на всяка сила в тази част да бъде бързо разгърната и използвана навсякъде. Той води право към Черно море през България, от долината на Морава до Егейско море и сега до Северна Македония, и най-важната позиция – към Косово и Метохия“,  подчертава Шливанчанин. \r\nСъгласно думите му, тъкмо стратегическото разположение на Ниш е причина американците да се страхуват, че Руският хуманитарен център в Ниш може да бъде превърнат във военна база. \r\n„Ето защо американците се притесняват толкова много за руския център, защото ако има нещо стратегическо в центъра на Балканите, то това е Ниш“, обяснява експертът. \r\nГенерал Владимир Лазаревич добавя, че геостратегическото положение на целия регион е важно от гледна точка на отбраната на страната. „Ако бъде изградено, това съоръжение без съмнение има своята обосновка и не е без причина“, уверен е Лазаревич. . Тереза Герова", "date": "2019.02.26", "title": "Srbija Danas (Сърбия): Ниш се превръща във военен център на Балканите"}
{"url": "http://www.focus-news.net/news/2019/02/26/2628243/oblastniyat-koordinator-na-gerb-kyustendil-viktor-yanev-ne-biva-da-dopuskame-s-falshivi-novini-i-manipulatsii-da-se-nasazhda-omraza-v-obshtestvoto.html", "text": "Не бива да забравяме какво беше положение до 2009 г. – по отношение на инфраструктура, по отношение на образование, на доходи и БВП. През 2010 г. БВП на България бе около 33 млрд. евро, в момента говорим за очакван БВП от 120 млрд. лева. Това е двойно, а никой не го отчита. Забравихме какво се вложи по отношение на инфраструктурата, магистралите, санирането. С лъжливи думи, с фалшиви новини, манипулации и тролове в социалните мрежи непрекъснато се насажда една омраза в цялото ни общество, което не бива да допускаме. Това заяви областният координатор на ПП ГЕРБ Виктор Янев по време на събрание на общинската структура в Кюстендил, съобщиха от пресцентъра на  ГЕРБ . В хода на събранието бяха направени номинации за кандидати за евродепутати в състава на Европейския парламент. На него присъства също народният представител Кирил Калфин, новият общински координатор на структурата Михаела Крумова, общински съветнци, членове и симпатизанти на партията.  \r\nПред присъстващите Виктор Янев посочи, че за една политическа сила са водещи резултатите и тези, които ПП ГЕРБ ще постигне на европейските избори, ще бъдат един лакмус за настроението в обществото ни по отношение на местните избори.    \r\nНовият областен координатор благодари на досегашния Кирил Калфин и посочи, че постигнатото на политическата карта в област Кюстендил – от оцветена в червено вече да е синя, е и благодарение на неговите усилия и работа. „Поех отговорния ангажимент, защото аз не го смятам като признание, а като един сериозен ангажимент и отговорност за това, което наследявам“, каза още Янев. Той изказа благодарности и на всички общински ръководства, които са работили на територията на Кюстендил и изрази увереност, че новите ще постигнат също добри резултати и ще продължат надграждането. \r\n„Надявам се, тези нови ръководства, да дадат един нов стимул, тъй като стойността на една партия се определя от това да може тя да се обновява и да върви напред с млади и нови хора“, заяви по време на събранието Кирил Калфин. Пред присъстващите народният представител поясни, че, освен на областно ниво, в структурата на ГЕРБ има обновление също и в седем от общо девет общини. Калфин пожела успех на новия областен координатор Янев и на новия административен секретар Радослава Чеканска.  \r\n„Опозицията непрекъснато се опитва да скандализира обществото и да създава нереални проблеми, докато ние работим и изпълняваме предизборната си програма“, посочи още Калфин. За пример той даде увеличаването на заплатите в сферата на образованието, на медицинските работници, администрацията, както и минималната работна заплата. Депутатът също бе категоричен, че от представянето на ГЕРБ на изборите за Европейски парламент зависи след това и местният вот.", "date": "2019.02.26", "title": "Областният координатор на ГЕРБ – Кюстендил Виктор Янев: Не бива да допускаме с фалшиви новини и манипулации да се насажда омраза в обществото"}
{"url": "http://www.focus-news.net/news/2019/02/26/2628248/kyustendil-uvelichava-se-izpolzvaneto-na-piteyna-voda-ot-zhitelite-na-oblastta.html", "text": "Увеличава се използването на питейна вода от жителите на област Кюстендил. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Данните сочат, че 99.4% от населението на област Кюстендил е свързано с обществено водоснабдяване. В рамките на година използваната питейна вода от общественото водоснабдяване средно на човек от населението в областта се увеличава от 97 л/ден на 99 л/ден. През същия период средното потребление на питейна вода от общественото водоснабдяване на човек за денонощие в страната е 99 литра. С най-голямо потребление са областите София – столица, Бургас и Благоевград. От 2015 година насам в област Кюстендил се регистрира режим на водоснабдяване за 1% от населението поради недостиг на вода. С ограничено водоподаване е било 3% от населението в страната, като най-засегнати са областите Ловеч и Габрово. Данните сочат, че със селищни пречиствателни станции за отпадъчни води е свързано 62% от населението в областта, при общо за страната 63.4%. В областта 75.2% от населението е свързано с обществената канализация, като за 13.2% от населението обществената канализационна мрежа е без наличие на пречистване. \r\nВенцеслав ИЛЧЕВ", "date": "2019.02.26", "title": "Кюстендил: Увеличава се използването на питейна вода от жителите на областта"}
{"url": "http://www.focus-news.net/news/2019/02/26/2628247/kyustendil-obshtina-dupnitsa-e-podgotvila-tarzhestvena-programa-po-povod-natsionalniya-praznik-na-balgariya.html", "text": "Община Дупница е подготвила тържествена програма по повод Националния празник на България. Това съобщиха за  Радио „Фокус” – Кюстендил  от отдел „Култура” към Община Дупница. Програмата ще започне на 3 март от 10.45 с поднасяне на венци и цветя на паметната плоча на опълченците от Дупница. В 11.00 часа пред сградата на общината ще се състои церемония по тържествено издигане знамето на Република България, след което на площад „Свобода” ще започне концертна програма. В нея ще участват ансамбъл Актавис с ръководител Воин Войнов, детско-юношески фолклорен ансамбъл“Дани” с ръководители Галя и Воин Войнови, както и детска вокална група при  Средно училище “Св. Паисий Хилендарски” с ръководител Нели Василиева. В програмата ще се представят танцов състав “Зора”, фолк група “Дупничанка” и Алексия Ильова от Основно училище “Христо Ботев” в село Крайници. От 13.00 часа в заседателната зала на Община Дупница ще се състои конкурс за рецитал на тема „За теб, Българийо”. \r\nВенцеслав ИЛЧЕВ", "date": "2019.02.26", "title": "Кюстендил: Община Дупница е подготвила тържествена програма по повод Националния празник на България"}
{"url": "http://www.focus-news.net/news/2019/02/26/2628249/beta-sarbiya-filip-riykar-e-noviyat-pomoshtnik-darzhaven-sekretar-na-sasht-za-evropa-i-evraziya-biografiya.html", "text": "Американският дипломат и добър познавач на Балканите Филип Рийкър би трябвало да наследи Уес Мичъл на позицията помощник-държавен секретар на САЩ за Европа и Евразия, като той идва на тази позиция с благословията на американския посланик в Гърция Джефри Пайет, предава  сръбската агенция Beta , като се позовава на гръцки източници. \r\nКакто отбелязват източниците, Рийкър е много близък до гръцките позиции и е застъпник за стратегическо сближение между Атина и Вашингтон. Както личи от неговата кариера, биография и изказванията му, той работи за сближаването между тези две страни, както и за разширяване на сътрудничеството им в сферите на икономиката и отбраната. \r\nОсвен това на новата си функция дипломатът ще направлява процеса за нормализация на отношенията между Сърбия и Косово, процеса на интеграция на Албания в Европейския съюз и консолидацията на новата геоикономическа доктрина на САЩ в Близкия Изток и Източното Средиземноморие, посочва сръбската агенция. \r\nКато познавач на проблемите в региона от първа ръка, Рийкър минавва за човек, който „винаги довежда работата си до край“, което увеличава перспективите за построяването на газопровода „ИстМед“ (East Med) и свързването на гръцката енергийна мрежа с Балканите, се казва в текста на материала на гръцката медия. \r\n54-годишният Рийкър е говорител на американския пратеник Кристофър Хил по време на преговорите за Косово в Рамбуйе през 1999 г., от 2008 до 2011 г. те американският посланик в Македония, а от 2011 до 2013 г. заместник помощник държавен секретар за Европа и Евразия. Агенция „Фокус“ припомня:  Филип Томас Рийкър (роден на 19 януари 1965 г.) е американски дипломат и служител на външната служба в Държавния департамент. Понастоящем той работи в европейското командване на САЩ (EUCOM) в Щутгарт, Германия, от ноември 2017 г. Преди това е генерален консул на САЩ в Милано, Италия от 5 септември 2014 г. Преди това е работил като заместник помощник държавен секретар в Бюрото по европейски и евроазиатски въпроси от 2011 до 2013 г. и като посланик в Македония от 2008 до 2011 г. \r\nОт юни 2007 г. до юни 2008 г. служи в посолството на САЩ в Ирак като съветник на посланика за връзки с обществеността. От 2004 до 2007 г. е заместник-началник на мисията в Будапеща, Унгария. Рийкър е заместник-говорител и заместник-помощник-секретар в Бюрото по обществените въпроси на САЩ от 2000-2003 г. Той е носител на наградата на Едуард Р. Мъроу за отлични постижения в публичната дипломация през 2003 г. и пътува вътрешно и международно като говорител за Държавния департамент, като разговаря за  външната политика и дипломацията на САЩ от 2003 до 2004 г. \r\nДипломат от кариерата, Рийкер преди това е бил директор на департамента за отношения с пресата в Държавния департамент от 1999 до 2000 г .; Помощник-служител по информационните въпроси в Будапеща, Унгария от 1993 до 1996 г .; и служител по връзки с обществеността в Скопие, Македония от 1997 до 1999 г. Той беше говорител на посланика на САЩ Кристофър Хил и за споразумението от Рамбуйе през 1999 г. (косовските мирни преговори). \r\nРоден в Пенсилвания, Рийкър е израснал в много части на САЩ, както и в Австралия. През 1986 г. получава бакалавърска степен от университета в Йейл и магистърска степен по бизнес администрация в Училището за глобално управление Thunderbird. Той е женен за Солвейг Джонсън Рийкър, която също работи в Държавния департамент. \r\nПревод и редакция:", "date": "2019.02.26", "title": "Beta (Сърбия): Филип Рийкър е новият помощник-държавен секретар на САЩ за Европа и Евразия (БИОГРАФИЯ)"}
{"url": "http://www.focus-news.net/news/2019/02/26/2628250/sport-masimiliano-alegri-e-uveren-che-yuventus-shte-eliminira-atletiko-madrid.html", "text": "Старши треньорът на Ювентус Масимилиано Алегри е уверен, че италианският гранд ще успее да отстрани Атлетико Мадрид на осминафиналната фаза на Шампионската лига въпреки загубата с 0:2 на „Уанда Метрополитано“. По думите на специалиста, предимството на Ювентус е в това, че на 12 март ще е домакин в реванша.", "date": "2019.02.26", "title": "Спорт: Масимилиано Алегри е уверен, че Ювентус ще елиминира Атлетико Мадрид"}
{"url": "http://www.focus-news.net/news/2019/02/26/2628246/desislava-zhekova-rayonen-sad-varna-otcheten-e-spad-na-zavedenite-iskove-za-otmyana-na-uvolnenie-i-distsiplinarni-nakazaniya.html", "text": "Отчетен е лек спад на заведените искове за отмяна на уволнение и дисциплинарни наказания, което води до намаление при исковете по Кодекса на труда - общо достигат 320, или с 15 дела по-малко. Това каза на пресконференция за представяне на обобщените резултати за работата на Районен съд - Варна през изминалата 2018 година Десислава Жекова, заместник-председател на Съда, предаде репортер на  Радио „Фокус“ – Варна . Жекова добави, че в Гражданско отделение на съда през 2018 г. са постъпили почти идентичен  брой дела, съпоставимо с предходния отчетен период - 19 332 броя. „В отделението се откроява увеличение с около една трета на исковете за установяване съществуването на вземане – над 1600 дела“, поясни Десислава Жекова. Тя заяви,че този ръст се дължи на нормативно изменение от 2017 година.  Според нея в обратна посока, за поредна година се констатира намаление при групата дела, включваща исковете за установяване на недължимост на парични суми, насочени към доставчиците на битови и телекомуникационни услуги, като основната част са делата срещу доставчика на електрическа енергия. „592 са образуваните съдебни производства от този вид, при средно около 1000-1400 през последните 3 - 4 години“, отбеляза Десислава Жекова. Тя съобщи, че чувствително е увеличението на постъпилите облигационни искове в съда, включително и искове за непозволено увреждане, които са точно 1300 броя, при 1196 през 2017 година. \r\nСияна БУХЛАРСКА", "date": "2019.02.26", "title": "Десислава Жекова, Районен съд - Варна: Отчетен е спад на заведените искове за отмяна на уволнение и дисциплинарни наказания"}
{"url": "http://www.focus-news.net/news/2019/02/26/2628240/varna-prodalzhava-angazhiranostta-na-rayonniya-sad-s-bezvazmezdno-partnyorstvo-v-razlichni-obrazovatelni-initsiativi.html", "text": "Продължава ангажираността на съда с безвъзмездно партньорство в различни образователни инициативи и проекти, свързани с повишаване на правната култура. Това каза на пресконференция за представяне на обобщените резултати за работата на Районен съд - Варна през изминалата 2018 година председателят на Съда Ерна Якова, предаде репортер на  Радио „Фокус” – Варна . „Кампании „Дни на отворените врати“ през месец април и ноември, поредица от срещи с ученици по линия на национална и регионална образователни програми, разигравани „симулирани процеси“, образователно-практически срещи в съдебните зали за студенти от неюридически специалности, са само част от активните прояви, които позволиха на близо 1500 млади хора в директен контакт с магистрати да разискват казуси от ежедневието, свързани с правораздаването, наказателната отговорност и защитата на права“, подчерта председателят на Районен съд – Варна. Ерна Якова допълни, че през 2018 година е извършена експертна оценка на 3-годишната дейност на Районен съд – Варна по реализацията на пилотен проект в сферата на младежкото правосъдие, финансиран от тематичен фонд „Сигурност“ на Българо-швейцарска програма за сътрудничество. „Данните сочат, че само в тригодишния период на работа на разкритите в двете отделения на съда специализирани съдебни състави, по пилотния проект са разгледани около 800 граждански и близо 100 наказателни дела с участия на деца“, заяви Ерна Якова. Тя обясни, че в рамките на този проект е открита и т.нар „синя стая“ за разпит и изслушване на деца в региона. \r\nСияна БУХЛАРСКА", "date": "2019.02.26", "title": "Варна: Продължава ангажираността на Районния съд с безвъзмездно партньорство в различни образователни инициативи"}
{"url": "http://www.focus-news.net/news/2019/02/26/2628253/veliko-tarnovo-nova-pametna-plocha-e-postavena-varhu-kashtata-na-veneta-boteva.html", "text": "Нова паметна плоча напомня за Венета Ботева – съпругата на големия български революционер и поет Христо Ботев, живяла във Велико Търново. Това съобщиха от  Общината . Мемориалният символ е поставен върху къщата на Венета и Иванка Ботеви, намираща се на улица „Митрополит Панарет Рашев“ в Стария град. Мраморното изделие е изработено от скулптора Денислав Сираков. \r\nНовата плоча е точно копие на оригиналния знак, поставен на фасадата на къщата през 1948 година. Старият паметен символ бе разцепен, а деформацията му е факт от няколко десетилетия насам.  \r\nИзработването на новата плоча е по повод 100-годишнината от смъртта на Венета Ботева, напуснала земния свят на 27 февруари 1919 година. Дейността е възложена от Община Велико Търново и е част от програмата по поддръжката на паметниците и мемориалните знаци. Наскоро в града бяха почистени два знакови монумента – на Апостола на свободата Васил Левски и на големия български поет, публицист, общественик и политик Петко Рачов Славейков.  \r\nИнициативата на Община Велико Търново за почистване на паметници и художествени скулптури продължава през цялата година.", "date": "2019.02.26", "title": "Велико Търново: Нова паметна плоча  е поставена върху къщата на Венета Ботева"}
{"url": "http://www.focus-news.net/news/2019/02/26/2628251/desislava-zhekova-rayonen-sad-varna-delata-za-domashno-nasilie-prez-2018-g-sa-s-10-poveche-spryamo-predhodnite-godini.html", "text": "Делата за домашно насилие през 2018 г. са 226, с 10 повече спрямо предишните две години. Това каза на пресконференция за представяне на обобщените резултати за работата на Районен съд - Варна през 2018 година Десислава Жекова, заместник-председател на Районния съд, предаде репортер на  Радио „Фокус“ – Варна . Десислава Жекова обясни, че в Съда делата за защита на деца от домашно насилие се разглеждат от специализирани състави. „От 226 през 2018 година по 57 от тях е искано защита на дете от домашно насилие“, обясни заместник-председателят. Тя добави, че се забелязва значително увеличение на делата, образувани по молби за разрешения по Семейния кодекс за разпореждане с имущество на непълнолетни и запретени лица. „Те са над 1000 годишно, при около 600-650 дела в предходните периоди“, каза още Жекова. Стана ясно, че известно увеличение е налице и при съдебните производствата по Закона за закрила на детето и Закона за социалното подпомагане, с предмет постановяване или прекратяване на мерки за закрила на деца и на пълнолетни лица постановени под пълно запрещение. „Те са с около 15% повече от предходния период и са общо 222 дела“, заяви Десислава Жекова. \r\nСияна БУХЛАРСКА", "date": "2019.02.26", "title": "Десислава Жекова, Районен съд - Варна: Делата за домашно насилие през 2018 г. са с 10 повече спрямо предходните години"}
{"url": "http://www.focus-news.net/news/2019/02/26/2628255/kyustendil-s-ritual-po-podnasyane-na-ventsi-i-tsvetya-i-praznichen-kontsert-v-grada-shte-bade-otbelyazan-natsionalniyat-praznik-na-balgariya-na-3-mart.html", "text": "С поднасяне на венци и цветя и празничен концерт в града ще бъде отбелязан Националният празник на България. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Отбелязването на Националния празник на България ще започне на 3 март от 11.00 часа на Арката на площад „Велбъжд”. След празничното слово ще бъдат поднесени венци и цветя на паметника „Булаир”. Програмата предвижда раздаване на българския трикольор на присъстващите жители и гости на града. След това ще започне тържествен концерт с участието на народният певец Карамфил Божиков и танцов състав „Македонска хубост”. \r\nВенцеслав ИЛЧЕВ", "date": "2019.02.26", "title": "Кюстендил: С ритуал по поднасяне на венци и цветя и празничен концерт в града ще бъде отбелязан Националният празник на България на 3 март"}
{"url": "http://www.focus-news.net/news/2019/02/26/2628256/plovdiv-prodalzhava-nabiraneto-na-sredstva-za-dovarshvaneto-na-voenniya-memorialen-kompleks-v-rakovski.html", "text": "Продължава набирането на средства за довършването на военния мемориален комплекс в Раковски. Това съобщи за  Радио „Фокус“ - Пловдив  председателят на общинската организация на Съюза на офицерите и сержантите от запаса и резерва о.з.подполковник Стефан Марушкин. На 21 юни 2018 г. тържествено бе открит военният паметник на загиналите във войните за национално обединение от Раковски. Той  бе приет с голяма почит и преклонение пред подвига на загиналите герои от населението и гостите на града. „Почти всеки от Раковски търси сред изписаните паметни плочи имената на свои прадеди. Интересът е огромен. Хората споделят с нас спомени за тези свои родственици, предоставят ни документи и често донасят пръст от местата където са погребани“, разказа Стефан Марушкин. Той каза още, че е традиция да се засаждат по едно дръвче с пръст от дворовете на наследниците на загиналите на бележити места свързани с историята на България. От своя страна пък останалите членове на Съюза, даряват  на раковските запасни войни фиданки съответстващи на броя на загиналите раковчани. „Последно донесохме 12 борчета от връх „Средногорец“ до Смолян.Това породи необходимостта да се проектира и постави ниша, в която да се съхранява пръстта от боойните полета в близост до военния паметник. Набавихме артилерийски гилзи, в които да се съхрани пръстта  и те да бъдат поставени на рафтовете на нишата. Същевременно он Министерството на отбраната бе дарено 100 мм. противотанково оръдие за поставяне в близост до военния паметник“, каза още  Стефан Марушкин. \r\nВ тази връзка инициативният комитет започна усилена работа за изготвяне на проект на ниша, постамент за оръдието и подходящ плочник за подход към обектите, който да позволява на хора с увреждание и инвалидни колички да имат свободен достъп към мемориала. Предвижда се и система за напояване на парцела предвид необходимостта от залесяването  и озеленяването му. \r\n„Относно визията на нишата потърсихме мнението на специалистите изградили и конструирали скулптурната композиция на военния паметник. Те ни препоръчаха нишата да е с фоормата на постамента на паметника с 3 рафта, на които ще се поставят гилзите с пръстта. Единият от тях ще е свързан с местата, където са загинали нашите съграждани в Първата Балканска и Междусъюзническата войни, на втория  и третия рафт ще са гилзите от Първата и Втора световни войни“, уточни Марушкин. За да бъде нишата продължение и допълнение на военнния паметник ще се облепи с черен полиран гранит, като в горната част ще има гравиран надпис:“Пръст от полетата на бойната слава“. За определяне на точното място на обектите, формата на плочника и озеленяването от Съюза са потърсили съдействието на ландшафтен архитект. Предвижда се да се изкопае сонда и монтира помпа за поливане, както и система за капково напояване. \r\nСъгласно закона за военните паметници проектът е представен и одобрен от общинската и областна  комисии „Военни паметници“ и от Министерството на отбраната, като е отпуснато финансиране в размер на 3 000 лева. Общата стойност на проекта е 20 000 лева. Община Раковски на този етап финансира инициативата със сумата от 3 000 лева. \r\nСключен е договор със строителна фирма за изграждане на три етапа на обектите в зависимост от постъпилите средства. Първият етап включва изкопни работи, кофраж и отливане на бетон на нишата и постамента; вторият -закупуване на гранит и облепване на нишата, гравиране на надпис и изработка на метална врата от ковано желязо, а третият етап  е предвиден за закупуване и поставяне на плочки и бордюри и изграждане на напоителна система с подходящо озеленяване и пейки. \r\n„При наличие на достатъчно средства ще поставим и парково осветление и допълнителни прожектори за осветяване на паметника. Така ще се изгради мемориален комплекс на загиналите във войните за национално обединение от гр.Раковски, който ще се превърне в място за отдаване на почит, честване на бележити дати от нашата история и място за отдих на гражданите и гостите на града“, категоричен е Стефан Марушкин. \r\nИнициативният комитет е създал необходимата организация за приемане на дарения и дофинансиране на проекта чрез парични постъпления от общината, фирми и граждани, обществени, политически и религиозни организации. Банковата сметка на община Раковски за дарения и безвъзмездно получени суми от страната е: \r\nIBAN:BG21UNCR70008421759882, код за плащане: 445100.", "date": "2019.02.26", "title": "Пловдив: Продължава набирането на средства за довършването на военния мемориален комплекс в Раковски"}
{"url": "http://www.focus-news.net/news/2019/02/26/2628257/svetlana-krasteva-darzhaven-arhiv-vidin-navarshvat-se-48-godini-ot-konchinata-na-vidinskiya-mitropolit-neofit.html", "text": "Днес се навършват 48 години от кончината на Видински митрополит Неофит. Това каза за  Радио „Фокус“ – Видин  Светлана Кръстева, директор на Държавен архив - Видин. Тя посочи, че  неговото име е сред българите с принос в спасяването на българските евреи. „На митрополит Неофит Видински се пада честта да ръководи Светия Синод за 14 години, четири от които обаче са особено съдбовни за българските евреи. Под неговото ръководство Светия Синод се противопоставя на правителствените постановления за решаването на „еврейския въпрос в България“. Навсякъде в християнска Европа – в католическия свят и в православния свят е имало отделни служители на църквата от всякакъв ранг, които водени от индивидуалния си морал и индивидуална убеденост в призванието на църковната институция са помагали, укривали и в крайна сметка спасявали живота на отделни конкретни преследвани евреи от машината на антисемитизма. От целия християнски свят обаче само една Църква въздигна своя официална, явна и безкомпромисна политика за покровителство и защита на преследваните евреи като цяло“, посочи Светлана Кръстева. Тя допълни, че сред всички апели, протести и изложения срещу Закона за защита на нацията най-важно значение имат изложенията на Светия Синод на Българската православна църква до държавните институции. Когато в началото на март 1943 г. се създава реална опасност за депортирането на евреите от старите предели, църквата в лицето на своите архиереи се изправя в целия си авторитет на общонароден институт за да застане на страната на преследваните и онеправданите. „Наместник –председателят на Св. Синод Неофит предлага Църквата да изрази разбиранията си по еврейския въпрос в писмо до министър-председателя с копие до царя. Съставено е специално изложение, което Неофит връчва на министър-председателя Богдан Филов, като същевременно устно доразвива пред него ходатайството на синодалните архиереи в полза на евреите изобщо и на евреите християни в частност. Като наместник-председател на Светия Синод на Българската православна църква Неофит Видински пише няколко изложения до министър-председателя за облекчаване положението на българските евреи, аргументирано брани сънародниците си и не пропуска да отбележи: “В случая Църквата не може да не напомни Божието слово: “С каквато мяра мерите, с такава ще Ви се отмери”, заяви Светлана Кръстева. Тя допълни, че сред достойнствата в служението на достолепния митрополит трябва да се отбележи ролята му за развитието на църковно-благотворителната и социална дейност на Българската църква. „Няколко месеца след заемане на митрополитския престол във Видин, когато е изучил финансовото състояние на епархията (на 15 май 1915 г.) и с цел то да бъде подобрено, митрополит Неофит поставя въпроса да се учреди при Видинската митрополия фонд „Епархийска, църковна просвета и милосърдие” изготвя се правилник на новоучредения фонд, който е одобрен от Св. Синод“, обясни Светлана Кръстева. \r\nАнна ЛОЗАНОВА", "date": "2019.02.26", "title": "Светлана Кръстева, Държавен архив – Видин: Навършват се 48 години от кончината на Видинския митрополит Неофит"}
{"url": "http://www.focus-news.net/news/2019/02/26/2628231/kmetat-na-obshtina-tutrakan-d-r-dimitar-stefanov-krasimir-uzunov-e-lichnost-s-ogromen-avtoritet-i-profesionalizam-rodolyubets-pazitel-na-balgarshtinata-i-istoricheskata-istina.html", "text": "Красимир Узунов е личност с огромен авторитет и професионализъм, родолюбец, пазител на българщината и историческата истина. Това се посочва в  съболезнователен адрес от кмета на Община Тутракан д-р Димитър Стефанов . \r\n\"С огромна болка се разделяме с един прекрасен приятел и човек, отдал целия си живот в служба на патриотизма, армията и България. Личност с огромен авторитет и професионализъм, родолюбец, пазител на българщината и историческата истина. Красимир Узунов ще живее завинаги в сърцата ни!\", се посочва още в съболезнователния адрес.", "date": "2019.02.26", "title": "Кметът на Община Тутракан д-р Димитър Стефанов: Красимир Узунов е личност с огромен авторитет и професионализъм, родолюбец, пазител на българщината и историческата истина"}
{"url": "http://www.focus-news.net/news/2019/02/26/2628259/kyustendil-uvelichava-se-sabranoto-kolichestvo-bitovi-otpadatsi.html", "text": "Увеличава се събраното количество битови отпадъци на територията на област Кюстендил. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. По думите й събраните битови отпадъци средно на човек от населението показва натиска върху околната среда. За година време количеството на събраните отпадъци в област Кюстендил се оценява на 448 килограма средно на човек, или с 25 килограма повече спрямо предходната година. Сравнението по области показва, че най-голямо количество битови отпадъци средно на човек са събрани в областите Габрово, София - град, Варна и Пловдив. Общо образуваните битови отпадъци в област Кюстендил възлизат на 55 хил. т, или с 5.8% повече спрямо предходната година. Предадените за депониране битови отпадъци  са 52 хил. т., а предадените за директно рециклиране – 3 хил. тона. 124 населени  места от област Кюстендил са обслужвани от системи за организирано сметосъбиране и сметоизвозване, като с тази услуга е обхванато 99 % от населението на областта. \r\nВенцеслав ИЛЧЕВ", "date": "2019.02.26", "title": "Кюстендил: Увеличава се събраното количество битови отпадъци"}
{"url": "http://www.focus-news.net/news/2019/02/26/2628260/sofiya-75-kubika-darva-za-ogrev-i-loven-trofey-bez-dokumenti-sa-zadarzhali-sluzhiteli-na-regionalna-direktsiya-po-gorite.html", "text": "Над 75 кубика дърва за огрев, четири моторни превозни средства и един трофей от благороден елен задържаха за седмица служителите на Регионална дирекция по горите – София. Това съобщиха от пресцентъра на  Изпълнителната агенция по горите . Нарушенията са установени в териториалния обхват на дирекцията в периода от 18 до 24 февруари 2019 г. \r\nПри извършените от инспекторите на РДГ - София общо 270 проверки, са съставени 27 акта по Закона за горите и Закона за лова и опазване на дивеча. \r\nНай-големият обем задържана дървесина е на територията на с. Черньово. 39 кубика незаконни дърва са били съхранявани в полуремарке на товарен автомобил. Съставен е акт на нарушителя, а полуремаркето е иззето. \r\n24 кубика широколистни дърва за огрев са задържаните в землището на Ботевград, където проверяващите са установили извършването на сеч без издадено позволително. Уведомена е Районната прокуратура.  \r\nДва акта са съставени на лице от гр. Златица, съхраняващо 7 кубика дърва за огрев, които са били немаркирани и непридружени с превозен билет. Дървесината е задържана.  \r\nЧетири акта са издадени за транспортиране на дървесина, немаркирана и непридружена с превозен билет, в землището на Самоков.   \r\nЗа нарушения по опазване на горските територии, издаване на протокол за освидетелстване на сечище с невярно съдържание, издаване на превозни билети от насаждение, в което не се извършва сеч и др. са съставени 5 акта на служители от Държавно горско стопанство – Сливница.  \r\nАдминистративно наказание е получило лице за строителство на масивна постройка в горска територия в близост до яз. Душанци. За установеното нарушение са сезирани Районна прокуратура и компетентните органи. \r\nПри проверка, извършена в частен дом в с. Петково, общ. Елин Пелин горските инспектори към РДГ - София са установили съхранение на ловен трофей от благороден елен, без документи доказващи законния му произход. На нарушителя е съставен акт по Закона за лова и опазване на дивеча, с който е задържан трофея.  \r\nВчера, 25 февруари, служителите са съставили акт на регистриран частен лесовъд, който не е осъществил контрол при извършването на сеч в землището на с. Чибаовци, общ. Костинброд. В следствие на това лицензираният лесовъд е допуснал сеч на дървета в съседно насаждение. Актът е съставен за нарушение по Закона за горите.", "date": "2019.02.26", "title": "София: 75 кубика дърва за огрев и ловен трофей без документи са задържали служители на Регионална дирекция по горите"}
{"url": "http://www.focus-news.net/news/2019/02/26/2628254/tsveta-karayancheva-predsedatel-na-ns-parlamentat-e-podlozhen-na-bezposhtadna-kritika-v-publichnoto-prostranstvo-no-toy-ostava-avtentichna-sreda-za-debat.html", "text": "Парламентът е подложен на безпощадна критика в публичното пространство, но изборът на учени да коментират важни теми тук, е знак, че той остава автентична среда за дебат. Това каза председателят на Народното събрание Цвета Караянчева по време на кръгла маса на тема „Има ли криза на европейските ценности?“, предаде репортер на  Агенция „Фокус“ . „Не мога да скрия удовлетворението от факта, че днес в Народното събрание ще се проведе представителен форум с участието на толкова много изявени изследователи и интелектуалци. В публичното пространство парламентът често е подложен на безпощадна критика. Ето, че днес учени като вас са избрали парламентарната институция, където да представят своите интерпретации, сведения и размисли по една толкова важна тема, каквато в кризата на европейските ценности. Това за мен е знак, че Народното събрание, колкото и критично да се приема от обществото, си остава автентичната среда за дебат, за политически разговор и сблъсък на различните мнения. Различията са присъщи на демокрацията, но най-естественото състезанието за дебат, идеи и визии да се случва в Народното събрание“, отбеляза тя.  \r\nДаяна ДЮЛГЕРОВА", "date": "2019.02.26", "title": "Цвета Караянчева, председател на НС: Парламентът е подложен на безпощадна критика в публичното пространство, но той остава автентична среда за дебат"}
{"url": "http://www.focus-news.net/news/2019/02/26/2628264/b92-sarbiya-pentagonat-e-raztrevozhen-ot-ruskata-namesa-v-zapadnite-balkani.html", "text": "Говорителят на Министерството на отбраната на САЩ Ерик Пахън заяви, че САЩ са разтревожени от „руската намеса в евроатлантическите аспирации на Западните Балкани“, предава  белградското радио „Б92“ . \r\n„Русия иска да дерайлира евроатлантическата перспектива на страни, като Северна Македония и Черна гора чрез агресивен подход и разубеждаване“, заяви той пред черногорското издание Pobjeda. \r\nПахън добави, че САЩ „виждат, че Северна Македония и Черна гора искат да изберат свободата и успеха и всичко, което Западът може да предложи“. \r\nПопитан, „какво представляват Балканите за САЩ и дали той мисли, че като най-силният член на НАТО, САЩ трябва да бъдат по фокусирани в този регион“, говорителят на Пентагона отговори, че ангажираността на Вашингтон към Западните Балкани е „непоколебима от дълго време“. \r\n„Това е нещо, което често не се изтъква, докато Русия направи всичко, за да намали приноса ни в миналото“, заяви той. \r\nПревод и редакция:", "date": "2019.02.26", "title": "„Б92“ (Сърбия): Пентагонът е разтревожен от руската намеса в Западните Балкани"}
{"url": "http://www.focus-news.net/news/2019/02/26/2628262/v-sgradata-na-narodnoto-sabranie-se-provezhda-koalitsionen-savet-na-obedineni-patrioti.html", "text": "В сградата на Народното събрание на пл. „Княз Александър I“ №1 се провежда коалиционен съвет на „Обединени патриоти“, предаде репортер на  Агенция „Фокус“ . Съветът е в кабинет № 22. За срещата пристигна лидерът на ВМРО и вицепремиер Красимир Каракачанов. От партията присъстват още Юлиан Ангелов и Искрен Веселинов. Представители на „Атака“ са Десислав Чуколов и Николай Александров. ОТ НФСБ участват зам.-председателят на партията Валентин Касабов, Христиан Митев и Йордан Апостолов. \r\nОчаква се членовете на малката коалиция да обсъдят предстоящия евровот и евентуалното явяване на партиите с обща листа.  \r\nДеница КИТАНОВА", "date": "2019.02.26", "title": "В сградата на Народното събрание се провежда коалиционен съвет на „Обединени патриоти“"}
{"url": "http://www.focus-news.net/news/2019/02/26/2628265/blagoevgrad-bez-zabavyaniya-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Без забавяния се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“, „Илинден“, „Златарево“ и „Станке Лисичково“ движението се осъществява нормално. Няма образували се задръствания или колони от автомобили. \r\nЛивия НИНОВА", "date": "2019.02.26", "title": "Благоевград: Без забавяния се извършва преминаването през граничните пунктове на територията на Югозападна България"}
{"url": "http://www.focus-news.net/news/2019/02/26/2628266/smolyan-zadushnitsata-predi-velikiya-post-shte-bade-otsluzhena-ot-arhimandrit-visarion-v-hram-sv-nedelya-v-smolyanskiya-kvartal-raykovo.html", "text": "Ден преди Месните заговезни – на 2 март, е първата  Задушница за годината преди започване на Великия пост. По този повод в събота, архиерейският наместник на Смолянска духовна околия Негово Високопреподобие архимандрит Висарион ще отслужи св. Литургия за упокой и обща Панахида за починалите наши близки в храма „Св. Неделя“ в квартал Райково, в Смолян. Това съобщиха от  Архиерейско наместничество – Смолян . В съслужие с него ще бъдат енорийският свещеник и секретар на Архиерейското наместничество иконом Запрян Шиков и иподякони. \r\nЗаупокойната св. Литургия ще започне в 9.00 часа. След нея ще бъде отслужена и Панахида. Църквата е отредила да се почитат починалите с молитви, варено жито (коливо), вино, хляб. Житото като тайна на живота символизира Възкресението. Самият Господ Иисус Христос е казал: „Истина, истина ви казвам: ако житното зърно, паднало в земята, не умре, остава си само; ако ли умре, принася много плод.“ (Йоан. 12:24) „Смъртта е отредена не за унищожаване на живота, а за пресъздаването му в нетление, слава и сила.“ Виното символизира Христовата кръв, хлябът – Неговата плът. Раздавките на Задушница и на помените се приготвят с мисъл и молитва за починалите, та всеки, който получи от тях, и той да се помоли и каже: „Бог да прости!“ Добре е да се раздава милостиня не само на близки, а и на бедни и нуждаещи се хора. \r\nПрез тази година  трите Задушници  се падат на 2 март преди Неделя Месопусна, на 15 юни преди Петдесетница (Черешова Задушница) и на 2 ноември – Архангелова Задушница.", "date": "2019.02.26", "title": "Смолян: Задушницата преди Великия пост ще бъде отслужена от архимандрит Висарион в храм „Св. Неделя“ в смолянския квартал Райково"}
{"url": "http://www.focus-news.net/news/2019/02/26/2628252/d-r-meglena-plugchieva-poslanik-na-balgariya-v-cherna-gora-tsyala-balgariya-zagubi-edin-beztsenen-chovek-s-entsiklopedichni-znaniya-no-nay-veche-istinski-golyam-patriot.html", "text": "Не само българската журналистика, а цяла България загуби един безценен човек с енциклопедични знания, интелект, воин, журналист, историк и какво ли не още...., но най-вече приятел и истински голям патриот и родолюбец! Това заяви в  съболезнователен адрес  д-р Меглена Плугчиева, посланик на Република България в Черна Гора. \"Той притежаваше невероятната дарба на красноречие и на магнетично излъчване. Умееше по уникален начин да печели приятели и съратници, да увлича, да събира и обединява хора с различни виждания, да съветва политици, държавници и цели институции, да помага на всички и съумяваше всичко това да бъде единствено и само в полза и за доброто на България\", допълва тя. \"Тези, които сме имали честта да контактуваме и работим с Краси Узунов, се чувстваме привилегировани и особено благодарни на съдбата, че ни срещна с него, и аз съм сред тях. Неговият светъл образ, неизчерпаем оптимизъм, силен дух, граждански кураж и позиция в името на България ни задължава да го следваме и когато не е между нас! Почивай в мир, Краси!\", се посочва още в съболезнователния адрес.", "date": "2019.02.26", "title": "Д-р Меглена Плугчиева, посланик на България в Черна Гора: Цяла България загуби един безценен човек с енциклопедични знания, но най-вече истински голям патриот"}
{"url": "http://www.focus-news.net/news/2019/02/26/2628269/blagoevgrad-s-moleben-i-polagane-na-ventsi-v-gotse-delchev-shte-bade-otbelyazan-natsionalniyat-praznik-na-balgariya.html", "text": "Националният празник на Република България ще бъде отбелязан в град Гоце Делчев с тържествена програма, която започва на 2 март 2019 година. Това съобщиха от пресцентъра на  Общината . От 17.00 часа Негово високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий”. След това, в 17.30 часа, ще бъдат положени венци и цветя по повод 141-вата годишнина от Освобождението на България. Церемонията ще се състои пред паметника на загиналите във войните, който се намира на ул. \"Александър Стамболийски\" в град Гоце Делчев. На церемонията ще присъства ръководството на община Гоце Делчев, представители на политически партии, институции, неправителствени организации и учебните заведения в града.", "date": "2019.02.26", "title": "Благоевград: С молебен и полагане на венци в Гоце Делчев ще бъде отбелязан Националният празник на България"}
{"url": "http://www.focus-news.net/news/2019/02/26/2628267/burgas-15-godishen-mladezh-e-schupil-vitrinata-na-ofisa-na-delegatsiyata-na-balgarskite-sotsialisti-v-evropeyskiya-parlament.html", "text": "15-годишен младеж е извършителят на счупването на витрината на офиса на Делегацията на българските социалисти в Европейския парламент на ул. „Фердинандова”, осъществено на 23 февруари т.г. около 01.15 часа, посредством парче от базалтова бетонна плочка. Това съобщиха от  ОДМВР - Бургас . \r\nСамоличността на младежа е установена благодарение бързите полицейски действия на служителите на Първо Районно управление – Бургас, сезирани в късния следобед на неделния ден, от офис-координатора, който констатирал нанесените материални щети по витрината, както и повреждането от хвърлената плочка на работещ телевизор, разположен в близост до счупеното стъкло. \r\n15 годишния младеж обяснил, че малко преди инцидента заедно с трима свои приятели посетили заведение в Централната градска част, като при прибирането си към домовете, се сборичкали на улицата. Неумишлено бургазлията замерил приятелите си с базалтовото парче, но те успели да се предпазят и плочката счупила витринното стъкло и поставения в близост телевизор.  \r\nСтойността на нанесените от вандалския акт щети по офиса е оценена на сумата от 1 000 лв., която ще бъде поета от родителите на 15 годишния младеж.  \r\nРаботата по случая продължава от служители на Първо Районно управление – Бургас.", "date": "2019.02.26", "title": "Бургас: 15-годишен младеж е счупил витрината на офиса на Делегацията на българските социалисти в Европейския парламент"}
{"url": "http://www.focus-news.net/news/2019/02/26/2628258/rtk-kosovo-kosovskiyat-parlament-ne-prie-platformata-za-dialoga-zaradi-lipsa-na-kvorum.html", "text": "Депутатите обсъдиха задълженията, отговорностите и компетенциите на държавната делегация на Косово в диалога със Сърбия, но поради липсата на кворум платформата за окончателното споразумение за нормализиране на отношенията със Сърбия не бе приета, съобщава  държавната „Радио и телевизия Косово“ (RTK) . \r\nКосовската парламентарна комисия по външните работи, председателствана от Вьоша Османи, в понеделник проведе заседание, на което бе обсъден законопроекта за задълженията, отговорностите и компетенциите на държавната делегация в диалога със Сърбия, както и платформата за окончателно правно обвързващо споразумение. \r\nДепутатите направиха обсъждане на темата, но поради липса на кворум, платформата не бе приета, поне на този етап. \r\nПревод и редакция:", "date": "2019.02.26", "title": "RTK (Косово): Косовският парламент не прие платформата за диалога заради липса на кворум"}
{"url": "http://www.focus-news.net/news/2019/02/26/2628263/varna-40-godishnata-zhena-koyato-e-nastanena-v-umbal-sv-marina-s-diagnoza-morbili-ne-e-imala-imunizatsiya-sreshtu-bolestta.html", "text": "40-годишната жена от Варна, която е настанена в Инфекциозната клиника на УМБАЛ „Св. Марина“ с диагноза морбили, не е имала имунизация срещу болестта. Това каза за  Радио „Фокус“ – Варна  директорът на Дирекцията по надзор на заразните болести в Регионалната здравна инспекция д-р Янка Драганова. Тя обясни, че в момента се издирват хората, които са били контактни с жената. Най-вероятно тя се е заразила по време на ски почивка в Добринище, от която се е върнала наскоро. Пациентката е постъпила в болница още в петък, но първоначално ѝ е поставена друга диагноза. Съмненията за морбили са се появили едва вчера. Още тогава е изпратен серум за изследване в столицата за окончателно потвърждаване на диагнозата. Очаква се резултатите да станат ясни до края на седмицата. Според д-р Драганова, на този етап 40-годишната жена няма усложнения. Тя е в добро общо състояние. Изследвани са и повечето от хората, с които е била контактна. Според д-р Драганова, медиците в Инфекциозната клиника имат готовност да приемат и други болни със съмнение за морбили. \r\nДиана СТОЕВА", "date": "2019.02.26", "title": "Варна: 40-годишната жена, която е настанена в УМБАЛ „Св. Марина“ с диагноза морбили, не е имала имунизация срещу болестта"}
{"url": "http://www.focus-news.net/news/2019/02/26/2628272/veliko-tarnovo-nov-softuer-shte-podpomaga-horata-sas-zritelni-uvrezhdaniya-da-provezhdat-nauchni-izsledvaniya-v-oblastta-na-meditsinata.html", "text": "Нов софтуер ще подпомага хората със зрителни увреждания да провеждат научни изследвания в областта на медицината. Създаването му е основната задача на младежкия проект „Изследване на математическите технологии за анализ на физиологични данни с включване на функционалност за хора със зрителни увреждания“, който Института по роботика към БАН и Института по математика и Информатика към БАН с филиали във Велико Търново реализират. Това съобщи ръководителят на проекта гл. ас. д-р инж. Галя Цанева, предаде репортер на  Радио „Фокус“ – Велико Търново . Проектът се финансира от Фонд „Научни изследвания“ и е на стойност 19 700 лева. Продължителността му е 24 месеца, като се очаква реализацията на дейностите по него да приключи в края на 2019 година. Инж. Галя Цанева посочи, че са създадени стандарти за работа с интернет в помощ на хората със зрителни увреждания. Благодарение на екранен четец те могат да използват публикуваната информация. Целта на проекта е да приложи тези методи при извършването на научни изследвания в сферата на медицината. „За да може човек със зрителни проблеми да се занимава с научна дейност, трябва информацията, предоставена в интернет, да е достъпна за него. Нашата цел е да направим медицинските софтуери, достъпни за ползване от хора с увреждане, посредством поставяне на алтернативни информационни полета в тях“, посочи инж. Цанева. Тя допълни, че  в момента се използват четци за прочитане на публикуваната информация, но графичните изображения и снимките не могат да бъдат прочетени. Предвижда се създаване на алтернативни информационни полета с текст, които да прочитат представената информация от съответното изображение. \r\nНадежда КРЪСТЕВА", "date": "2019.02.26", "title": "Велико Търново: Нов софтуер ще подпомага хората със зрителни увреждания да провеждат научни изследвания в областта на медицината"}
{"url": "http://www.focus-news.net/news/2019/02/26/2628270/tsveta-karayancheva-predsedatel-na-ns-evropeytsite-sa-izpraveni-pred-neobhodimostta-ot-strategicheski-debat-za-evropeyskite-tsennosti.html", "text": "Европейците са изправени пред необходимостта от стратегически дебат за европейските ценности. Това каза председателят на Народното събрание Цвета Караянчева по време на кръгла маса на тема „Има ли криза на европейските ценности?“, предаде репортер на  Агенция „Фокус“ . „Не само у нас, но и в европейското политическо и публично пространство кризата за европейските ценности е тема на разгорещени дебати. Думата „криза“ неизменно присъства в ежедневието на европейските граждани и е подложена на свръхинтерпретации в медийното пространство. Често кризите се преекспонират и хиперболизират“, обясни тя.  „Вие, като изследователи ще кажете най-добре, но на мен ми се струва, че катастрофалните прогнози са пречка да се изгради трезва обективна преценка за реалността“, отбеляза Караянчева. „От друга страна кризите будят тревога за бъдещето на ЕС. Те поставят европейските ценности в нов контекст. Европейците са изправени пред необходимостта от стратегически дебат за европейските ценности. От искрен и откровен разговор с гражданите“, коментира тя. Според нея европейските ценности са в основата на най-големите постижение на Европа и всички ние сме изправени пред предизвикателство, за да бъдат съхранени.  \r\nДаяна ДЮЛГЕРОВА", "date": "2019.02.26", "title": "Цвета Караянчева, председател на НС: Европейците са изправени пред необходимостта от стратегически дебат за европейските ценности"}
{"url": "http://www.focus-news.net/news/2019/02/26/2628271/burgas-obshtinskiyat-savet-odobri-za-vzemane-na-bankov-kredit-na-burgaski-pazari-eood.html", "text": "Общински съвет – Бургас даде съгласие за вземане на банков кредит на „Бургаски пазари“ ЕООД. Това стана ясно на редовното заседание на Общински съвет – Бургас, предаде репортер на  Радио „Фокус“ – Бургас . ОП „Хляб и хлебни изделия” бе прехвърлено към общинската сруктура „Бургаски пазари” през миналия месец. „Тук е кухнята-майка, която захранва социалния патронаж и детската млечна кухня. Те ще се запазят, ще се запази сладкарският цех, производството на банички, продължаваме да готвим. Оставяме всичко, което е печелившо и не ни дърпа назад”, каза зам.-кметът по финанси Красимир Стойчев. Другата докладна записка, която бе разгледана е свързана с продажба чрез публично оповестен конкурс с тайно наддаване на поземлен имот с идентификатор, собственост на „Бургаски пазари“ ЕООД, представляващ недвижим имот. Според зам.-кметът по финанси, бюджет и икономика Красимир Стойчев теренът не е особено атрактивен, той представлява мочурище. „Ние предлагаме да бъде продаден не на анонимна фирма, а чрез публично оповестен конкурс”, каза още Стойчев и добави, че след сливането с „Бургаски пазари”, „Хляб и хлеби изделия“ ще може да участва в обществени поръчки. Според общинският съветник Живко Табаков парцелът е от 14 дка и към него има интерес и добави, продажбата не е съвсем удачна. „Можехме да продадем този имот много по-изгодно. Радваме се, че ще бъдат разкрити 60 работни места. Като се имат предвид мащабите на града, май не трябва да сме много горди от това, което сме свършили до момента”,заяви Табаков. Според него парцелът трябва да се продаде при открит търг и да се съгласи да инвестира 2 млн. лева и да разкрие обявените 60 работни места. „Парцелът може да се запази на този етап и да се търси друг инвеститор, който да развива производство на него“, допълни Живко Табаков. \r\nДеница ДИМИТРОВА", "date": "2019.02.26", "title": "Бургас: Общинският съвет одобри за вземане на банков кредит на „Бургаски пазари“ ЕООД"}
{"url": "http://www.focus-news.net/news/2019/02/26/2628268/d-r-yanka-draganova-rzi-varna-vseki-roditel-tryabva-da-proveri-imunizatsionniya-status-na-deteto-si-sreshtu-morbili.html", "text": "Задължително всеки родител трябва да огледа картона на детето си и ако не е сигурен дали е направена имунизация, да се обърне към лекар. Това коментира за  Радио „Фокус“ – Варна  Янка Драганова от Регионалната здравна инспекция, във връзка с регистрирания в града първи случай на морбили. Тя призова родителите да се обръщат към личните лекари на децата си и при необходимост да ги имунизират, ако ваксината е била пропусната на определена възраст. „Това е задължение и на общопрактикуващите лекари да издирят децата с нередовен имунизационен статус“, обясни д-р Драганова. Тя припомни още, че възрастните, които не са сигурни дали имат имунизация или, че не са преболедували, могат да изследват статуса си за наличие на антитела срещу морбили. Това може да се случи в редица лаборатории в града. „Дори да се направи още една ваксина, това няма да навреди. Ваксината се закупува от аптека, ако има налични количества се отпуска веднага, в противен случай се пуска заявка. Имунизацията може да се извърши при личен лекар или в кабинета в РЗИ“, обясни още д-р Драганова. \r\nДиана СТОЕВА", "date": "2019.02.26", "title": "Д-р Янка Драганова, РЗИ – Варна: Всеки родител трябва да провери имунизационния статус на детето си срещу морбили"}
{"url": "http://www.focus-news.net/news/2019/02/26/2628273/kyustendil-obshtinata-organizira-predstavyane-na-deynostite-po-proekt-dalgosrochna-grizha-i-dostoen-zhivot-za-horata-s-uvrezhdaniya-v-obshtina-kyustendil.html", "text": "Общината организира представяне на дейностите по проект „Дългосрочна грижа и достоен живот за хората с увреждания в община Кюстендил“. Това съобщиха за  Радио „Фокус” – Кюстендил  от Общината. Представянето на проекта ще се състои на 28 февруари от 10.00 часа в заседателната зала на общината. Проектът се финансира със средства от Оперативна програма „Региони в растеж”, процедура за директно предоставяне „Подкрепа за деинституционализация на социалните услуги за възрастни и хора с увреждания“. Проектът цели да осигури подходяща и ефективна социална инфраструктура, допринасяща за предоставяне на нови качествени социални услуги за лицата с увреждания в съответствие с плана за действие за периода 2018 – 2021 година за изпълнение на Националната стратегия за дългосрочна грижа, чрез осигуряване на инфраструктура за социални услуги в общността за хората с увреждания съгласно картата на резидентните услуги и картата на услугите за подкрепа в общността, подобряване качеството на живот за пълноценно физическо, емоционално, познавателно развитие и социално включване на всяко лице в естествената за него среда, както и създаване на условия за независим и достоен живот на лицата с различни форми на деменция и техните семейства при зачитане на правата им, съобразяване с техните възможности и специфични потребности. По проекта се предвижда изграждане на един дневен център за подкрепа на лица с различни форми на деменция и техните семейства и три центъра за грижа за лица с умствена изостаналост на територията на Община Кюстендил. Изградените обекти ще създадат условия за независим и достоен живот на хората с увреждания чрез предоставянето на качествени, достъпни и устойчиви услуги за дългосрочна грижа, съобразени с индивидуалните нужди на потребителите. \r\nВенцеслав ИЛЧЕВ", "date": "2019.02.26", "title": "Кюстендил: Общината организира представяне на дейностите по проект „Дългосрочна грижа и достоен живот за хората с увреждания в община Кюстендил“"}
{"url": "http://www.focus-news.net/news/2019/02/26/2628238/stanimir-peev-darzhavna-agentsiya-darzhaven-rezerv-i-voennovremenni-zapasi-napusna-ni-edin-zabelezhitelen-rodolyubets-zhurnalist-pisatel-obshtestvenik.html", "text": "Напусна ни един забележителен родолюбец, журналист, писател, общественик — човек, който остави светла диря у всички, които го познават и са работили с него. Това се посочва в  съболезнователен адрес  от името на председателя на Държавна агенция „Държавен резерв и военновременни запаси\" Станимир Пеев и на Агенцията.\"Напусна ни един забележителен родолюбец, журналист, писател, общественик — човек, който остави светла диря у всички, които го познават и са работили с него. Автор на книги и задълбочени публикации по проблемите на Македония, Западните Балкани, националната сигурност и българската военна история. \r\nСъздадените от него първа българска частна информационна агенция \"Фокус\" и верига от радиостанции са не само еталон за изключителен професионализъм, но и пример, че може да се прави друг тип журналистика — бърза, адекватна и достоверна. Поклон пред светлата му памет!\", се посочва в съболезнователния адрес.", "date": "2019.02.26", "title": "Станимир Пеев, Държавна агенция „Държавен резерв и военновременни запаси\": Напусна ни един забележителен родолюбец, журналист, писател, общественик"}
{"url": "http://www.focus-news.net/news/2019/02/26/2628276/kyustendil-klubnata-deynost-na-horata-s-uvrezhdaniya-beshe-predstavena-na-otchetno-sabranie.html", "text": "Клубната дейност на хората с увреждания в Кюстендил беше представена на отчетно събрание, предаде репортер на  Радио „Фокус” – Кюстендил . Събитието се състоя в действащия Клуб на инвалида в града. Председателят на клуба Виолета Симеонова пожела на всички присъстващи по-голяма инициативност  и съпричастност към  клубния живот, като припомни, че членството в Съюза на инвалидите в България дава възможност не само за интересни пътувания и организиране на съвместни празнични събития, но и осигурява редица привилегии и придобивки за хората с увреждания – годишна финансова помощ за инвалидите, които имат право на придружител, безплатен вход в музеите и галериите, безплатна почивка за рехабилитация в национални курорти и възстановителни  заведения и още редица други. \r\nВенцеслав ИЛЧЕВ", "date": "2019.02.26", "title": "Кюстендил: Клубната дейност на хората с увреждания беше представена на отчетно събрание"}
{"url": "http://www.focus-news.net/news/2019/02/26/2628277/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и Община Панагюрище ще разговаряме с кмета на село Оборище Милко Ангелов за символите, които са поставени в центъра на населеното място. Ще чуете и интересната легенда за местността „Маркова кюприя“ в село Баня. Във втората част на предаването ще разговаряме със Спас Кърпаров, председател на Туристическо дружество „Бунай“ за членовете на дружеството и неговата дейност. Ще погледнем и към предстоящия Национален фестивал за млади изпълнители на българска патриотична песен „Родолюбие“.  \r\nПредаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.02.26", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2019/02/26/2628278/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово”на Радио „Фокус”- Пловдив днес ще разберем защо готвят нови протести медицинските специалисти от карловската МБАЛ „Д-р Киро Попов”. Знаем, че медицинските сестри, акушерките, лаборантите и рехабилитаторите ще се присъединят към националния протест, който ще се проведе на 1 март от 12.00 часа в столицата. По темата ще разговаряме с директора на болницата д-р Христо Пелев. Ще разберем още как в Карлово ще отбележат националния празник 3 март. За това ще разговаряме със зам.-кмета на Карлово Антон Минев. Ще чуем още как карловският кмет д-р Емил Кабаиванов оценява приятелството си със собственика на Информационна агенция и Радио „Фокус” Красимир Узунов, който ни напусна преждевременно. Предаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2019.02.26", "title": "Акценти в предаването „Часът на Карлово” по Радио „Фокус” -  Пловдив"}
{"url": "http://www.focus-news.net/news/2019/02/26/2628275/desislava-zhekova-rayonen-sad-varna-prez-2018-g-sa-narasnali-delata-za-roditelski-prava-pri-lipsa-na-sklyuchen-grazhdanski-brak.html", "text": "През 2018 година прави впечатление тенденция за нарастване на броя на делата, образувани по спор за родителски права при липса на сключен граждански брак между родителите, за изменение на мерките относно родителските права, или за режим на лични отношения на баба и дядо с дете. Това каза на пресконференция за представяне на обобщените резултати за работата на Районен съд - Варна през изминалата 2018 година Десислава Жекова, заместник-председател на Съда, предаде репортер на  Радио „Фокус“ – Варна . Тя поясни, че посочените дела са 259 броя, при 231 през миналия отчетен период. Според нея при бракоразводните дела в статистическо изражение няма съществена динамика за няколко поредни отчетни периода. „Малко над 800 общо са постъпилите дела за разтрогване на брак, като с 32 повече са делата за развод по взаимно съгласие, докато с 45 броя намаляват делата за развод и недействителност на брака“, каза още Десислава Жекова. Стана ясно, че за поредна година има ръст при постъпилите молби за промяна на име, които за 2018 г. са общо 165 броя, при 108 за 2017г. и едва 47 през 2016 г. Десислава Жекова обясни, че в Районен съд - Варна постъпват молби за промяна и на собствено и на фамилно име. Тя допълни, че в закона е упоменато, че трябва да има важна причина, за да бъде променено едно име. „По интересни са случаите на дела, при които лицето пребивава в чужбина, а българското им име там се счита за осмиващо и неприемливо“, поясни Десислава Жекова. Тя  допълни, че друг случай, в който личното име се променя, е когато дълги години лицето е познато в обществото с определено име, а това, което е вписано в лична карта не е  ползвано като обръщение. „Тази причина също се изтъква като важна“, посочи заместник-председателят. \r\nСияна БУХЛАРСКА", "date": "2019.02.26", "title": "Десислава Жекова, Районен съд - Варна: През 2018 г. са нараснали делата за родителски права при липса на сключен граждански брак"}
{"url": "http://www.focus-news.net/news/2019/02/26/2628274/predstavitelite-na-ataka-napusnaha-zasedanieto-na-koalitsionniya-savet-na-obedineni-patrioti.html", "text": "Представителите на \"Атака\" напуснаха заседанието на Коалиционния съвет на \"Обединени патриоти\", предаде репортер на  Агенция \"Фокус\" .  \r\nВ кабинет 22 на Народното събрание бяха зам.-председателят на \"Атака\" Десислав Чуколов и депутатът Николай Александров. Коалиционният съвет трябва да обсъди общото явяване на партиите от малката коалиция на предстоящия евровот.  Очаквайте подробности . \r\nДеница КИТАНОВА", "date": "2019.02.26", "title": "Представителите на \"Атака\" напуснаха заседанието на Коалиционния съвет на \"Обединени патриоти\""}
{"url": "http://www.focus-news.net/news/2019/02/26/2628285/ria-novosti-dmitriy-peskov-komentira-stazha-na-dashterya-si-v-evropeyskiya-parlament.html", "text": "Прессекретарят на руския президент Дмитрий Песков каза, че стажа на дъщеря му Елисавета е Европейския парламент е обикновена студентска практика, предава  РИА Новости . \r\n„Не искам да коментирам повече, това се касае до моята дъщеря, а не до моите служебни задължения, моята работа“, заяви той. \r\nРуската агенция отбелязва, че Пескова е на стаж в екипа на евродепутата от Франция Емерик Шопрад. По-рано на това обърнаха внимание евродепутати от Латвия и Литва. Освен това по темата писаха базираното в Брюксел издание EU Observer и френското издание France Soir. \r\nНа сайта на депутата действително фигурира името Елисавета Пескова. \r\nСитуацията коментира самият Шопард пред РИА Новости. По неговите думи, дъщерята на прессекретаря на руския лидер работи в Европарламента от ноември. Той отбеляза, че тя има напълно законно право за това, тъй като е студентка във Франция. \r\nДепутатът подчерта, че Пескова има договор с Европейския парламент, а не с него лично и добави, че споразумението е потвърдено и продължено през януари. \r\nПо думите на Шопард, „заявленията на някои русофобски настроени депутати в ЕП, че това представлява някаква опасност са абсолютна лъжа и целят да дестабилизрат“ него. \r\nСъщо така той разказа за задълженията на стажантите в Европарламента и увери обществеността, че Пескова няма достъп до стратегически данни и не посещава закрити заседания. По неговите думи, Елисавета прави обзори на пресата. \r\nПревод и редакция:", "date": "2019.02.26", "title": "РИА Новости: Дмитрий Песков коментира стажа на дъщеря си в Европейския парламент"}
{"url": "http://www.focus-news.net/news/2019/02/26/2628282/kardzhali-stomanobetonen-most-shte-zameni-stariya-darven-most-nad-reka-malka-arda-pri-selo-lyubino.html", "text": "Стоманобетонен мост ще замени стария дървен мост над река Малка Арда при село Любино, община Ардино. Това съобщиха от пресцентъра на  Община Ардино . \"Дървеният мост е строен през 60-те години на миналия век и оттогава не е бил ремонтиран, което постепенно довежда до разрушаването му\", посочи кметът на Любино Съдкъ Ахмед. Община Ардино е осигурила финансовите средства за реконструкцията от плануваните общински капиталови разходи. Ще бъде премахната съществуващата дървена конструкция и ще бъде заменена със стоманени носещи греди и стоманобетонна плоча. Ремонтните дейности ще приключат до 15 март, ако атмосферните условия са благоприятни.", "date": "2019.02.26", "title": "Кърджали: Стоманобетонен мост ще замени стария дървен мост над река Малка Арда при село Любино"}
{"url": "http://www.focus-news.net/news/2019/02/26/2628261/chavdar-bozhurski-oblasten-upravitel-na-sliven-krasimir-uzunov-shte-ostane-v-balgarskata-zhurnalistika-kato-sazdatel-na-parvata-i-nay-golyama-chastna-informatsionna-agentsiya.html", "text": "Красимир Узунов е име, което ще остане в българската журналистика като създател на първата и най-голяма частна информационна агенция. Това се посочва в  съболезнователен адрес от областния управител на Сливен Чавдар Божурски . \"Той ще бъде запомнен и като задълбочен изследовател и автор на документалистика за военното ни минало от началото на 20 век, като експерт по въпросите на политическите процеси на Балканите. И съвсем не на последно място като приятел на Сливен и областта, на които посвети част от своите родолюбиви инициативи. Ще запомним професионалиста и човека Красимир Узунов с вдъхновението му, което привлече много съмишленици в служба на обществени каузи. Поклон пред паметта му!\", се казва в съболезнователния адрес.", "date": "2019.02.26", "title": "Чавдар Божурски, областен управител на Сливен: Красимир Узунов ще остане в българската журналистика като създател на първата и най-голяма частна информационна агенция"}
{"url": "http://www.focus-news.net/news/2019/02/26/2628286/burgas-obshtinski-savet-prie-predlozhenie-za-imenuvane-na-teritoriyata-mezhdu-ulitsite-aleksandrovska-i-bogoridi.html", "text": "Общински съвет – Бургас прие предложение за именуване на територията между улиците „Александровска“ и „Богориди“ до сградата на Община Бургас. Това стана ясно на редовното заседание на Общински съвет – Бургас, предаде репортер на  Радио „Фокус“ – Бургас . Центърът за европейско-бъгарско сътрудничество „Алеф“ направи предложение тази градинка да се наименова „Толерантност“. Причината е, че на 10 март се отбелязва спасяването на българските евреи през Втората световна война. На извънредна среща на комисиите в Общински съвет – Бургас е било взето решение, какво да бъде името. Предложенията са били две. С 19 на 1 гласа бе избрано името „Толерантност“. \r\nДеница ДИМИТРОВА", "date": "2019.02.26", "title": "Бургас: Общински съвет прие предложение за именуване на територията между улиците „Александровска“ и „Богориди“"}
{"url": "http://www.focus-news.net/news/2019/02/26/2628287/smolyan-obshtinata-organizira-tantsovo-nadigravane-s-patriotizam-i-dobro-hayde-da-igraem-horo-po-sluchay-3-ti-mart.html", "text": "Танцови формации със съдействието на община Смолян организират надиграване под мотото “С патриотизъм и добро, хайде да играем хоро!”. Това съобщиха от  Общината . Събитието е посветено на Националния ни празник –Трети март и ще се проведе на 4 март от 11.00 часа в Спортната зала “Величко Чолаков”. Входът е свободен. Танцовите  формации „Луди Млади” към  ЕГ „Иван Вазов”,  „Родопчанче” при читалище  „Балкански просветител и Клуб „Хоро” към читалище  „Орфееви гори « канят любителите  и професионалните танцьори да изиграят най-популярните  български хора.", "date": "2019.02.26", "title": "Смолян: Общината организира танцово надиграване “С патриотизъм и добро, хайде да играем хоро!\" по случай 3-ти март"}
{"url": "http://www.focus-news.net/news/2019/02/26/2628279/d-r-yanka-draganova-rzi-varna-lichnite-lekari-tryabva-da-si-pripomnyat-parvonachalnite-simptomi-na-morbili.html", "text": "Всички лични лекари във Варна трябва да си припомнят първоначалните, катарални симптоми на морбили. Последните случаи на болестта в града са от 2011 година и затова специалистите трябва да са информирани, за да разпознаят симптомите. Това обясни за  Радио „Фокус“ – Варна  директорът на Дирекцията по надзор на заразните болести в Регионалната здравна инспекция д-р Янка Драганова. По думите ѝ всички хора, които нямат имунизация или пък нямат данни за преболедуване, винаги трябва да са нащрек. „Първоначалните симптоми на заболяването започват понякога като грипоподобно състояние, но има и много характерни белези в този етап“, каза още д-р Драганова. По думите ѝ характерни са специалните обривни единици, които се получават по лигавицата в устата. Това са бели петънца с розов ореол, които са много характерни за морбили. Към тях спадат и сълзенето на очите, а също така и образуването на бледо петно над горната устна. Друга характерна черта за този етап е високата температура, а може да започне и кашлица. Специалистът допълни, че когато започне обривният период, е много лесно да се диагностицира болестта. Обривът е много специфичен – започва от лицето, зад ушите, врата, обхваща горната част на торса на тялото. След това слиза по-надолу към крайниците, дланите. „Един специалист не би трябвало да ги обърка“, посочи д-р Драганова. \r\nДиана СТОЕВА", "date": "2019.02.26", "title": "Д-р Янка Драганова, РЗИ – Варна: Личните лекари трябва да си припомнят първоначалните симптоми на морбили"}
{"url": "http://www.focus-news.net/news/2019/02/26/2628288/petar-yankov-prirodozashtiten-tsentar-poda-parvite-shtarkeli-veche-doydoha-na-mesta-v-yuzhna-balgariya.html", "text": "Първите щъркели вече дойдоха на места в Южна България, в няколко района, като например в Гоцеделчевско, Пловдивско и други части на Тракийската низина. Това съобщи Петър Янков, експерт от Българско дружество за защита на птиците в Природозащитен център „Пода”, в интервю за   Агенция „Фокус“  по повод завръщането на първите птици в България. „Тук в Бургас все още не сме наблюдавали завърнали се щъркели, но това не означава, че няма да преминат, така че може да се наложи въобще да не слагаме мартеници“, каза Петър Янков.  \r\nПо думите му необичайното затопляне на времето е предпоставка птиците, които са зимували в България по-рано да тръгнат да се връщат на север. „Това вече се наблюдава в природозащитния център „Пода“ на Българското дружество за защита на птиците до Бургас. Вече редовно наблюдаваме и изтегляне на зимните ни гости на север, като например големи ята от хиляди корморани. В последните дни се наблюдава и прелет на обикновените мишелови. Това са хищни птици, които са прекарали зимата на юг и сега постепенно започват да се връщат към местата в Северна Европа, където ще отглеждат потомство“, посочи експертът от Българско дружество за защита на птиците. Той обясни, че още преди няколко седмици страната ни са напуснали северните ни гости - пойните и тундровите лебеди. „Единични птици са останали вече. Именно за това определено може да се каже, че нашите гости вече си заминават на север, а при нас пристигат тези, които са били в по-южните части на Европа и Африка“, каза още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.02.26", "title": "Петър Янков, Природозащитен център „Пода”: Първите щъркели вече дойдоха на места в Южна България"}
{"url": "http://www.focus-news.net/news/2019/02/26/2628290/varna-s-poveche-ot-25-sa-se-uvelichili-nakazatelnite-dela-za-obida-ili-kleveta-v-ranoniya-sad-prez-2018-g.html", "text": "С повече от 25% са се увеличили наказателните дела за обида или клевета през 2018 година във Варна. Това каза на пресконференция за представяне на обобщените резултати за работата на Районен съд - Варна през 2018 година Силвия Обрешкова, заместник-председател на Съда, предаде репортер на  Радио „Фокус“ – Варна . Обрешкова добави, че това са дела за деяния, които се преследват по частен ред по тъжба на граждани. През изминалата година новопостъпилите са 88 броя. „Общо в Наказателно отделение на съда новообразуваните дела през 2018 година са малко под 6000“, посочи Силвия Обрешкова. Тя подчерта, че се запазва тенденцията над 1/3 от всички дела в отделението да са административно-наказателните. „Това е показател за активност от страна на  граждани и юридически лица в обжалването пред съда на наложени им актове от различните административно наказващи органи като КАТ, НАП, Инспекция по труда, Автомобилна администрация, Държавна финансова инспекция и др“, коментира заместник-председателят. Тя заяви, че ръстът при този вид дела е с 3% повече спрямо 2017 г. „За втора поредна година в отделението 83% от всички свършени дела са приключени в срок до 3 месеца“, каза още Силвия Обрешкова. Тя подчерта, че по реда на съкратеното съдебно следствие са  решени 42% от делата, при 46% за миналия отчетен период. Стана ясно, че със споразумения са приключени 644 дела, при съответно 659 и 791 броя за предходните две години. Тя поясни, че спрямо предишни години се открояват още няколко по-съществени отлики при няколко вида дела. „В тригодишен период има 9% ръст на внесените пред съда искания за налагане на принудителни медицински мерки на отделни лица. 183 са делата от този вид“, обясни Силвия Обрешкова. Тя допълни, че за поредна година намаляват внесените в съда преписки от МВР по Указа за борба с дребното хулиганство и през 2018 г. те са 35, при над два пъти повече през предходните две години. Без промяна или с незначителни изменения в статистическите стойности са делата за притежание на наркотици -по около 100 дела годишно, за посегателства срещу собствеността-кражби, грабежи, обсебвания и измами, които са по около 350 - 400 и за престъпления по транспорта-по около 300 дела годишно. „В Бюро “Съдимост” към Районен съд- Варна издадените свидетелства и справки за съдимост са по-малко спрямо минали отчетни периоди, но общият им брой от над 51 000, отново акцентира над натовареността на това звено, обяснима с характерната сезонна заетост по Черноморието“, заяви Силвия Обрешкова. \r\nСияна БУХЛАРСКА", "date": "2019.02.26", "title": "Варна: С повече от 25% са се увеличили наказателните дела за обида или клевета в Ранония съд през 2018 г."}
{"url": "http://www.focus-news.net/news/2019/02/26/2628291/burgas-postanovkata-proshtalna-vecherya-shte-bade-postavena-v-kulturen-dom-na-neftohimika-na-22-mart.html", "text": "Постановката „Прощална вечеря“ с участието на Михаил Билалов и Николай Урумов ще бъде поставена в Културен дом на Нефтохимика на 22 март. Това съобщиха от пресцентъра на  Община Бургас . Какво всъщност представлява прощална вечеря за приятели ще разкажат на бургазлии актьорите Михаил Билалов, Николай Урумов и Диана Досева на 22 март от 19:00 часа в Културен дом на Нефтохимика. Постановката на Сатиричен театър „Алеко Константинов“ и Театър „Константин Величков“ – Пазарджик – „Прощална Вечеря“ от Александър дьо Ла Пателиер и Матийо Делапорт, е дело на Здравко Митков, а сценографията е на Петър Митев. Защо отиваме на вечери, на които всъщност не ни се ходи? Защо се виждаме с приятели, които вече не чувстваме близки? По навик? От благовъзпитаност? От малодушие? Опиянени от идеята да изчистят дневния си ред, Пиер и Клотилд Льокьор решават да организират прощална вечеря – най-добрата форма на „развод с приятели-призраци“. Първи в списъка „отживелици“ се оказва Антоан Роайе. И въпреки че Пиер и Клодилд стриктно спазват идеалния сценарий за прощална вечеря, приготвяйки любимата храна и музика на Антоан, бутилка вино от годината на раждането му, плюс всички ненужни подаръци от него, вечерята далеч не протича така идеално, както е бил замисълът. Билети за спектакъла може да закупите на касата на НХК от 11 март.", "date": "2019.02.26", "title": "Бургас: Постановката „Прощална вечеря“ ще бъде поставена в Културен дом на Нефтохимика на 22 март"}
{"url": "http://www.focus-news.net/news/2019/02/26/2628289/afp-tereza-mey-shte-pozvoli-na-parlamenta-da-glasuva-kakto-za-otlagane-taka-i-za-brekzit-bez-sporazumenie.html", "text": "Министър-председателят на Обединеното кралство Тереза Мей ще позволи на парламента да гласува на 14 март дали излизането на страната от структурите на Европейския съюз, ако депутатите отхвърлят както нейната сделка, така и перспективата за Брекзит без споразумение, предава  AFP . \r\nАко тези две възможности бъдат отхвърлени, \"на 14 март правителството ще внесе предложение за това дали парламентът иска ограничено удължаване на член 50\", подчерта Мей и добави, че крайният срок може да бъде единствено до края на юни. Тереза Герова", "date": "2019.02.26", "title": "AFP: Тереза Мей ще позволи на парламента да гласува както за отлагане, така и за Брекзит без споразумение"}
{"url": "http://www.focus-news.net/news/2019/02/26/2628294/burgas-kikboksyorite-na-klubovete-ayaks-i-inter-specheliha-obshto-7-medala-ot-darzhavniya-shampionat-v-stil-fulkontakt.html", "text": "С общо 7 медала от държавния шампионат в стил фулконтакт се завърнаха кикбоксьорите на бургаските клубове „Аякс“ и „Интер“. Това съобщиха от пресцентъра на  Община Бургас . Първенството се проведе във Варна при сериозна конкуренция. Двама от „Аякс“ станаха шампиони. Георги Манов триумфира в категория до 86 килограма при мъжете, където вицешампион е съотборникът му Николай Стоянов. Денислав Златев в същата възрастова група в Б клас е първенец в категория над 91 килограма. Бронзови медалисти при юношите младша възраст са Николай Рашков до 51 килограма и Данаил Русев до 67 килограма, както и Янислав Георгиев при 75-килограмовите за юноши старша възраст. „Изключително съм доволен от резултатите на момчетата. Всички демонстрират израстване и се готвят максимално мотивирани за нови успехи в следващите състезания“, заяви треньорът на „Аякс“ Йордан Дичев. Седмото отличие за бургаския кикбокс донесе Мелих Ахмед от клуб „Интер“ в категория до 81 килограма при юношите старша възраст. Негов треньор е Васил Вълков.", "date": "2019.02.26", "title": "Бургас: Кикбоксьорите на клубовете „Аякс“ и „Интер“ спечелиха  общо 7 медала от Държавния шампионат в стил фулконтакт"}
{"url": "http://www.focus-news.net/news/2019/02/26/2628281/desislav-chukolov-ataka-na-koalitsionniya-savet-na-obedineni-patrioti-zapochnaha-da-se-obsazhdat-bitovizmi-koito-nyamat-obshto-s-yavyavaneto-na-evroizborite.html", "text": "На Коалиционния съвет на \"Обединени патриоти\" започнаха да се обсъждат битовизми, които нямат общо с явяването на евроизборите. Това каза заместник-председателят на \"Атака\" Десислав Чуколов пред журналисти във връзка с напускането на заседанието на Коалиционния съвет на малката коалиция, предаде репортер на  Агенция „Фокус“.   Чуколов обясни, че Коалиционният съвет е започнал с огромно закъснение от страна на НФСБ. „Тръгнаха да се обсъждат теми, които нямат нищо общо с явяването на евроизборите“, каза още Чуколов. По думите му битовизми не бива да бъдат обсъждани в подобен формат. „Има много по-важни теми, които трябва да бъдат обсъждани. Като заместник-председател на партия „Атака“ съм тук“, заяви още Чуколов. Той заяви, че „Атака“ няма нищо против, ако искат и вътрешни, външни и международни избори да направят за обща листа. „Виждам, че Петър Москов се предлага като кандидатура. Ние предложихме и Анастасия Мозер, Стефан Софиянски, Иван Костов, също така радетел на приватизацията в България“, каза още Чуколов. Попитан кой е направил предложението за Петър Москов, Чуколов обясни, че то е постъпило от партия ВМРО.  \r\nДеница КИТАНОВА", "date": "2019.02.26", "title": "Десислав Чуколов, \"Атака\": На Коалиционния съвет на \"Обединени патриоти\" започнаха да се обсъждат битовизми, които нямат общо с явяването на евроизборите"}
{"url": "http://www.focus-news.net/news/2019/02/26/2628284/desislav-chukolov-ataka-obsazhdaneto-na-obshto-yavyavane-na-evroizborite-e-protses-nie-sme-otvoreni-za-vsyakakvi-formati.html", "text": "Обсъждането на общо явяване на евроизборите е процес, ние сме отворени за всякакви формати. Това каза заместник-председателят на \"Атака\" Десислав Чуколов пред журналисти във връзка с напускането на заседанието на Коалиционния съвет на малката коалиция, предаде репортер на  Агенция \"Фокус\".   Според него страхотно „впечатление“ прави, че вече се излъчват кандидати за листи, но никой не задава въпроса на коя листа. \"При нас от \"Атака\" са важни идеите, с какви послания. Това е важно. Първо тези неща трябва да уточним. Не сме заради постовете, за службогонството, както се казва\", посочи още Чуколов и обясни, че след това трябва да се търсят съответните хора. \"Когато не се обсъджат идеи, а битовизми – да, излизаме\", допълни още Чуколов. На въпрос кога са започнали да обсъждат битовизми на съвета, Чуколов обясни, че това се е случило след като са пристигнали НФСБ.  \r\nДеница КИТАНОВА", "date": "2019.02.26", "title": "Десислав Чуколов, \"Атака\": Обсъждането на общо явяване на евроизборите е процес, ние сме отворени за всякакви формати"}
{"url": "http://www.focus-news.net/news/2019/02/26/2628280/rts-sarbiya-sarbiya-i-cherna-gora-ne-nosyat-otgovornost-za-byagstvoto-na-nikola-gruevski.html", "text": "Ръководителят на Прокуратурата за организираната престъпност и корупцията на Северна Македония Вилма Русковска подчерта, че Сърбия или Черна гора не носят отговорност за бягството на бившия македонски премиер Никола Груевски, предава  Радио-телевизија Србије (PTC) . \r\nСпоред Русковска е „много показателен\" фактът, че Албания не е предоставила видеозаписи, които биха помогнали на Скопие да определи през кой граничен пункт Груевски е напуснал страната.  \r\nЗа Груевски, който междувременно получи политическо убежище в Унгария, по това време не е била издадена международна заповед, тъй като все още не била произнесе окончателната му присъда за изтърпяване на наказанието лишаване от свобода. Личната му карта също не е била отнета, защото, както всеки друг гражданин, трябва да има документ за самоличност, поясни Русковска, като припомни, че той бе задължен да предаде паспорта си.  Тереза Герова", "date": "2019.02.26", "title": "РТС (Сърбия): Сърбия и Черна гора не носят отговорност за бягството на Никола Груевски"}
{"url": "http://www.focus-news.net/news/2019/02/26/2628295/reuters-vazdushnite-udari-po-pakistan-predizvikaha-praznenstva-v-indiya-i-uvelichavane-na-reytinga-na-modi.html", "text": "Индийците излязоха по улиците на градовете в цялата страна във вторник, за да празнуват въздушните удари, които индийските Военновъздушни сили нанесоха по тренировъчен лагер в Пакистан, в резултат от който загинаха стотици бойци, предава  Reuters . \r\nКакто отбелязва британската агенция, реакцията може да е знак за увеличената подкрепа за премиера Нарендра Моди няколко месеца преди парламентарните избори в страната.  \r\n„Ройтерс“ припомня, че Индия съобщи, че е нанесла въздушен удар по лагер на „Джайш е Мохамед“ (ДЕМ), терористичната групировка, която пое отговорност за самоубийствения атентат срещу части на индийските сили за сигурност на 14 февруари в планинския регион Кашмир, за който има претенции и съседен Пакистан. \r\nВъншният министър на Индия Виджай Гохал заяви: „Бяха убити голям брой терористи от ДЕМ“. \r\nПакистан обаче твърди, че изобщо няма жертви. \r\nНезависимо, че резултатите от въздушните удари в ранните часове на вторник са спорни, това не спря мнозина в Индия да вярват във версията на своето правителство. \r\n„Моди най-накрая го направи“, заяви Сандип Шарма, шофьор в граничния с пакистан регион Джаму, част от спорната провинция Джаму и Кашмир. „Има много ярост срещу Пакистан тук“. \r\nЛидерите на опозицията в Индия, ммного от които са обединени срещу управляващата партия „Бхария Джаната“, поздравиха ВВС на Индия, независимо че не отбелязаха приноса на Моди. \r\nВ село, на 100 метра от Контролната линия, която действа като фактическа граница с Пакистан, мъже се събраха около бункер на силите за сигурност, който в момента се достроява и викаха лозунги за величието на Индия. \r\n„Ние ще празнуваме тази вечер“, каза един от тях, „Загубихме толкова много от нашите селяни в резултат от пакистанската стрелба“. \r\nПревод и редакция:", "date": "2019.02.26", "title": "Reuters: Въздушните удари по Пакистан предизвикаха празненства в Индия и увеличаване на рейтинга на Моди"}
{"url": "http://www.focus-news.net/news/2019/02/26/2628293/magdalena-davidova-rayonen-sad-varna-nablyudava-se-uvelichenie-v-obshtiya-razmer-na-sabranite-sumi-ot-dlazhnitsi-prez-2018-g.html", "text": "Констатира се увеличение в общия размер на събраните суми от длъжници по изпълнителни дела през 2018 година. Това каза на пресконференция за представяне на обобщените резултати за работата на Районен съд - Варна през 2018 година Магдалена Давидова заместник-председател на Съда, предаде репортер на  Радио „Фокус“ – Варна . Тя добави, че при държавните съдебни изпълнители новообразуваните дела са 2003 броя. „Това е с около 10% по-малко от 2017 година“, заяви заместник-председателят. Тя обясни, че независимо от по-малкия брой новообразувани дела са събрани над 7.5 милиона лева от длъжници по изпълнителни дела. Според нея повече са и насрочените принудителни изпълнения. „Те са 1 322 броя, включващи описи на движими вещи, недвижими имоти, публични продажби, предаване на вещи и извършване на определени действия“, отбеляза Магдалена Давидова. Тя подчерта, че почти идентични с предходния отчетен период са параметрите за дейността на съдиите по вписвания. „Около 37 000 са постановените вписвания, отбелязвания, заличавания и определения за отказ“, каза още Магдалена Давидова. По думите ѝ 16 са обявените и съхранявани в архивите на съдиите по вписвания саморъчни завещания, а общо 437 са регистрираните уведомления от нотариуси за саморъчни и извършени пред тях публични нотариални завещания. \r\nСияна БУХЛАРСКА", "date": "2019.02.26", "title": "Магдалена Давидова, Районен съд - Варна: Наблюдава се увеличение в общия размер на събраните суми от длъжници през 2018 г."}
{"url": "http://www.focus-news.net/news/2019/02/26/2628300/pazardzhik-34-godishen-mazh-e-zadarzhan-za-pritezhanie-na-nezakonni-lekarstva-v-batak.html", "text": "34-годишен мъж е задържан за притежание на незаконно лекарствени препарати. Това съобщиха от  МВР . Екипи на полицията спрели за проверка мъжът от Велинград в района на местността „Цигов чарк“ на 25 февруари. В хода на извършения обиск станало ясно, че той носел шест ампули с лекарствен препарат, забранен за свободна продажба и употреба. По случая е образувано бързо производство, а работата по изясняване на всички обстоятелства, свързани с притежанието на забранените медикаменти продължава.", "date": "2019.02.26", "title": "Пазарджик:  34-годишен мъж е задържан за притежание на незаконни лекарства в Батак"}
{"url": "http://www.focus-news.net/news/2019/02/26/2628299/stara-zagora-petima-dushi-sa-zadarzhani-za-kreditni-izmami-pri-spetsializirana-politseyska-operatsiya.html", "text": "Петима души са задържани за кредитни измами при специализирана полицейска операция. Това съобщиха от  МВР . Полицейската операция е извършена на териториите на Стара Загора и София. В хода на операцията били проверени двама мъже на възраст 47 и 38 години и три жени от София, съответно на 50, 51 и 52 години. Също така е извършено претърсване и на обитаваните от тях имоти в Стара Загора и София. Установено било, че за периода от септември миналата година до януари 2019 г. петимата са заблудили шестима жители на Раднево, Чирпан и Стара Загора с обещанието за оказване на съдействие за отпускане на  кредити, срещу заплащане на такса за заличаване на лоша кредитна история. Иззети са вещи и предмети, които имат отношение към извършеното престъпление. След изтичане на 24-часовите мерки за задържане, на четирима от извършителите на престъплението е наложена постоянна мярка за задържане. Работата по случая продължава.", "date": "2019.02.26", "title": "Стара Загора: Петима души са задържани за кредитни измами при специализирана полицейска операция"}
{"url": "http://www.focus-news.net/news/2019/02/26/2628292/sputnik-rusiya-indiya-uvelichava-vnosa-na-petrol-ot-venetsuela-vapreki-amerikanskite-sanktsii.html", "text": "Индия увеличи вноса на суров петрол от Венецуела до почти два пъти повече от средното количество през първата половина на този месец, според данните, събрани от Bloomberg, предава руската агенция  Sputnik . \r\nДанните на Bloomberg показват, че през първата половина на месеца Венецуела е доставила около 620 000 барела дневно, което е повече от два пъти от досегашното количество от 300 000 барела дневно. Индийските преработватели Reliance Industries Ltd и Nayara Energy Ltd, които са основни купувачи на суровини, са движещите сили зад увеличаването на количеството на вноса. \r\nИндия заяви ясно, въпреки предупрежденията на САЩ, че търговските съображения и свързаните с тях фактори ще определят обема на търговията с Венецуела. Министерството на външните работи на Индия обаче не е посочило никакъв механизъм за плащане с оглед на несигурността, произтичаща от наложените от САЩ санкции на венецуелския държавен доставчик на петрол PDVSA, в сила от 28 януари, за оказване на натиск върху президента Николас Мадуро да подаде оставка. \r\n\"Предадохме нашата позиция по този въпрос (на Венецуела), че нямаме бартерна система с Венецуела, а също и че за решението за внос на петрол от която и да е страна, ние разбира се ще вземем предвид търговските фактори в това решение ”, заяви Равеш Кумар, говорител на министъра на външните работи на Индия на 14 февруари, ден след като съветникът по националната сигурност на САЩ Джон Болтън предупреди страните и компаниите да не купуват суров петрол от Венецуела. Това стана и след като министърът на петрола на Венецуела Мануел Кеведо обяви по време на изненадващо посещение в Индия, че Венецуела иска да продаде повече петрол на бързорастящия индийски пазар. \r\nНа 15 февруари Индия предприе стъпки за успокояване на САЩ и финализиране на срочен договор за внос на до 3 милиона метрични тона суров петрол от САЩ, като част от стратегията си за диверсифициране на доставките на суровини, пише агенцията.  Юлиян Марков", "date": "2019.02.26", "title": "Sputnik (Русия): Индия увеличава вноса на петрол от Венецуела въпреки американските санкции"}
{"url": "http://www.focus-news.net/news/2019/02/26/2628298/pazardzhik-obshtina-peshtera-organizira-bezplaten-prevoz-za-poklonenieto-na-krasimir-uzunov.html", "text": "Община Пещера и фирма „Дафтранс“ организират безплатен превоз за поклонението на нашия съгражданин Красимир Узунов, което ще се състои на 28 февруари 2019 г. (четвъртък), в 10.00 часа в зала „Тържествена“ на Централния военен клуб, на бул. „Цар Освободител“ №7, град София. Това съобщиха от  Общината . Желаещите граждани могат да се запишат на тел.0350/6 22 01 до 16.00 часа на 27 февруари 2019г. Час на тръгване – 8.30 часа от паркинга на Железния град.", "date": "2019.02.26", "title": "Пазарджик: Община Пещера организира безплатен превоз за поклонението на Красимир Узунов"}
{"url": "http://www.focus-news.net/news/2019/02/26/2628283/dots-krasimira-aleksandrova-natsionalna-biblioteka-sv-sv-kiril-i-metodiy-vinagi-sam-se-udivlyavala-na-neizcherpaemata-energiya-na-krasimir-uzunov.html", "text": "Винаги съм се удивлявала на неизчерпаемата енергия на Красимир Узунов. Това каза за  Радио „Фокус“  доц. Красимира Александрова, директор на Националната библиотека „Св. св. Кирил и Методий“. „Изказвам огромното си съжаление, че си замина един авторитет, едно респектиращо присъствие, както в моето лично, така и в общественото пространство“, заяви доц. Александрова. Тя допълни, че възприема Красимир Узунов като човек с изключителна ерудиция, прекрасен журналист, историк, патриот, родолюбец. „Но ако има нещо от което винаги съм се удивлявала, това е неговата неизчерпаема енергия. В такъв ден съм далеч от мисълта, че мога да направя характеристика, оценка или да дам преценка за това какво е бил той. Той просто ще ни липсва. Понякога животът е несправедлива и Бог много бързо взема при себе си тези, които могат и дават повече от останалите“, каза още тя. Доц. Александрова изказа своите съболезнования и добави, че хора като Красимир Узунов остават неподвластни на забравата.", "date": "2019.02.26", "title": "Доц. Красимира Александрова, Национална библиотека „Св. св. Кирил и Методий“: Винаги съм се удивлявала на неизчерпаемата енергия на Красимир Узунов"}
{"url": "http://www.focus-news.net/news/2019/02/26/2628303/kyustendil-obshtinata-obyavi-protsedura-za-nabirane-na-proektni-idei-za-finansirane-ot-obshtinski-fond-za-podkrepa-na-mestni-initsiativi.html", "text": "Община Кюстендил обяви процедура за набиране на проектни идеи за финансиране от общински фонд за подкрепа на местни инициативи. Това съобщи за  Радио „Фокус” – Кюстендил  инж. Росица Плачкова, зам.-кмет на Община Кюстендил. Общата стойност на финансовата подкрепа за една местна инициатива е до 2 000 лева. \r\nКрайният срок за подаване на предложенията е 29 март. Основната цел на схемата е да се подобрят физическата и жизнената среда на територията на Община Кюстендил. Допустимите дейности са почистване на паркови зони и зони за отдих, създаване на нови зони, залесяване и засаждане на нови зелени пространства, закупуване или ремонт на детски или спортни съоръжения, закупуване на техника за поддържане или облагородяване на зоните. \r\nВенцеслав ИЛЧЕВ", "date": "2019.02.26", "title": "Кюстендил: Общината  обяви процедура за набиране на проектни идеи за финансиране от общински фонд за подкрепа на местни инициативи"}
{"url": "http://www.focus-news.net/news/2019/02/26/2628305/ombudsmanat-maya-manolova-shte-se-sreshtne-s-balgarski-grazhdani-ot-chuzhbina-v-sgradata-na-institutsiyata.html", "text": "На 27 февруари 2019 г. от 10.30 часа омбудсманът Мая Манолова ще се срещне с български граждани от чужбина в сградата на институцията на ул. „Георг Вашингтон“ 22. Това съобщиха от  пресофиса на омбудсмана .По време на дискусията ще бъде осъществена и видео връзка с наши сънародници зад граница. \r\nИзслушването е провокирано от петиция, подписана от над 150 българи от цял свят, членове на избирателни секции, които потърсиха съдействие от Мая Манолова да защити техните избирателни права. \r\nТе настояват да продължи без прекъсване поетапното въвеждане на електронно дистанционно гласуване чрез разработване на пилотна система и провеждане на експерименти на реални избори, но с необвързващ резултат, още през 2019 г. Според тях за целта е важно да бъдат използвани модерни, практични и с висока степен на сигурност технологични решения, приложими за българските условия и лесно достъпни за избирателите.  \r\nБългарите, подписали петицията, са обезпокоени и от факта, че неясният статут на Великобритания, породен от Брекзит, ще засегне вече придобити и упражнявани права, като ги лиши от възможността да гласуват на предстоящите евроизбори.  \r\nВ действащия Изборен кодекс е регламентирано изискване за уседналост през последните три месеца в България или друга държава-членка на ЕС. Освен това в страните, които не са членки на ЕС, не могат да бъдат откривани избирателни секции извън дипломатическите и консулски представителства. \r\nПетицията е публикувана  .", "date": "2019.02.26", "title": "Омбудсманът Мая Манолова ще се срещне с български граждани от чужбина в сградата на институцията"}
{"url": "http://www.focus-news.net/news/2019/02/26/2628302/nova-makedoniya-makedoniya-makedoniya-i-gartsiya-se-svarzvat-s-nov-granichen-punkt-kray-prespanskoto-ezero.html", "text": "Северна Македония и Гърция ще се свържат с нов граничен пункт в местността Маркова нога по брега на Преспанското езеро, където през юни миналата година бе подписан договорът за разрешаване на десетилетния спор за името на югозападната ни съседка. Съответното обяви министърът на отбраната на Македония Радмила Шекеринска в рамките на събитие в Битоля, съобщава електронното издание на скопския вестник  „Нова Македония“ . \r\n„Преговорите между външните министерства на двете страни за отваряне на граничния пункт „Маркова нога\" на границата с Република Гърция са в заключителен етап.  Отварянето на граничния пункт ще означава отворена врата към ЕС за целия регион, за жителите, за малките предприятия ... и затова ЕС казва, че ще осигурят допълнителни средства. Те искат чрез действия и средства да покажат, че политиката на добросъседство води до резултати. Това ще се отрази положително на Битоля, за по-голямо сътрудничество със съседните общини, а чрез въвеждане в експлоатация на железопътната линия, която е завършена до границата ще осигурим допълнителен двигател за местно и регионално развитие“, обяви Шекеринска. \r\nМинистърът на финансите Драган Тевдовски допълни, че митническата администрация в Република Северна Македония също се подготвя за откриването на новия ГКПП. „Колкото по-скоро се отворим, колкото по-бързо предприемаме важни стъпки, толкова по-добре за гражданите, особено в градовете и в общините в този регион\", подчерта Тевдовски. Тереза Герова", "date": "2019.02.26", "title": "„Нова Македония“ (Македония): Македония и Гърция се свързват с нов граничен пункт край Преспанското езеро"}
{"url": "http://www.focus-news.net/news/2019/02/26/2628306/veliko-tarnovo-stopanska-akademiya-d-a-tsenov-svishtov-uchastva-v-25-oto-yubileyno-izlozhenie-na-kandidatstudentska-borsa.html", "text": "Стопанска академия „Димитър А. Ценов” участва в националното изложението „Кандидатстудентска борса” 2019, организирано от едноименното сдружение, което обединява висши училища и неправителствени образователни институции за работа със студенти и кандидат-студенти от България. Това съобщиха от  учебното заведение . По традиция, всяка година сдружение „Кандидатстудентска борса” организира представяне на висшите училища в столицата и други градове в страната. Тазгодишното издание на националния форум се организира с помощта на Министерство на образованието и науката, и със съдействието на Столична община, Дом на културата „Средец” – София, общините в градовете Монтана, Велико Търново, Добрич, Варна и Бургас. Юбилейното, 25-о издание на изложението, бе официално открито в Дом на културата „Средец” – София, от Валентин Паскалев – председател на сдружението.  \r\nВ „Кандидатстудентска борса” 2019 участваха 16 висши училища. Стопанска академия представиха Галя Божкова – ръководител отдел „Бакалавърско и магистърско обучение” и Даниела Марчевска – старши инспектор, отговорник „Планова, контролна и информационна дейност” в същия отдел. Щандът на свищовското висше училище беше посетен от ученици от 11 и 12 клас от различни столични училища, родители и други гости. Посетителите получиха актуална и подробна информация за предлаганите специалности, условията, начините и таксите за кандидатстване, сроковете за подаване на документи, формите на обучение в Стопанска академия, социално-битови условия и др. Разяснени бяха и новите моменти в тазгодишната кандидатстудентска кампания, сред които са провеждане на електронни кандидатстудентски изпити в специално създадени изпитни центрове на Академията, стартиране на дистанционна форма на обучение в ОКС „бакалавър”, актуализирани учебни програми. \tОтговаряйки на поставени въпроси, представителите на свищовското висше училище поясниха, че професионалното теоретично и практико-приложно обучение на студентите се провежда по учебни планове, разработени съвместно с бизнеса и държавната администрация, а дипломата и европейско дипломно приложение, които получават възпитаниците на Стопанска академия, са признати в Европейския съюз, САЩ и Канада. Представени бяха и възможностите за реализиране на международна образователна мобилност (в т.ч. програма „Еразъм+“) и участия в международни форуми. С учениците и техните родители бяха коментирани още социално ориентираните семестриални такси и възможностите, които имат свищовските студенти, за настаняване в общежитие, столово хранене и финансова подкрепа под формата на стипендии и награди. \r\n\tСлед откриването на „Кандидатстудентска борса” 2019 в столицата, Стопанска академия участва и в изложението в Пловдив. Предстои свищовското висше училище да бъде представено и на двудневните изложения през м. март в градовете Монтана (5 и 6 март), Велико Търново (7 и 8 март), Добрич (11 и 12 март), Варна (13 и 14 март), Бургас (15 и 16 март), Хасково (18 и 19 март) и Стара Загора (20 и 21 март). Посетителите на специализирания щанд на Стопанска академия ще получат рекламни материали с подробна информация за обучението в ОКС „бакалавър” и ОКС „магистър”. Актуална информация за приема на студенти през 2019 г. в различните степени, специалности и форми на обучение, се публикува и на сайта на Стопанска академия „Димитър А. Ценов” – Свищов www.uni-svishtov.bg", "date": "2019.02.26", "title": "Велико Търново: Стопанска академия „Д. А. Ценов” – Свищов участва в 25-ото юбилейно изложение на „Кандидатстудентска борса”"}
{"url": "http://www.focus-news.net/news/2019/02/26/2628297/rekordno-niski-niva-na-kontrabanda-na-tsigari-sa-otcheteni-u-nas-za-poslednoto-trimesechie-na-2018-g-obzor.html", "text": "Рекордно ниски нива на контрабанда на цигари през четвъртото тримесечие на 2018 г. отчетоха петте най-големи тютюневи компании в България. Делът на нелегалните цигари е 4,4%, което е спад с 0,9% спрямо предходния период. Най-големи количества са установени в Хасково, Плевен, Перник, Благоевград и Велико Търново. Данните са в резултат на проведеното от „Инициативата срещу незаконната търговия“ изследване за тенденциите и нивата на незаконна търговия с цигари от проучването на празните опаковки. То обхваща 20 големи града и над 3 млн. души, което е 47% от населението. „Инициативата срещу незаконната търговия“ се състои от 5 тютюневи компании в България – Бритиш Американ Табако България, Булгартабак, Джапан Табако Интернешънъл България, Импириъл Табако България и Филип Морис България“. \r\nГлавният прокурор  Сотир Цацаров  коментира, че 4,4% е най-ниското ниво на нелегални цигари досега. Той определи това като резултат от добрата работа на прокуратурата и МВР. „Искам да отбележа два момента. Първият е разбиването на фабрики за производство на нелегални тютюневи изделия, чийто капацитет конкурираше легалните производители. Вторият е, че бяха приети изменения в Наказателния кодекс, които позволиха да бъдат инкриминирани производството и разпространението на нелегални цигари“, отбеляза Цацаров. \r\nМинистър-председателят  Бойко Борисов  посочи, че през последните години се работи безапелационно срещу контрабандата. „Това са стотици милиони повече в бюджета, с което се дава възможност за увеличение на учителски заплати, полицейски заплати, на съдии, прокурори“, обясни Борисов и посочи, приходите от нелегалните цигари, меса и захарни изделия са с 50% повече в бюджета. Премиерът обясни, че започват сериозни проверки и на незаконната търговия с горива. „Убеден съм, че до няколко месеца резултатите в горивата ще бъдат същите, мога да ви го обещая. Тези от цигарения бизнес, които не се съобразиха, сега са в арестите. Моят съвет към всички е по най-бързия начин да си приведат бизнеса в бяло“, заяви Борисов. \r\nОт своя страна, министърът на вътрешните работи  Младен Маринов  съобщи, че по сигнал на Българската петролна и газова асоциация е започнала проверка на определени бензиностанции за това, дали работят съобразно закона. По отношение на нелегалните цигари министър Маринов обясни, че са предприети интензивни проверки на територията на цялата страна и най-вече в пограничните райони. „Анализите показват, че вследствие на разбитите фабрики говорим за едно по-ниско ниво на организираност и ползване предимно на куфарна търговия и минаване на зелена граница с високо проходими моторни превозни средства“, коментира той.  \r\nЦветилена СИМЕОНОВА", "date": "2019.02.26", "title": "Рекордно ниски нива на контрабанда на цигари са отчетени у нас за последното тримесечие на 2018 г. (ОБЗОР)"}
{"url": "http://www.focus-news.net/news/2019/02/26/2628304/petar-yankov-prirodozashtiten-tsentar-poda-nyamame-signali-za-bedstvashti-ptitsi-no-ne-e-izklyucheno-da-ima-takiva-sluchai.html", "text": "Нямаме сигнали за бедстващи птици, но не е изключено да има такива случаи. Това съобщи Петър Янков, експерт от Българско дружество за защита на птиците в Природозащитен център „Пода” в интервю за   Агенция „Фокус“ . „Ако зимата се завърне във втората половина на март месец, например, или началото на април, както беше миналата година, долитащите ята от юг щъркели могат да се окажат в бедствено положение“, каза Петър Янков. Той подчерта, че не трябва да се помага на бедстващите щъркели, без хората да се консултират с експерти. „Въпреки прекрасните намерения и въпреки чудесната черта на човек да окаже помощ на едно по-слабо същество, когато тази помощ, се оказва без необходимите знания, тя се превръща в много сериозна вреда“, подчерта експертът от Българско дружество за защита на птиците, като допълни, че такива случаи не липсват. „Тази птица е съществувала стотици хиляди години, много преди човекът да се е появи на земята. Щъркелите имат механизми, така че да могат да преживеят подобни бедствия, така да се каже. Когато се спират ятата, птиците не се хранят, не се движат, за да пестят енергия, точно ние, тичайки да им помогнем ги принуждаваме да се движат, да губят енергия и по този начин ги доближаваме до гибелта им“, отбеляза Янков. „Да не говорим за случаите, в които им се изхвърля риба и тя привлича чакали и скитащи кучета, които изяждат рибата и подгонват щъркелите“, каза още той. \r\nПо думите му във всички случаи хората трябва най-напред да се съветват със специалисти и тогава да предприемат каквото и да било. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.26", "title": "Петър Янков, Природозащитен център „Пода”: Нямаме сигнали за бедстващи птици, но не е изключено да има такива случаи"}
{"url": "http://www.focus-news.net/news/2019/02/26/2628308/pazardzhik-prodalzhava-remontat-na-kooperativniya-pazar.html", "text": "Продължава ремонтът на Кооперативния пазар в Пазарджик, предаде репортер на  радио „Фокус“ – Пазарджик . Обновяването на настилките между сергиите за плодове и зеленчуци почти е приключило. Остава само да бъдат завършени дейностите в последния сектор на пазара. В района, където са продавачите на цветя се монтират нови сглобяеми конструкции за малки магазинчета. Готови са тротоарите пред тях. Целта е да се подобрят условията за пазаруване, тъй като там ежедневно минават стотици жители на града. \r\nВаня НИКОЛОВА", "date": "2019.02.26", "title": "Пазарджик: Продължава ремонтът на Кооперативния пазар"}
{"url": "http://www.focus-news.net/news/2019/02/26/2628310/kmetat-na-sofiya-yordanka-fandakova-shte-inspektira-stroitelstvoto-na-tretiya-lach-na-metroto-na-krastovishteto-na-bul-evlogi-i-hristo-georgievi-i-bul-yanko-sakazov.html", "text": "На 27 февруари от 12.00 часа кметът на София Йорданка Фандъкова и министърът на транспорта, информационните технологии и съобщенията Росен Желязков ще направят инспекция на строителството на третия лъч на метрото, където приключи изграждането на метротунела с помощта на специалната тунелопробивната машина. Това съобщиха от пресцентъра на  Столична община . \r\nИзграден е 8 км метротунел и преобладаващата част от конструкциите на метростанциите в участък от третия лъч.  \r\nПроверката ще се състои на кръстовището на бул. „Евлоги и Христо Георгиеви“ и бул. „Янко Сакъзов“ (срещу Малък градски театър зад канала“).", "date": "2019.02.26", "title": "Кметът на София Йорданка Фандъкова ще инспектира строителството на третия лъч на метрото на кръстовището на бул. „Евлоги и Христо Георгиеви“ и бул. „Янко Сакъзов“"}
{"url": "http://www.focus-news.net/news/2019/02/26/2628307/sport-marselo-otiva-v-yuventus-prez-lyatoto.html", "text": "Футболистът на Реал Мадрид Марсело ще премине в Ювентус през лятото, разкри агента Рикардо Шлипер, който коментираше трансфера на своя клиент Николас Таляфико от Аякс в гранда от Мадрид. Аржентинският футболист на холандците играе именно на позицията на Марсело. След напускането на Кристиано Роналдо в посока Торино през лятото, бразилският бек на Реал Мадрид е в постоянни пререкания с ръководството на отбора и търпи критики от медиите за играта си.", "date": "2019.02.26", "title": "Спорт: Марсело отива в Ювентус през лятото"}
{"url": "http://www.focus-news.net/news/2019/02/26/2628311/tsvetan-tsvetanov-gerb-na-evroizborite-ili-shte-izberem-sistemniya-podhod-davasht-rezultati-ili-shte-sazdadem-uslovie-za-antievropeysko-govorene.html", "text": "На предстоящите евроизбори ще избираме или системния подход, даващ резултати, които днес отчитаме, или ще създадем условие за антиевропейското говорене. Това каза председателят на ПГ на ГЕРБ Цветан Цветанов по време на кръгла маса на тема „Има ли криза на европейските ценности?“, предаде репортер на  Агенция „Фокус“ . „Новите европейски избори са точно това: дали ще заложим на системния подход, който ни дава тези резултати, които днес отчитаме за 10 години, или ще бъдем тези, които ще създадат условие за антиевропейското говорене“, обясни той.  „Ние сме направили един анализ за последните 2-3 години за това, което се случва в процесите за антиевропейския съюз. Последната една година „Кеймбридж Аналитика“ създадоха един смут при всички тези, които ползват социалните мрежи и са един добър проводник за антиевропейско настроение на европейските и демократично мислещи хора. Демокрацията е силна, защото всеки може да изразява своето мнение“, обясни той, като уточни, че констатацията от анализа показва, че настроенията за антигражданско общество се прокарват и от български медии. „През 2017 г. имаме най-силно антигражданско общество. За 2018 г. виждаме, че този показател е запазен, а други имат определена тенденция за намаляване“, отбеляза Цветанов. „Най-голямото предизвикателство за европейските избори ще бъдат темите, свързани с гражданско общество. В България системна партия се заигра със страховете на хората - Истанбулската конвенция, това е пример, как може да бъде разделено обществото“, изтъкна председателят на ПГ на ГЕРБ.  \r\nДаяна ДЮЛГЕРОВА", "date": "2019.02.26", "title": "Цветан Цветанов, ГЕРБ: На евроизборите или ще изберем системния подход, даващ резултати, или ще създадем условие за антиевропейско говорене"}
{"url": "http://www.focus-news.net/news/2019/02/26/2628312/anadolska-agentsiya-erdogan-osadi-es-za-uchastieto-mu-v-sreshtata-na-varha-s-ligata-na-arabskite-darzhavi-v-egipet.html", "text": "Президентът на Турция Реджеп Таийп Ердоган осъди отношението на страните от Европейския съюз към ситуацията в Египет, където миналата седмица бяха изпълнени девет смъртни присъди, съобщава  „Анадолската агенция“ . \r\n„За каква демокрация можем да говорим в Европа, щом лидерите на Европейския съюз приемат поканата на Абдел Фатах ас Сиси и участват в срещата на високо равнище Лига на арабските държави – ЕС в Шарм ел Шейх? Срещата се провежда в страна, в която миналата седмица бяха екзекутирани деветима младежи“, заяви турският лидер. \r\nЕрдоган  подчерта, че страните-членки на Съюза за неискрени в своите действия. Бъдещите поколения ще съдят за лидерите на ЕС по техните действия, подчерта президентът. \r\nПревод и редакция:", "date": "2019.02.26", "title": "„Анадолска агенция“: Ердоган осъди ЕС за участието му в срещата на върха с Лигата на арабските държави в Египет"}
{"url": "http://www.focus-news.net/news/2019/02/26/2628315/pazardzhik-mladezhki-dom-organizira-martenski-teatralen-maraton.html", "text": "За четвърта година Младежки дом - Пазарджик организира Мартенски театрален маратон, съобщиха за  Радио „Фокус“ – Пазарджик  от Младежкия дом. „През март ни очаква поредна среща с независими и камерни театрални проекти на млади артисти от страната. Всяка сряда от месец март ще гледаме по един професионален спектакъл. Март е месецът, с който подготвяме зрителите за Международния младежки театрален фестивал „Океан от любов“. Неговото 14-то издание ще се състои между 29 март и 2 април тази година“, уточниха от културната институция. В рамките на Мартенския театрален маратон от 6 до 27 март ще бъдат представени различни постановки. През първия ден е предвиден спектакълът „Цигуларката на Бога“ от Стефан Цанев, представен от Театър „Любомир Кабакчиев“, Казанлък. \r\nВаня НИКОЛОВА", "date": "2019.02.26", "title": "Пазарджик: Младежки дом организира Мартенски театрален маратон"}
{"url": "http://www.focus-news.net/news/2019/02/26/2628314/dots-nadezhda-stalyanova-dumite-zapochvat-da-se-izmestvat-s-kartinki-no-samo-v-nyakoi-sferi-na-obshtuvaneto.html", "text": "Думите започват да се изместват с картинки, но само в някои сфери на общуването. Това каза доц. д-р Надежда Сталянова от Катедрата по български език към Факултета по славянски филологии в СУ „Св. Климент Охридски“ в интервю за  Агенция „Фокус“  по повод правописната реформа от 26 февруари 1945 г.  „Всички свикнахме да общуваме онлайн, в реално време. Само преди няколко години бяхме много щастливи, когато пишехме мейли и те се изпращаха веднага. Имахме търпението да изчакаме отговор ден, два, до седмица. Сега сме много нетърпеливи. Пишем съобщения и искаме веднага да се види, веднага да ни се отговори. Когато за човек най-важна е бързината, той икономисва от времето да изпише дълги думи или дълги изречения в различните видове месинджъри“, обясни доц. Сталянова. По думите й емотиконите, различните кратки видеа, гифовете, които предават различни емоционални състояния, са много удобни. „Вместо да пишем с дълго изречение как сме се учудили на нечия реакция и тя ни е накарала дълбоко да се замислим, а след това да се засмеем, много по-лесно като че ли посягаме към картинката или краткото видео, което изразява същата емоция“, коментира още тя. Доц. Сталянова обърна внимание, че за езика най-важното е нещото, което искаме да кажем, да бъде предадено възможно най-кратко. „Тук има до известна степен езикова мода. Има и езиков мързел. По-трудно е да изпишем всичко това, което чувстваме. Като че ли наистина езиковото изразяване преминава в иконично. Ние почваме да се изразяваме през образи. Това е една основна тенденция в езика и общуването като цяло. Дори, ако си направим сметка, че социални мрежи като „Фейсбук“, в които повече се пише, вече клонят към своя зенит. В момента са най-популярни социални мрежи като „Инстаграм“, в които се публикуват основно снимки, образи и картини. Словото като репрезентация на нашите мисли или чувства отстъпва на заден план“, допълни още доц. Сталянова.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.02.26", "title": "Доц. Надежда Сталянова: Думите започват да се изместват с картинки, но само в някои сфери на общуването"}
{"url": "http://www.focus-news.net/news/2019/02/26/2628296/miroslav-yanchev-kmet-na-obshtina-zlatograd-krasimir-uzunov-raboteshe-aktivno-za-svobodata-na-slovoto-zashtitavashe-printsipite-na-obektivna-mediya-otrazyavashta-vsichki-gledni-tochki.html", "text": "Красимир Узунов работеше активно за свободата на словото, защитаваше принципите на обективна медия, отразяваща всички гледни точки. Това се посочва в  съболезнователен адрес от кмета на Община Златоград Мирослав Янчев . \r\n\"Разделихме се с партньор, дълбоко уважавана личност, с висок обществен авторитет. Основател на Информационна агенция „Фокус\", която спечели доверието па широката аудитория, благодарение на високия професионализъм и будния журналистическия дух на целия екип\", посочва кметът Янчев. \r\n\"Красимир Узунов работеше активно за свободата на словото, защитаваше принципите на обективна медия, отразяваща всички гледни точки. Загубата е голяма за цялата българска общественост. \r\nСподеляме Вашата болка и дълбоко скърбим за ранната му кончина. Съпричастност към близките и семейството му. Нека бъде светла паметта му!\", пише още в съболезнователния адрес.", "date": "2019.02.26", "title": "Мирослав Янчев, кмет на Община Златоград: Красимир Узунов работеше активно за свободата на словото, защитаваше принципите на обективна медия, отразяваща всички гледни точки"}
{"url": "http://www.focus-news.net/news/2019/02/26/2628317/kyustendil-oblastniyat-informatsionen-tsentar-organizira-sreshta-za-rabotodateli-i-sobstvenitsite-na-malki-i-sredni-predpriyatiya.html", "text": "Областният информационен център в Кюстендил организира среща за работодатели и собствениците на малки и средни предприятия. Това съобщи за  Радио „Фокус” – Кюстендил  Любомира Велинова, управител на Областния информационен център. Срещата ще се проведе на 1 март от 11.00 часа в залата на читалище „Братство”. На нея ще бъдат представени условията за кандидатстване по две процедури, насочени към работодатели и малки и средни предприятия от определени сектори:  ,,Умения“ по Оперативна програма „Развитие на човешките ресурси” 2014-2020 (ОПРЧР) и „Подобряване на производствения капацитет в МСП“  по Оперативна програма „Иновации и конкурентоспособност“ 2014-2020 (ОПИК). Областният информационен център в града работи по проект, реализиран от Община Кюстендил. \r\nВенцеслав ИЛЧЕВ", "date": "2019.02.26", "title": "Кюстендил: Областният информационен център организира среща за работодатели и собствениците на малки и средни предприятия"}
{"url": "http://www.focus-news.net/news/2019/02/26/2628318/plovdiv-s-reditsa-sabitiya-asenovgrad-shte-otbelezhi-natsionalniya-praznik-na-republika-balgariya-3-ti-mart.html", "text": "С редица събития Асеновград ще отбележи Националния празник на Република България-3-ти март, съобщиха от  Общината . Честванията започват от 11.00 часа в храм „Свети Димитър“, където ще се отслужи панихида в памет на загиналите за Освобождението на България, след което ще се поднесат цветя на гроба на прапоршчик Вишняков. В 11.30 часа на пл.“акад. Николай Хайтов” ще се проведе военен ритуал по издигане на националния флаг на Република България. Кметът на Община Асеновград д-р Емил Караиванов ще произнесе тържествено слово. Честванията завършват с празничен концерт на рок група „Епизод”. Организаторите на събитието са Община Асеновград, Военно формирование 24490 и Архиерейско наместничество.", "date": "2019.02.26", "title": "Пловдив: С редица събития Асеновград ще отбележи Националния празник на Република България-3-ти март"}
{"url": "http://www.focus-news.net/news/2019/02/26/2628316/tsvetan-tsvetanov-gerb-nie-prodalzhavame-da-pomagame-na-zapadnite-balkani-da-varvyat-po-patya-kam-evropa-zashtoto-tova-e-nay-dobroto-myasto-za-zhiveene.html", "text": "Ние продължаваме да помагаме на Западните Балкани да вървят по пътя към Европа, защото това е най-доброто място за живеене. Това каза председателят на ПГ на ГЕРБ Цветан Цветанов по време на кръгла маса на тема „Има ли криза на европейските ценности?“, предаде репортер на  Агенция „Фокус“ .  \r\nОтносно вземането на решения в законодателната власт и приемане на нови закони и законопроекти, Цветан Цветанов обясни, че този процес не бива да се подлага на съмнение. „Нека да не подлагаме на съмнение, политиците и всички комисии, които приемат законодателство, защото то е на база на експертизата и експертното мнение, което е дадено. Въпросът е, че винаги има различни експертни мнения“, коментира той.   \r\nПредседателят на ПГ на ГЕРБ коментира и изследване, в което се отчита общественото настроение по основни теми, като предпочитания за място за живеене, доверие в политически субекти, непоносимост към ромския етнос и др. Според него отговорите биха били други, ако се питат различни по възраст хора. По думите му един човек, който е над 50 години, ще има една позиция по въпросите, защото е живял и във време на ограничения, докато младите приемат сегашната обстановка за даденост и не познават предишния строй. \r\nДаяна ДЮЛГЕРОВА", "date": "2019.02.26", "title": "Цветан Цветанов, ГЕРБ: Ние продължаваме да помагаме на Западните Балкани да вървят по пътя към Европа, защото това е най-доброто място за живеене"}
{"url": "http://www.focus-news.net/news/2019/02/26/2628301/46-sa-obshto-registriranite-sluchai-na-morbili-v-stranata.html", "text": "Към 12.00 часа общо за страната са регистрирани 46 случая на заболели от морбили. 36 случая са съобщени от РЗИ - Благоевград, 7 – от Столична РЗИ и 3 – от РЗИ - София област. Това съобщиха от пресцентъра на  Министерството на здравеопазването . Съмнение за един случай на морбили е съобщено от РЗИ - Варна. Предстои лабораторно доказване, тъй като е засегната нова област.  \r\nРазпределението по възрастови групи е както следва:  \r\n- във възрастовата група под 1 г. – 10 случая;  \r\n- във възрастовата група 1-4 г. – 21 случая;  \r\n- във възрастовата група 5-9 г. – 5 случая;  \r\n- във възрастовата група 10-14 г. – 2 случая;  \r\n- във възрастовата група 15-19 г. – 3 случая;  \r\n- във възрастовата група 20-24 г. – 1 случай;  \r\n- във възрастовата група 25-29 г. – 2 случая;  \r\n- във възрастовата група 35-39 г. – 2 случая    \r\nМорбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система.  \r\nИзточник на зараза е само човекът. Фактор на предаване е въздухът, заразяването става при близък и директен контакт най-вече в затворени помещения. След преболедуване се изгражда траен пожизнен имунитет.  \r\nМЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  \r\nВсички лекари на територията на страната следва да подходят с особено внимание към пациенти със съмнение за морбили.  \r\nМинистерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.26", "title": "46 са общо регистрираните случаи на морбили в страната"}
{"url": "http://www.focus-news.net/news/2019/02/26/2628321/telesur-venetsuela-blizo-86-glasuvaha-za-nova-konstitutsiya-v-kuba.html", "text": "На пресконференция в понеделник, Куба обяви, че новата Конституция на страната е приета, след като на референдум по въпроса 85,86% са се изказали „за“ нея срещу само 7,6% против, като на допитването в неделя са участвали 84,1% от имащите право на глас, предава  венецуелския телевизионен канал TeleSUR . \r\nСъгласно публикуваните от Централната избирателна комисия на страната, 7,522,569 души са използвали правото си на глас в референдума, от които 6,816,569 са се изказали в полза на новата Конституция, \r\nНовата конституция на републиката ще модернизира сегашната, одобрена през 1976 г. Почти 9 милиона души са участвали в изграждането на новия текст чрез процес на участие, в който около 780 000 предложения бяха анализирани чрез 133 000 граждански срещи, проведени между 13 август и 15 ноември 2018 година . \r\nОкончателният проект на новата Конституция, който включва 229 статии, беше одобрен от Народното събрание на Куба на 22 декември 2018 г., след три месеца публични форуми, на които всички граждани бяха поканени да дадат своя принос към окончателния документ. \r\nПревод и редакция:", "date": "2019.02.26", "title": "TeleSUR (Венецуела): Близо 86% гласуваха за нова Конституция в Куба"}
{"url": "http://www.focus-news.net/news/2019/02/26/2628322/v-ministerstvoto-na-zdraveopazvaneto-shte-se-provede-preskonferentsiya-za-vaksinopredotvratimite-zabolyavaniya-na-27-fevruari.html", "text": "На 27 февруари в 14.00 часа в сградата на Министерството на здравеопазването (залата на ет. 4) главният държавен здравен инспектор доц. д-р Ангел Кунчев, директорът на Националния център по заразни и паразитни болести проф. Тодор Кантарджиев, изпълнителният директор на СБАЛИПБ „Проф. Иван Киров” проф. д-р Татяна Червенякова и експерти от Министерството на здравеопазването ще дадат пресконференция на тема ваксинопредотвратими заболявания. Това съобщиха от пресцентъра на  Министерството на здравеопазването .", "date": "2019.02.26", "title": "В Министерството на здравеопазването ще се проведе пресконференция за ваксинопредотвратимите заболявания на 27 февруари"}
{"url": "http://www.focus-news.net/news/2019/02/26/2628324/burgas-pokriv-ot-zelena-rastitelnost-shte-pritezhava-sgradata-na-novata-biblioteka-i-tsentar-za-savremenno-izkustvo.html", "text": "Покрив от зелена растителност ще притежава сградата на Новата библиотека и Център за съвременно изкуство, които ще бъдат изградени на мястото на бившата Немска болница. Това съобщиха от пресцентъра на  Община Бургас . Това предвижда амбициозният проект на Община Бургас. Администрацията стартира процедурата по избор на изпълнител на проекта „Реконструкция и преустройство на съществуваща сграда в културно – образователен център за съвременно изкуство и библиотека, находяща се в централната част на град Бургас“. Обществената поръчка ще се реализира чрез комбиниране на безвъзмездна финансова помощ от Оперативна програма „Региони в растеж“ 2014- 2020 и средства от бюджета на Община Бургас. Идеята за изграждането на нова библиотека и Център за съвременно изкуство беше предложена преди няколко години от кмета Димитър Николов, който убеди държавната власт да прехвърли имота на Общината, за да може тя да търси начини за неговото преобразяване. Новата библиотека ще съхранява над 600 000 произведения на български и чуждестранни автори, а в центъра за съвременното изкуство ще представят временни и постоянни  експозиции. Сградата на бившата „Немска болница“ се намира в зона с публични функции с висока обществена значимост за града. Разположена е на около 100 м от морето и от центъра на града. Имотът е с площ 2470 кв. м. На терена към момента има две монолитни сгради. По-голямата монолитна триетажна сграда е построена през 1935 г. и функционира като училище до 1944 г. В края на Втората световна война се преустройва и се експлоатира като болница. След 1989 г. сградата остава държавна собственост, но използването ѝ по предназначение е преустановено. Другата е двуетажна. И двете сгради са в лошо състояние, не се ползват и части от инсталациите липсват.  След като е прехвърлен на Общината, теренът многократно е обезопасяван, тъй като в рушащите се и рискови сгради влизат бездомници и приключенски настроени ученици.  \r\nНовият проект предвижда красив атриум между библиотеката и новата модернистична сграда от стъкло и метал на Центъра за съвременно изкуство. Отвореното пространство ще насочва посетителите в три посоки – към библиотеката, Центъра за съвременно изкуство и градината. При вечерни сбирки, концерти, този вход  ще може да бъде отворен, а чрез новопроектиран панорамен стъклен асансьор, посетителите ще  могат да ползват многофункционалната зала на третия етаж и откритата тераса. С изглед към градината на второ ниво е предвидена тераса, следваща плавните извивки на амфитеатъра. На терасата ще има и кафене. От север е проектиран втори вход, обслужващ библиотеката. Този вход ще служи за достъп до детския отдел на първия етаж, административния отдел на втория етаж и читалните на последния трети етаж. От юг е предвиден вход към подземен паркинг за 20 автомобила и 4 паркоместа на нивото на терена. Благоприятното южно изложение на вътрешния двор позволява поддържането на богата растителност. Там ще се изгради и малък амфитеатър, където ще могат да се провеждат различни събития.", "date": "2019.02.26", "title": "Бургас: Покрив от зелена растителност ще притежава сградата на Новата библиотека и Център за съвременно изкуство"}
{"url": "http://www.focus-news.net/news/2019/02/26/2628325/ognyan-tsenkov-kmet-na-obshtina-vidin-iskame-da-vazstanovim-sinagogata-v-avtentichniya-y-vid.html", "text": "Искаме да възстановим Синагогата в автентичния й вид, тя е построена по подобие на еврейския храм в Будапеща и е втората по големина в България след софийската. Това заяви днес кметът на Община Видин пред медиите във връзка с реализирането на проекта „Реставрация и адаптация на Синагога – Видин в туристически обект „Културен център „Жул Паскин“, предаде репортер на  Радио „Фокус“ – Видин . Той посочи, че сградата е емблематична за видинчани, тя е паметник с национално значение.Възстановяването на Синагогата ще се осъществи благодарение на договор, подписан между Община Видин и Видинската организация на евреите  „Шалом“, по силата на който Общината става собственик на обекта.  „Искам още веднъж да благодаря на еврейската общност за предоставената възможност, както и на Министерството на културата за съдействието. Съобразихме се с желанието на Регионалната организация, след подписването на договора възстановяването й да започне в срок до пет години, да се превърне в Културен център, носещ името на нашия съгражданин, световноизвестния художник Жул Паскин и да има обособена част от 50 кв. м за културни традиции на еврейската общност“, Огнян Ценков. \r\nПроектът има за цел да бъде реставрирана и социализирана сградата на Синагогата и прилежащия поземлен имот, като ги превърне в туристическа атракция, обединяваща функции на музей, изложбено пространство, многофункционална зала за събития и парк. Множеството други исторически обекти на територията на стария град ще бъдат оживени и така ще се създаде завършен туристически продукт като музей от типа open-air. В обхвата на този туристически ареал попадат средновековната крепост «Баба Вида», молитвени храмове, еднофамилни жилищни сгради от началото на XIX в., Крайдунавският парк, река Дунав. \r\nСинагогата е построена през 1894 г. за еврейски молитвен дом, с дарения от евреи търговци, които са живели във видинския квартал „Калето“. „На входа на Синагогата е имало две мраморни плочи с изписани на иврит имената на видинчани евреи, загинали във войните за Освобождението и запазването на независимостта на България. Тези плочи ги открихме в Регионалния исторически музей, запазени в цялостен вид и след като завършим проекта, отново ще ги монтираме на входа“, заяви Оггнян Ценков. Проектът е на обща стойност 9 775 300 лв., от които 8 275 300 лв. – безвъзмездна финансова помощ от Оперативна програма „Региони в растеж“ и 1 500 000 лв. – от финансов инструмент по ОПРР 2014-2020. Продължителността на проекта е 24 месеца.  Очаква се строителните дейности да стартират още тази година при спазване на всички процедури. \r\nАнна ЛОЗАНОВА", "date": "2019.02.26", "title": "Огнян Ценков, кмет на Община Видин: Искаме да възстановим Синагогата в автентичния й вид"}
{"url": "http://www.focus-news.net/news/2019/02/26/2628326/yambol-s-prozhektsiya-na-filma-legenda-za-parviya-kuker-shte-zapochne-programata-na-animatsionnoto-kino-v-ramkite-na-maskaradniya-festival-kukerlandiya.html", "text": "С прожекция на филма „Легенда за първия кукер“ на 28 февруари в Ямбол се открива програмата на анимационното кино в рамките на маскарадния фестивал „Кукерландия“. Това съобщиха от пресцентъра на  Общината . Представянето на лентата е от 18.00 часа в зала „Съвременност“ на Културно-информационен център „Безистен“. В продължение на три дни (до 2 март, включително) Безистенът ще бъде домакин на програма на анимационното кино, съчетана с арт-работилници и забавления за децата, с които да се посветят в тайната на изработване на анимирани картинки. Инициативата се реализира съвместно с Международния фестивал на анимационния филм „Златен кукер“ - София.  \r\nПрограмата на „Анимационната Кукерландия“ е само част от събитията, посветени на детската аудитория по време на фестивала. От 10.30 часа в Зрителната зала на Община Ямбол започва фолклорният празник „Аз съм кукерче“ с участието на състави от детски градини и училища в града. От 17.30 часа във фоайето на НЧ „Съгласие – 1862“ ще бъде награждаването на победителите в конкурса за детска рисунка „Моята Кукерланандия\", организиран от най-старото читалище в града. Половин час след това в Безистена ще бъде открита изложбата на кукерски маски, отличени в конкурса на Общинския детски комплекс.  \r\nНа 1 март представителни групи от училища и детски заведения ще се включат в традиционното карнавално шествие, предшестващо официалното откриване на фестивала. Много изненади, игри и награди очакват децата и в двата почивни дни (2 и 3 март) на две ключови зони – пред Безистен – Юг и в Градския парк на Втора сцена (Шоу в Кукерово). Районът около Младежки дом „Георги Братанов“ пък отново ще се преобрази в духа на фестивала с пана от графити. На територията на „Кукерград“ ще бъде и любимата на децата „Алея на гигантските маски с 20 страховити великани – най-предпочитаните „партньори“ за снимки. \r\nПовече за програмата на ХХ Международен маскараден фестивал „Кукерландия“ – Ямбол `2019 (28 февруари – 3 март) е публикувана на сайта на Община Ямбол   , на туристическия портал: www.tourism-yambol.com, както и във Фейсбук страниците на Община Ямбол и на фестивала.", "date": "2019.02.26", "title": "Ямбол: С прожекция на филма „Легенда за първия кукер“ ще започне програмата на анимационното кино в рамките на маскарадния фестивал „Кукерландия“"}
{"url": "http://www.focus-news.net/news/2019/02/26/2628309/pp-obedineni-zemedeltsi-krasimir-uzunov-ostavil-dalboka-sleda-v-duhovnoto-pole-na-balgariya-toy-neprestanno-propravyashe-patekata-na-znanieto-i-vazpitavashe-v-patriotizam.html", "text": "Красимир Узунов оставил дълбока следа в духовното поле на България, той непрестанно проправяше пътеката на знанието и възпитаваше в патриотизъм. Това се посочва в  съболезнователен адрес от ПП „Обединени земеделци“ . \r\n„С дълбока скръб узнахме тъжната вест за кончината на президента и основателя на Радиоверига и Агенция „Фокус“ Красимир Узунов. Българската журналистика, екипът на Радиоверига и Агенция „Фокус“, всички ние се разделяме с една светла личност, журналист, писател и общественик, оставил дълбока следа в духовното поле на България. В своите публикации в български и чужди издания, със своите книги Красимир Узунов непрестанно проправяше пътеката на знанието, възпитаваше в патриотизъм, работеше за формирането на будно гражданско общество. Дълбок поклон пред светлата му памет!\", се посочва в съболезнователния адрес.", "date": "2019.02.26", "title": "ПП „Обединени земеделци“: Красимир Узунов оставил дълбока следа в духовното поле на България, той непрестанно проправяше пътеката на знанието и възпитаваше в патриотизъм"}
{"url": "http://www.focus-news.net/news/2019/02/26/2628328/", "text": "Футбол: Ръководството на Челси глоби вратаря Кепа Арисабалага с една седмична заплата за поведението му в продълженията на финала за Купата на Лигата на Англия с Манчестър Сити, той се извини на мениджъра Маурицио Сари, който на свой ред го прие и случая се счита за приключен.  \r\nВъв въпросния случай, испанският вратар отказа да бъде сменен, въпреки че имаше заявка за това от страна на треньора, като след това спаси една дузпа.", "date": "2019.02.26", "title": "Спорт: В Челси глобиха Кепа и смятат случая за приключен"}
{"url": "http://www.focus-news.net/news/2019/02/26/2628329/kyustendil-patnite-nastilki-na-teritoriyata-na-oblastta-sa-suhi-nyama-vavedeni-dopalnitelni-ogranicheniya-za-dvizhenieto.html", "text": "Нормално се осъществява движението по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.02.26", "title": "Кюстендил: Пътните настилки на територията на областта са сухи, няма въведени допълнителни ограничения за движението"}
{"url": "http://www.focus-news.net/news/2019/02/26/2628320/a1-on-makedoniya-albanskiyat-parlament-nasrochi-zasedanie-a-opozitsiyata-protest.html", "text": "Парламентът на Албания премести насрочено за четвъртък  заседание за вторник, 26 февруари, с цел да се избегне евентуално насилие между демонстрантите и депутатите от управляващото мнозинство, предава скопската електронна медия  A1 On .  \r\nПрипомня се, че и миналата седмица председателят на законодателния орган Грамоз Ручи отложи сесия, за да избегне ескалиране на напрежението.  \r\nСъщевременно от Демократическата партия, която води обединената опозиция, обявиха протест по същото време, за което бе насрочено заседанието в парламента.  Тереза Герова", "date": "2019.02.26", "title": "A1 On (Македония): Албанският парламент насрочи заседание, а опозицията – протест"}
{"url": "http://www.focus-news.net/news/2019/02/26/2628313/georgi-dimitrov-kmet-na-karnobat-poznavah-krasimir-uzunov-edin-istinski-rodolyubets.html", "text": "Познавах Красимир Узунов – един истински родолюбец. Това каза за  Радио „Фокус“ – Бургас  кметът на град Карнобат Георги Димитров. „Познавах го лично. Един прекрасен човек, който като че ли странеше повече от политическите партии, но беше голям българин. Познавам го от първите години на създаването на „Фокус“, по друга линия се познавахме“, посочи Георги Николов. „Той беше влюбен в армията и в България. Съжалявам за него. Казват, че човек е жив, докато е жив в спомените на хората, които са го познавали. За мен ще остане един прекрасен спомен за този човек. Кураж за живите!“, каза още Георги Димитров.", "date": "2019.02.26", "title": "Георги Димитров, кмет на Карнобат: Познавах Красимир Узунов – един истински родолюбец"}
{"url": "http://www.focus-news.net/news/2019/02/26/2628331/burgas-deputati-i-eksperti-tarsyat-pat-kam-roditelite-v-preventsiyata-na-narkotitsite.html", "text": "Подобряване на координацията между отделните институции, разширяване на обсега на покритие и лечение от НЗОК по отношение на психозите, които отключват наркотичните вещества, по-строги наказания за престъпления, свързани с наркотици и непримиримост към пушенето в близост до учебни заведения, ролята на родителите като медиатор в процеса на превенция, както и актуализиране на списъка със забранени вещества. Това бяха част от акцентите по време на второто издание на дискусията „Наркотиците-риск за бъдещето“ – Как да помогнем на родителите, съобщиха от пресцентъра на  ПП ГЕРБ . Тя бе инициирана от народните представители от ГЕРБ - Бургас и се проведе в Морското казино.  \r\nВ дебата взеха участие депутатите Диана Саватева и Ася Пеева, зам. Кметът Лорис Мануелян, зам. областният управител Севдалина Турманова, директорът на ОДМВР-Бургас старши комисар Калоян Калоянов, началникът на група „Наркотици“ към „Криминална полиция“ Христо Грудов, говорителят на ОДМВР-Бургас Цветелина Рандена, говорителят на Апелативна прокуратура – прокурор Йовита Григорова, началникът на РУО по образование Виолета Илиева, Росица Димова от Общинския съвет по наркотични вещества, директорите на гимназии. Лектори бяха д-р Никола Зъбов от Центъра за психично здраве, фамилният психотерапевт от клиниката в Сухидол Красимир Иванов, консултантът по хранителни добавки Станимир Жеков.  \r\n„Нашата цел е да се присъединим към усилия на всички специалисти, да пренесем дискусията за борбата с наркотиците на по-високо ниво, за да можем като народни представители да помогнем в търсенето на решения като използваме нашите възможности – както в по-лесната комуникация между отделните институции, така и за промени в нормативната база“, коментира Диана Саватева в началото на форума.  \r\n\"Необходимо е разговорите с децата и превенция в самите семейства да започва отрано, тъй като самата динамика на обществото ни го налага\", се казваше в обръщение на депутата Димитър Бойчев, който не успя да присъства на събитието, но пожела успешна работа на участниците и благодари на представителите на училищата за партньорството. \r\nД-р Зъбов представи видовете наркотици и отражението им върху психичното здраве. „Наркотичните вещества водят до психични разстройства, имал съм такива случаи в практиката си с деца. Родителите трябва да потърсят веднага клиничен психолог или психотерапевт, ако забележат първите проблеми при детето си“.  \r\n„Родителите изпитват трудност да разберат какво се случва с децата им. Промяната е най-важният момент за справяне с проблема на ниво родител, на ниво деца, детоксикация на тяло и психика“, сподели Красимир Иванов.   \r\nСтарши комисар Калоян Калоянов подчерта, че полицията и прокуратурата работят съвместно срещу разпространението. „Ако намалим предлагането, със сигурност ще спадне и търсенето. Марихуаната продължава да е най-търсеният наркотик заради ниската си цена. Няма ръст на употребата на наркотици, по-скоро нивото се запазва същото“. Прокурор Аргирова допълни, че 99.4% от предадените на съд за разпространение завършват с присъди. Тя обобщи и добрата практика с учебните заведения, която се провежда от прокуратурата.  \r\nПолезна бе и информацията на консултанта по хранителни добавки Станимир Жеков за употребата на анаболни стероиди. Относно идеята за тестовете за наркотици. зам.-кметът Мануелян посочи, че преди 2 години общината е имала проект, по който са били закупени наркотестове. Но проблемът, е че те могат да се използват върху децата само с позволението на родителя. Росица Димова от Обществения съвет по наркотични вещества допълни, че с колегите ѝ се стараят да обхванат всички училища и призова учителите при симптоми сред учениците, да насочват сигналите към тях. \r\n„Благодарим ви за сериозната дискусия, която дава много посоки за размисъл. Бургас е активен град по отношение борбата с наркотиците в лицето на прокуратура, полиция, детски педагогически стаи. Надявам здравословното хранене и спортът да изместват вредните влияния“, заяви Ася Пеева.  \r\nЗаместник-областният управител Севдалина Турманова обобщи, че превенцията в Бургас съществува и всички заинтересовани страни работят по нея чрез обучения, инициативи. Дискусията бе допълнена и от емоционалния разказ на Мария Куманова. Тя разказа личната си история на родител, борещ се с капана на наркотиците, в който от години е попаднал нейният син.  \r\nДиана Саватева заяви на финала, че обсъди с останалите депутати от ГЕРБ-Бургас изложените становища и идеи и по какъв начин да бъде продължена дискусията за наркотиците със следващо издание.", "date": "2019.02.26", "title": "Бургас: Депутати и експерти търсят път към родителите в превенцията на наркотиците"}
{"url": "http://www.focus-news.net/news/2019/02/26/2628333/prezidentat-rumen-radev-shte-otlichi-pobeditel-v-konkursa-za-nagradite-na-balgarskata-asotsiatsiya-po-informatsionni-tehnologii.html", "text": "На 27 февруари от 16.30 часа държавният глава Румен Радев ще участва в церемонията по връчване на наградите на Българската асоциация по информационни технологии (БАИТ) за 2018 г. Това съобщиха от  Прессекретариата на държавния глава . Президентът ще отличи победителя в категорията за специален принос в развитието на информационните и комуникационни технологии в България.  \r\nНаградите на БАИТ за 2018 г. се провеждат под патронажа на държавния глава Румен Радев. Отличията се присъждат на личности, компании и институции в 11 различни категории.  \r\nЦеремонията ще се състои в зала „София“ на Световния търговски център „Интерпред“.", "date": "2019.02.26", "title": "Президентът Румен Радев ще отличи победител в конкурса за наградите на Българската асоциация по информационни технологии"}
{"url": "http://www.focus-news.net/news/2019/02/26/2628319/krasimir-karakachanov-vmro-kolegite-ot-nfsb-predlozhiha-na-koalitsionniya-savet-promeni-v-rakovodstvoto-na-pg-na-obedineni-patrioti-i-ot-ataka-si-tragnaha.html", "text": "Колегите от НФСБ предложиха на Коалиционния съвет промени в ръководството на ПГ на „Обединени патриоти“  и от „Атака“ си тръгнаха. Това каза вицепремиерът и лидер на ВМРО Красимир Каракачанов  пред журналисти във връзка с проведеното заседание на Коалиционния съвет на „Обединени патриоти“, предаде репортер на  Агенция „Фокус“.   „След тази среща е като преди тази среща – нищо ново“, обобщи Каракачанов.  \r\nДеница КИТАНОВА", "date": "2019.02.26", "title": "Красимир Каракачанов, ВМРО: Колегите от НФСБ предложиха на Коалиционния съвет промени в ръководството на ПГ на „Обединени патриоти“  и от „Атака“ си тръгнаха"}
{"url": "http://www.focus-news.net/news/2019/02/26/2628335/narodniyat-predstavitel-vladislav-nikolov-prisastva-na-sabitie-po-povod-priklyuchvaneto-na-proekt-za-modernizirane-na-profesionalnata-gimnaziya-po-zemedelie-v-knezha.html", "text": "„Инвестицията в образование е вложение с най-дългосрочна перспектива, защото развива положителните си резултати години напред в бъдещето”. Това каза народният представител Владислав Николов от ГЕРБ, който бе гост на събитие по повод приключването на проект ”Подобряване на образователната среда и осигуряване на равен достъп до качествено професионално обучение в ПГЗ „Стефан Цанов” – гр. Кнежа”, съобщиха от пресцентъра на  ПП ГЕРБ . Дейностите по проекта са финансирани по ОП „Региони в растеж” 2014 - 2020 г. \r\nВ изказването си народният представител Владислав Николов акцентира върху значимостта на професионалното образование у нас, особено в сферата на земеделието, растителната защита, агрохимията и управлението на процеса на отглеждането и търгуването със земеделска продукция. „Регионът на град Кнежа има утвърдени позиции в сектора, затова бих искал да поздравя и насърча усилията на местната власт и ръководството на училището за запазване на традициите и усъвършенстване на знанията на младите хора в синхрон с най-новите и модерни подходи в различните направления.”, допълни Николов. \r\n„С изпълнението на проекта направихме още една стъпка в насока подобряване на образователната среда на училищата в нашата община. Кабинетите са вече с ново оборудване, нови мебели и техника, подходяща за провеждането на интерактивни уроци и презентации с цел по-доброто усвояване на учебния материал”, каза кметът на общината Илийчо Лачовски. Той благодари на всички изпълнители на дейностите по проекта, а на учениците пожела спорна работа, вдъхновение и много творчески и професионални успехи. \r\nПридружени от директора на гимназията Калапишева, народният представител Владислав Николов, кметът на Община Кнежа Илийчо Лачовски и гостите на събитието лично се убедиха в резултатите от свършената работа по проекта.", "date": "2019.02.26", "title": "Народният представител Владислав Николов присъства на събитие по повод приключването на проект за модернизиране на професионалната гимназия по земеделие в Кнежа"}
{"url": "http://www.focus-news.net/news/2019/02/26/2628330/tsvetan-tsvetanov-gerb-ne-tryabva-da-se-fokusirame-samo-v-obrazovanieto-semeystvoto-i-roditelite-sa-vodeshti-v-otglezhdaneto-i-grizhata-za-detsata.html", "text": "Не трябва да се фокусираме само в образователната система, семейството и родителите са водещи в отглеждането и грижата за децата. Това каза председателят на ПГ на ГЕРБ Цветан Цветанов по време на кръгла маса на тема „Има ли криза на европейските ценности?“, предаде репортер на  Агенция „Фокус“ . „Семейната среда е тази, която може да подготви децата ни. Аз го казвам като родител. Родителите, за голямо съжаление, се откъснаха от своите деца. С купуването на един скъп телефон, те смятат, че са си изпълнили задължението. Ако погледнете след 22 часа, колко са родителите, чийто деца са в уязвима зона – наркотици, алкохол, престъпления“, обясни той. „Не трябва да се фокусираме само в образованието, трябва да се фокусираме във семейството, защото семейството и родителите са водещи в отглеждането и грижата на техните деца, заедно с образователната система, която идва на по-късен етап“, коментира още Цветанов.    \r\nДаяна ДЮЛГЕРОВА", "date": "2019.02.26", "title": "Цветан Цветанов, ГЕРБ: Не трябва да се фокусираме само в образованието, семейството и родителите са водещи в отглеждането и грижата за децата"}
{"url": "http://www.focus-news.net/news/2019/02/26/2628336/siyka-surkova-kmet-zapazvame-osnovnite-aktsenti-v-todorovden-konnite-igri-nadprevari-i-kushiyata-kakto-i-vavedeniya-predi-tri-godini-konkurs-za-narodna-nosiya.html", "text": "Тодоровден е един от най-колоритните празници в Момчиловци, който тази година ще се проведе на 16 март, събота от 11.00 часа. Това каза за  Радио „Фокус“ – Смолян  кметът на селото, Сийка Суркова. По думите й, програмата е разнообразна и цветна, а празникът се провежда за 24-та поредна година в селото. „Тодоровден, известен като Конски Великден, е белязан с конските кушии и състезания в различни дисциплини. Запазваме основните акценти в празника – конните игри, надпревари и кушията, както и въведения преди три години конкурс за народна носия и пожелателен, но не задължителен дрескод. Всеки, който иска може да се облече с народната носия, за да се веселим заедно и да станем свидетели на зрелищната конска надпревара“, призова Суркова. Тя допълни, че ще има конкурс за народна носия в няколко категории – има награди за цяло семейство, за мъжка, дамска, и детска носия за момиче и момче. \r\nСлед откриването на празника, ще има дефиле с коне, предвождано от иконата на свети Тодор. „Изключително  красиво е идването на конете на площада в селото. Развяват се трибагреници, ездачите са в народни носии. Конете излъчват достолепие и се получава красиво шествие. След него ще има водосвет от нашия свещеник Николай Рангелов“, допълни Суркова. Тя отбеляза, че по-различното в Тодоровден тази година е патронажът на извънредния и пълномощен посланик на кралство Мароко, нейно превъзходителство Зекеел Мидауи. Тя ще бъде гост в Момчиловци, а причината е връзката между конните надпревари в селото и берберските коне в Мароко, които са едни от най-издръжливите. Това е обща допирна точка с Мароко, посочи Суркова. Тя добави, че ще има дегустация на марокански ястия, както и дефиле на марокански народни носии – кафтани. \r\nОрганизатори на празника са община Смолян, посолството  на Мароко, кметство Момчилови, народно читалище „Светлина“ в селото, Дружеството на конярите и ранчо „Дивите Родопи“ в село Здравец, които също ще участват в конните надпревари. Сийка Суркова обобщи, че празникът събира стотици гости от близо и далече, като има хора от цялата страна, които идват в Момчиловци специално за Тодоровден, облечени с народни носии. \r\nНели ГЕРГЬОВСКА", "date": "2019.02.26", "title": "Сийка Суркова, кмет: Запазваме основните акценти в Тодоровден  – конните игри, надпревари и кушията, както и въведения преди три години конкурс за народна носия"}
{"url": "http://www.focus-news.net/news/2019/02/26/2628337/blagoevgrad-kmetat-na-obshtina-gotse-delchev-vladimir-moskov-prisastva-na-predstavyaneto-na-kniga-posetena-na-revolyutsionera-gotse-delchev-v-sofiya.html", "text": "Кметът на Община Гоце Делчев Владимир Москов присъства на представянето на книга, посетена на революционера Гоце Делчев, в София. Това съобщиха от пресцентъра на  Общината Гоце Делчев .  \r\nНа 4 февруари се навършиха 147 години от рождението на българския национален герой Гоце Делчев – един от най-значимите ни революционери, дали живота си за Освобождението на Македония и Одринска Тракия, водач и идеолог на Българските македоно-одрински революционни комитети, по-късно известни като Вътрешна македоно-одринска революционна организация. По този повод Столична библиотека по инициатива на Община Гоце Делчев, представи книгата „Гоце Делчев през погледа на Пейо Яворов, Димо Хаджидимов, Михаил Чаков, Любомир Левчев, Мерсия Макдермот, Eфрем Каранфилов, Тончо Жечев“ – изтъкнати публицисти и литератори.  \r\nСъбитието се проведе в Мраморно фоайе на Столична библиотека, което се оказа тясно да побере всички, които искаха да чуят повече за книгата. На представянето присъстваха кмета на Община Гоце Делчев Владимир Москов, заместник-кметът Валери Сарандев, народните представители Богдан Боцев и проф. Георги Михайлов, изтъкнати лекари, учени, представители на бизнеса,студенти и родолюбци, които са родом от Гоце Делчев. Сборникът е издаден по инициатива и със съдействието на Община Гоце Делчев и бе представен от съставителите: Любен Генов – дългогодишен журналист и главен редактор на „Поглед“, „Труд“ и „Отечествен фронт“ и Владислав Симеонов – журналист и издател. \r\nИзданието отразява гледните точки на няколко поколения наши сънародници за бележития български революционер. Книгата съдържа интересни факти за дълбоката връзка на Гоце Делчев и неговия близък приятел и пръв следосвобожденски кмет на Неврокоп Пейо Яворов, както и любовта им към поробената част от България и приноса им за нейното освобождение. В нея любознателният читател ще намери и много автентични снимки. \r\nВ сборника от изследвания за живота и делото на Гоце Делчев и биографични факти за него, писани през миналия век, изследователите и авторите на материалите – авторитети от различни поколения – представят личността на войводата, като приносният момент на книгата е събирането на едно място на техните позиции и убеждения. \r\nЯворов започва да пише биографията на Г. Делчев веднага след гибелта на приятеля си и в нея подчертава, че сред образите на хилядите ратници „винаги ще заема първо място ликът на човека, най-добрата биография комуто един ден ще бъде пространната история на македонското революционно движение“. Един от свидетелите на Гоцевата смърт – Димо Хаджидимов, пише „като жив, с наведена глава към земята, той сякаш плачеше над съдбата на цяла Македония“. А Михаил Чаков, който през десетилетията остава най-ангажиран с почитане на паметта и делото на Гоце Делчев в спомените си разказва за препогребването на тленните му останки в олтара на църквата на с. Баница, където в сражение загива войводата. \r\nЕдин от авторите, чийто текстове за Гоце Делчев са поместени в книгата е Любомир Левчев. По повод представянето на книгата в София, той изпрати поздравителен адрес, в който споделя, че „делото на Гоце и Пейо е тържество на един изчезващ тип войводи“. \r\nВ обръщението на Левчев се казва още: „Няколко месеца след гибелта на Гоце, Пейо Яворов пише биографията му, наречена от най-взискателните критици „чудно стилизирана поема – живот“. Яворов освобождава с четата си Якоруда, Разлог, Банско, Кавала. И Неврокоп. Какво съвпадение! Този град днес носи името на Гоце Делчев, който като последовател на Апостола Левски създава стотици революционни комитета в поробената тогава Югозападна България“. \r\nГолемият български поет и писател Любомир Левчев посочва още, че няколко години след гибелта на Гоце, преди да се завърне от Кавала в София, войводата Яворов поставя купения в Серес дървен кръст върху Гоцевото лобно място край село Баница и прави панихида. През цялото време държи до сърцето си черепа на Гоце (запазен в местната черква) и сълзите му се стичат. \r\n„Опитвам се да си представя с какво усещане Пейо Яворов е написал предсмъртното си писмо на 16 октомври 1914 г. до другия най-близък свой другар Тодор Александров: „Когато се освободи Македония, която съм считал за своя майка, пратете един от другарите на гроба ми да ми съобщят тази радостна вест“, пише още Любомир Левчев.", "date": "2019.02.26", "title": "Благоевград: Кметът на Община Гоце Делчев Владимир Москов присъства на представянето на книга, посетена на революционера Гоце Делчев, в София"}
{"url": "http://www.focus-news.net/news/2019/02/26/2628339/ministerstvoto-na-otbranata-organizira-daritelska-kampaniya-v-podkrepa-na-semeystvoto-na-kapitan-petar-dimitrov-ot-aviobazata-v-graf-ignatievo.html", "text": "Министерството на отбраната и авиобазата в Граф Игнатиево организират дарителска кампания в подкрепа на семейството на капитан Петър Димитров от изтребителната авиационна ескадрила на авиобазата в Граф Игнатиево. Това съобщиха от пресцентъра на  Министерство на отбраната . Към нея се присъединиха военнослужещи от ВВС. В момента се извършва ремонт на ведомствено жилище в района на авиобазата, за да може в петък многодетното семейство да се настани. Военнослужещи събират и доброволни финансови средства, за да подпомогнат младите хора в този труден момент. С лични средства днес в дарителската кампания се включиха министърът на отбраната Красимир Каракачанов, заместник-министрите на отбраната Атанас Запрянов и Анатолий Великов и членовете на политическия кабинет към министъра на отбраната. Началникът на отбраната генерал Андрей Боцев, заместник-началниците на отбраната - вицеадмирал Емил Ефтимов и генерал-лейтенант Димитър Илиев, и постоянният секретар на отбраната Антон Ластарджиев също дариха средства за кампанията. \r\nСемейството на младия пилот капитан Петър Димитров остана без дом, след като пожар унищожи къщата и цялото им имущество в с. Брестник, община Родопи на 24 февруари 2019 г. Младото семейство има две малки деца - дъщеря на 10 г., момиченце на 1,5 г. и очаква раждането на третото си дете през март тази година. Освен личните си документи двамата родители не са успели да спасят нищо от вещите в горящата къща.   \r\nОбръщаме се с призив към всички военнослужещи от въоръжените сили и граждани да се включат в дарителската кампания в помощ на семейство Димитрови.  \r\nБанковата сметка, разкрита в Уникредит Булбанк е на името на Константина Емилова Димитрова:  \r\nIBAN: BG05UNCR70001520697983  \r\nBIC UNCRBGSF", "date": "2019.02.26", "title": "Министерството на отбраната организира дарителска кампания в подкрепа на семейството на капитан Петър Димитров от авиобазата в Граф Игнатиево"}
{"url": "http://www.focus-news.net/news/2019/02/26/2628338/zam-ministar-georg-georgiev-uchastva-v-tseremoniya-v-skopie-v-pamet-na-prezidenta-boris-traykovski.html", "text": "По покана на премиера на Северна Македония Зоран Заев и Международната фондация ,,Борис Трайковски‘‘ заместник-министърът на външните работи на България Георг Георгиев участва в церемония в Скопие по повод 15 години от трагичната смърт на президента Борис Трайковски. Това съобщиха от пресцентъра на  Министерството на външните работи . Церемонията бе открита с молитвена закуска, дадена  в памет на покойния президент. Като част от официалната делегация, Георг Георгиев, евродепутатът Андрей Новаков и Симеон Сакскобургготски, който тогава като премиер на България, бе на конференцията в Мостар, поднесоха венци на мемориала на Трайковски, отдавайки  почит към него.  \r\nВ Скопие вчера Георг Георгиев участва и в дискусия на тема ,,Лидерство основано на ценности - от принципи до реализация‘‘, организирана от външният министър на Р Северна Македония Никола Димитров в памет на Трайковски.  \r\nНа 26 февруари 2004 г. президентът Трайковски и осемчленна делегация, която пътуваше за международна конференция в Мостар, загинаха в самолетна катастрофа. В двата доклада за катастрофата като причина за падането на самолета се посочват грешки на пилота и други системни пропуски.", "date": "2019.02.26", "title": "Зам.-министър Георг Георгиев участва в церемония в Скопие в памет на президента Борис Трайковски"}
{"url": "http://www.focus-news.net/news/2019/02/26/2628327/krasimir-karakachanov-vmro-ima-koalitsiya-obedineni-patrioti-i-tya-podkrepya-mnozinstvoto-v-parlamenta-a-dali-shte-ima-za-evroizborite-inshaallah.html", "text": "Има коалиция „Обединени патриоти“ и тя подкрепя мнозинството в парламента, а дали ще има  за евроизборите – иншааллах. Това каза вицепремиерът и лидер на ВМРО Красимир Каракачанов пред журналисти във връзка с проведеното заседание на Коалиционния съвет на „Обединени патриоти“, предаде репортер на  Агенция „Фокус“.   . „Дали ще има коалиция „Обединени патриоти“ за евроизборите, както казват нашите братя мюсюлмани – иншааллах“, допълни Каракачанов. Попитан дали има синя каска, Каракачанов заяви, че е със синя вратовръзка и припомни, че каската е оставил в кабинета на министър-председателя. На въпрос къде е проблемът и дали е във водача на листата, лидерът на ВМРО заяви, че не знае, защото не се е стигнало до разговори.  Според него е необходимо да бъдат направени вътрешни избори за водач на листата в „Обединени патриоти“. „Не можахме да разискваме и този въпрос. Не сме си говорили за нищо, защото обсъждахме дневния ред какъв да бъде. Едните настояваха за едно, другите - за друго“, допълни Каракачанов. В отговор на въпрос дали от ВМРО са предлагали Петър Москов за водач на листата, Каракачанов заяви, че такова нещо няма. \r\nДеница КИТАНОВА", "date": "2019.02.26", "title": "Красимир Каракачанов, ВМРО: Има коалиция \"Обединени патриоти\" и тя подкрепя мнозинството в парламента, а дали ще има за евроизборите - иншааллах"}
{"url": "http://www.focus-news.net/news/2019/02/26/2628323/zhelyo-boychev-bsp-trudno-shte-se-nameri-drug-chovek-kato-krasimir-uzunov-koyto-tolkova-dobre-da-poznava-situatsiyata-na-balkanite-i-da-dava-glednata-tochka-ot-koyato-se-nuzhdaem.html", "text": "Трудно ще се намери друг човек в България като Красимир Узунов, който толкова добре да познава ситуацията на Балканите и да дава гледната точка, от която се нуждаем. Това каза за  Агенция „Фокус“  депутатът от ПГ на БСП Жельо Бойчев. \r\n„Това, с което ще запомня Красимир Узунов, са безкрайните разговори, които водихме, и с преклонението, което имаше към историята и героизма на Българската армия. Той си остана офицер цял живот. Непрекъснато ми повтаряше колко малко помним за героизма на всички наши предци, дали живота си за Отечеството. Приключваше втората книга за Първата световна война, описваше ми битките ден по ден“, заяви Бойчев. „Ще ми липсва във всички моменти, в които имаш нужда от съвет, имаш нужда да чуеш мнение и гледна точка за това кое е правилно, кое не е правилно, как да постъпиш, как да реагираш. Тази сутрин се улових, че четейки новината за Хашим Тачи и договора, който се предлага между Косово и Сърбия за размяна на територии, си спомних колко много го обсъждахме и интуитивно ми се прииска да му се обадя и да погледнем тези събития от погледа на България, от нашия интерес“, каза още той. \r\nБойчев посочи, че трудно ще се намери друг човек в България, който толкова добре да познава ситуацията на Балканите и който да даде гледната точка, от която всички се нуждаем. „Ситуацията на Балканите се променя с дни и ние непрекъснато ще бъдем изправени пред предизвикателства като страна и ще се нуждаем от доста далновидни решения. Вчера се бяхме събрали приятели в Агенция „Фокус“ без той да е там и си обещахме да следваме мечтите му за една достойна, обединена и просперираща България. И се надявам всичко това, което беше започнал по различни инициативи, доколкото успеем, да завършим в негова памет“, каза още той. \r\nЦветилена СИМЕОНОВА", "date": "2019.02.26", "title": "Жельо Бойчев, БСП: Трудно ще се намери друг човек като Красимир Узунов, който толкова добре да познава ситуацията на Балканите и да дава гледната точка, от която се нуждаем"}
{"url": "http://www.focus-news.net/news/2019/02/26/2628340/burgas-v-kableshkovo-shte-se-provede-obuchenie-na-mestni-lideri-za-podgotovka-na-proekti-za-finansirane-ot-mig-pomorie.html", "text": "На 14 март т.г. от 13.00 часа в читалището на гр. Каблешково, СНЦ „Местна инициативна група Поморие“ ще проведе обучение за местни лидери от територията на МИГ Поморие, на тема: „Подготовка, изпълнение и отчитане на проекти по мерки от СВОМР, финансирани от Програма за развитие на селските райони 2014-2020 г.“. Това съобщиха от пресцентъра на  Община Поморие . На обучението ще бъде представена подробна информация относно подготовката на проекти по следните мерки: „Инвестиции в земеделски стопанства“, „Инвестиции в преработка/маркетинг на селскостопански продукти“, „Инвестиции в подкрепа на неземеделски дейности“, финансирани от Програма за развитие на селските райони 2014-2020 г. Всички заинтересовани страни са поканени да вземат участие в предстоящото обучение, което се провежда в изпълнение на подмярка 19.4 „Текущи разходи и популяризиране на Стратегията за Водено от общностите местно развитие“ на мярка 19 „Водено от общностите местно развитие“ от Програмата за развитие на селските райони за периода 2014 – 2020 година, подкрепена от Европейския земеделски фонд за развитие на селските райони и в изпълнение на Споразумение № РД50-10/25.01.2017 г. за изпълнение на Стратегия за Водено от общностите местно развитие.", "date": "2019.02.26", "title": "Бургас: В Каблешково ще се проведе обучение на местни лидери, за подготовка на проекти за финансиране от МИГ Поморие"}
{"url": "http://www.focus-news.net/news/2019/02/26/2628343/mvr-ot-1500-chasa-do-kraya-na-rabotniya-den-na-27-fevruari-gishetata-za-registratsiya-na-pps-v-zvenata-na-patna-politsiya-v-tsyalata-strana-nyama-da-rabotyat.html", "text": "От 15.00 часа до края на работния ден на 27 февруари гишетата „Регистрация и отчет на ППС и собствениците им“ в звената на „Пътна полиция“ в цялата страна няма да предоставят услуги на граждани. Това съобщиха от пресцентъра на  МВР . Причината е извършване на промени, свързани с инсталирането на нов софтуер.  \r\n„Пътна полиция“ поднася извинения на гражданите за евентуално причинени неудобства.", "date": "2019.02.26", "title": "МВР: От 15.00 часа до края на работния ден на 27 февруари гишетата за регистрация на ППС в звената на „Пътна полиция“ в цялата страна няма да работят"}
{"url": "http://www.focus-news.net/news/2019/02/26/2628342/veliko-tarnovo-nad-100-dushi-chlenuvat-v-chitatelskiya-klub-kam-chitalishte-nadezhda-vodyat-se-pregovori-za-negovo-razshiryavane.html", "text": "Над 100 души членуват в читателски клуб „Приятели на книгата“ към читалище „Надежда“ във Велико Търново. Това съобщи за  Радио „Фокус“ – Велико Търново  Бисера Дживодерова, библиотекар при читалището и ръководител на клубовете. Тя припомни, че клубът е създаден през есента на 2015 година. От тогава до днес той е разширил дейността си, като в него са включени както възрастни хора, така и ученици и деца от детските градини. Ежемесечно се провеждат четения с децата от трета и четвърта група на Детска градина „Пролет“. В групата от ОУ „Христо Ботев“ членуват деца от трети и четвърти клас. Различни събития се организират и за учениците от Старопрестолна гимназия по икономика и от Профилирана хуманитарна гимназия „Св. св. Кирил и Методий“. Групата на възрастните включва над 20 любители на книгата и четенето. „Над 100 човека има в клуба, като непрекъснато приемаме нови и броят им варира. Има моменти, когато някой отсъства от сбирките на клуба, а друг път идва някой нов. Най-важното нещо е да се популяризира четенето и да се споделя прочетеното, така че, който има възможност, тогава участва“, посочи Бисера Дживодерова. Тя посочи, че през следващия месец предвиждат разширяване на читателския клуб, като в момента се водят преговори за това. \r\nНадежда КРЪСТЕВА", "date": "2019.02.26", "title": "Велико Търново: Над 100 души членуват в читателския клуб към читалище „Надежда“, водят се преговори за негово разширяване"}
{"url": "http://www.focus-news.net/news/2019/02/26/2628345/ivelina-vasileva-predvizhdat-se-poveche-sredstva-za-adaptatsiya-kam-klimatichnite-promeni-v-perioda-2021-2027-g.html", "text": "В предложението на Европейската комисия за новия програмен период се предвиждат повече средства за мерки по адаптация към климатичните промени. Очаква се увеличението им да е от 20% на 25% в бъдещия бюджетен период 2021 - 2027 г. Това каза председателят на парламентарната Комисия по околната среда и водите Ивелина Василева, която участва като говорител в международна конференция, посветена на климатичните промени и енергийната ефективност в Памплона, Испания, съобщиха от пресцентъра на  Народното събрание .  \r\nФорумът е част от програмата събития „Науката среща регионите“ с подкрепата на Генерална дирекция „Съвместен изследователски център“ към ЕК и е резултат от доброто сътрудничество между регион Навара и Община Габрово. В конференцията участват представители на ЕК, академичните среди, бизнеса и обществени организации. Българската делегация, в която участва и кметът на Габрово Таня Христова, беше посрещната от президента на регион Навара Ушуе Баркос и от регионалния министъра на околната среда Исабел Елисалде.  \r\nКлиматичните промени са факт, мерки за адаптация към тях трябва да се включват във всички регионални планове за развитие, подчерта Ивелина Василева. По думите ѝ рисковете винаги са по-малки за по-добре подготвените общество и бизнес.  \r\nЕвропа и северното полукълбо се затоплят с по-бързи темпове от останалата част от света, което поставя България в уязвим регион, отбеляза председателят на парламентарната екокомисия. За защита на хората и икономиката са нужни адекватни мерки, посочи тя.  \r\nИвелина Василева подчерта, че България работи активно за смекчаване на последствията и адаптация към климатичните промени. Със съдействието на Световната банка беше разработен проект на Национална стратегия за адаптация към изменението на климата и План за действие. Документът очертава стратегическата рамка и приоритетите до 2030 г., нужните мерки, график за тяхното изпълнение, необходимите ресурси и отговорните институции. Разработени са и девет секторни оценки, доклад за макроикономическите последици от изменението на климата, както и оценка на управлението на риска от бедствия. Обхванатите в Националната стратегия сектори са „Селско стопанство“, „Гори“, „Биологично разнообразие и екосистеми“, „Води“, „Енергетика“, „Транспорт“, „Градска среда“, „Човешко здраве“ и „Туризъм“. Секторните анализи показват, че инвестициите в мерки за адаптация се изплащат, отбеляза председателят на парламентарната екокомисия.", "date": "2019.02.26", "title": "Ивелина Василева: Предвиждат се повече средства за адаптация към климатичните промени в периода 2021-2027 г."}
{"url": "http://www.focus-news.net/news/2019/02/26/2628347/burgas-spektakalat-san-v-lyatna-nosht-shte-bade-predstaven-v-narodno-chitalishte-prosveta-1888-v-pomorie-na-11-mart.html", "text": "На 11 март 2019 г. от 19.00 часа в НЧ „Просвета 1888“ - Поморие ще гостува спектакълът „Сън в лятна нощ“. Това съобщиха от пресцентъра на  Община Поморие . Режисьор на спектакъла е Надя Асенова, а продуцент е Държавен драматичен театър - Търговище. Сценографията е дело на Тодор Райков, а костюмите - на Анелия Райкова. Консултант по пластиката е Камен Иванов. Участие в спектакъла ще вземат Любомир Фърков, Камен Иванов, Божидар Попчев, Славяна Любомирова, Ивана Стоянова, Сияна Янева, Атанас Махнев и Йордан Любомиров. Билети се продават в канцеларията на НЧ „Просвета 1888“ Поморие. \r\nЛудост, замесена с много любов и желание по шедьовъра на Уилям Шекспир. Това е спектакълът, който медиите определиха като стопроцентов театрален хит! „Сън в лятна нощ” ще разкаже приказната, комично-драматична история за любовта, която по неочакван начин сблъсква света на хората с този на боговете. Истинска феерия, в която се съчетават класиката и модерното, сериозната драматургия, елементи от цирка и съвременните пърформанси. Една история за истинската любов, която е много повече от просто физическо привличане.", "date": "2019.02.26", "title": "Бургас: Спектакълът „Сън в лятна нощ“ ще бъде представен в Народно читалище „Просвета 1888“ в Поморие на 11 март"}
{"url": "http://www.focus-news.net/news/2019/02/26/2628348/makfaks-makedoniya-pravitelstvena-delegatsiya-i-visokopostaveni-predstaviteli-ot-drugi-strani-ponesoha-tsveta-na-groba-na-boris-traykovski.html", "text": "Правителствена делегация положи венец от свежи цветя на гроба на президента Борис Трайковски, отбелязвайки 15-та годишнина от трагичната му смърт, предава  “Макфакс“ \r\nДелегацията бе водена от заместник министър-председателя, отговарящ за икономическите въпроси, Кочо Ангюшев. Делегация на парламента, водена от председателя Талат Джафери, също постави свежи цветя. \r\nМного чуждестранни представители отдадоха почит, включително бившите президенти на Албания и Хърватия Алфред Мойсиу и Степан Месич, бившия министър-председател на България Симеон Сакскобургготски, бившия френски премиер и Ален Льо Рой -френски дипломат и бивш генерален секретар на Европейската служба за външна дейност.  Юлиян Марков", "date": "2019.02.26", "title": "„Макфакс“ (Македония): Правителствена делегация и високопоставени представители от други страни понесоха цвета на гроба на Борис Трайковски"}
{"url": "http://www.focus-news.net/news/2019/02/26/2628332/krasimir-karakachanov-vmro-razumniyat-variant-e-partiite-ot-koalitsiya-obedineni-patrioti-da-se-yavim-zaedno-na-evroizborite.html", "text": "Разумният вариант е партиите от коалиция „Обединени патриоти“ да се явим заедно на евроизборите. Това каза вицепремиерът и лидер на ВМРО Красимир Каракачанов пред журналисти във връзка с проведеното заседание на Коалиционния съвет на „Обединени патриоти“, предаде репортер на  Агенция „Фокус“.   „Всичко останало честно казано не го разбирам. В края на краищата - три партии. Всеки има някакво различно мнение“, обясни лидерът на ВМРО. Попитан има ли пределен срок за решение на малката коалиция, Каракачанов заяви, че срокът е определен от ЦИК. „Ако няма да стигнем до споразумение, ние ще се регистрираме за участие в евроизборите“, допълни Каракачанов. По думите му хората, които са подкрепили на изборите „Обединени патриоти“ искат да има диалог между трите партии.  \r\nДеница КИТАНОВА", "date": "2019.02.26", "title": "Красимир Каракачанов, ВМРО: Разумният вариант е партиите от коалиция „Обединени патриоти“ да се явим заедно на евроизборите"}
{"url": "http://www.focus-news.net/news/2019/02/26/2628351/bozhidar-kanchev-obshtina-burgas-okolo-12-mln-leva-shte-struva-vavezhdaneto-na-rayoni-kmetove-v-burgas.html", "text": "Около 1.2 млн. лева ще струва въвеждането на райони кметове в Бургас. Това каза по време на редовното заседание на Общински съвет – Бургас, секретарят на Общината Божидар Кънчев във връзка с питане на групата общински съветници от ПП ГЕРБ, отнасящо се за информационната кампания и подписка за избираеми кметове на райони в Бургас, предаде репортер на  Радио „Фокус“ – Бургас . „Изискванията за въвеждането на районното деление в големите градове са  три и трябва да съществуват едновременно. Първото изискване е наличие на население над 25 хил. души в съответния район“, каза още Кънчев. По думите му следващото изискване е възможност на райониране на територията на съответните градове, съобразно действащите още градоустройствени планове и в съответствие с трайни природогеографски инфраструктурни делители. „Третото е наличие на изградена инфраструктура с районно значение за задоволяване на административни, социални и санитарно-хигиенни потребности“, заяви Кънчев и обясни, че районният кмет не разполага със собствен бюджет, а е второстепенен разпоредител на общинските средства. „В момента в Териториални дирекции работят общо 70 служители, а с районни кметства администрацията по тях трябва да се увеличи поне двойно“, допълни секретарят на Общината Божидар Кънчев. По думите му Общинският съвет вече е приел бюджета за тази година и в него не са предвидени над 1,1 млн. лева, необходими за заплати и осигуровки на допълнителните служители. „Техническото оборудването за тях също ще струва значителни средства, както и консумативите за нормален работен процес, които ще възлизат на над 150 000 лева“, допълни Кънчев. \r\nДеница ДИМИТРОВА", "date": "2019.02.26", "title": "Божидар Кънчев, Община Бургас: Около 1.2 млн. лева ще струва въвеждането на райони кметове в Бургас"}
{"url": "http://www.focus-news.net/news/2019/02/26/2628334/nikolay-doynov-snch-krasimir-uzunov-beshe-sledovnik-na-narodnoto-buditelstvo.html", "text": "Красимир Узунов беше следовник на народното будителство. Това каза за  Агенция „Фокус“  председателят на Съюза на народните читалища Николай Дойнов. \r\n„С Краси Узунов ни свързва над 30-годишно приятелство, което започва още от студентските литературни дни в Шумен през 80-те години. Тогава и двамата бяхме студенти и участвахме в едни хубави литературни дни. Той беше литератор и пишеше стихове – това малко хора го знаят. След това през годините продължихме да си помагаме по различни проекти и общи идеи“, заяви Дойнов. \r\nТой припомни, че преди 5 години Върховният читалищен съвет на Съюза на народните читалища е взел решение да удостои Красимир Узунов с най-високото звание „Следовник на народните будители“. „Това е званието, което той най-много ценеше от всичките си звания. И неслучайно в офиса му зад гърба му стояха грамотата и поздравителният адрес. Той се чувстваше следовник. Огромната енергия, с която обикаляше страната и правеше срещи с кметове, по читалища, по училища, беше именно в тази насока – в насока на народното будителство като цяло. Много ми е мъчно за него, защото не само аз губя един близък приятел, но и държавата губи един достоен българин, един достоен офицер, чиито живот и дело ще бъдат за пример. Неговото дело – неговите книги и Радио и Агенция „Фокус“, ще останат за пример на бъдещите поколения. Скърбим дълбоко от името на Съюза на народните читалища“, посочи Дойнов. \r\nЦветилена СИМЕОНОВА", "date": "2019.02.26", "title": "Николай Дойнов, СНЧ: Красимир Узунов беше следовник на народното будителство"}
{"url": "http://www.focus-news.net/news/2019/02/26/2628352/dobrich-v-regionalnata-biblioteka-dora-gabe-shte-bade-predstavena-knigata-more-pod-klepachite-na-1-mart.html", "text": "На 1 март в Регионална библиотека „Дора Габе“ от 18.00 ч. ще бъде представена книгата „Море под клепачите“.Това съобщиха от  Община Добрич . Десет години, след като ИК „Жанет 45“ издаде „Полюшвана от вятъра мишена“, се появява още една книга на поета Йордан Кръчмаров. В нея съставителите - членове на Сдружението на писателите в Добрич, представят няколко от най-добрите стихотворения на Кръчмаров, две негови пиеси и една новела, непубликувани до сега, статията на проф. Антоанета Алипиева за поезията му, биографични текстове и снимки. Корицата е оформена с акварелна рисунка от проф. Андрей Даниел, участвала в изложбата „Сол за живите“ в Художествена галерия – Добрич, посветена на 70 години от рождението на Данчо Кръчмаров. Книгата се издава от ИК „Фабер“, финансирала изцяло изданието. \r\nОрганизаторите – Община град Добрич, Регионална библиотека „Дора Габе“ и Сдружение на писателите – Добрич, канят почитателите на поезията на представяне на книгата. Ще бъдат прочетени стихове на поета, композирани в песни от Деян Димитров, в изпълнение на Красимир Костадинов - саксофон, Красимир Димитров – соло китара, и Деян Димитров – ритъм китара и вокал. Актьорът Валентин Андреев-Рафе ще прочете стихове.", "date": "2019.02.26", "title": "Добрич: В Регионалната библиотека \"Дора Габе\" ще бъде представена книгата \"Море под клепачите\" на 1 март"}
{"url": "http://www.focus-news.net/news/2019/02/26/2628355/veliko-tarnovo-istoricheskiyat-muzey-v-svishtov-e-edin-ot-pette-v-stranata-pazeshti-orazhiya-ot-osvoboditelnata-voyna-dokarani-v-balgariya-v-nachaloto-na-hh-vek.html", "text": "Историческият музей е един от петте в страната, пазещи оръжия от Освободителната война, докарани в България в началото на ХХ век. Това каза в ефира на  Радио „Фокус“ – Велико Търново  уредникът от културната институция Надя Ангелова. Тя уточни, че става въпрос за оригинално огнестрелно и хладно оръжие, които са използвани от руската армия и българското опълчение при боевете през 1877 – 1878 година. „През 1904 година във Варна са пристигнали четири кораба с оригинално оръжие, участвало в Освободителната война от Русия. То е било разпределено в пет музея – в Търново, Плевен, Пордим, Бяла и село Горна Студена. Това е наш обект – Главната квартира на руския император“, обясни още уредникът. Тя уточни, че експонатите се представят за пръв път пред широка публика по случай 141-годишнината от Освобождението. Днес те не се съхраняват в село Горна Студена, тъй като е имало опити за посегателства срещу тях. \r\nЛуиза ТРАНЧЕВА", "date": "2019.02.26", "title": "Велико Търново: Историческият музей в Свищов е един от петте в страната, пазещи оръжия от Освободителната война, докарани в България в началото на ХХ век"}
{"url": "http://www.focus-news.net/news/2019/02/26/2628356/krum-zarkov-bsp-kogato-ne-sme-v-parlamenta-nie-sme-pri-horata.html", "text": "\"Когато не сме в парламента, ние  сме при хората\", това заяви зам.-председателят на ПГ на \"БСП за България\" Крум Зарков в предаването \"Плюс минус\" по Нова ТВ, съобщиха от пресцентъра на  НС на БСП . Той обясни, че мотивите, с които президентът е наложил вето върху промените на Изборния кодекс, са тези, които от БСП са представили по време на дебатите. \"Президентът направи това, което се очакваше от институцията - върна за преразглеждане изборните промени\", коментира Зарков. Той уточни, че ветото на президента е частично и че са върнати за преразглеждане 18 разпоредби, сред които са преференцииите и машинното гласуване.  \r\n\"Дебатите по въпроса за Изборния кодекс са изчерпани - те се състояха преди 10 дни. Ние ги обсъждахме 26 часа\", заяви Зарков. По думите му въпреки аргументите на БСП, ГЕРБ не са отстъпили от позициите си. \"Исканията ни, които също включват начина на вземане на решения в изборните комисии, както и правото на обжалване пред ВАС, не бяха удовлетворени\", коментира народният представител. \"Нямаха адектвано парламентарно поведение по време на гласуването. Ние взехме решението да излезем от парламента, след като станахме свидетели на издевателстване над парламентарната процедура\", поясни Зарков. \"Парламентът трябва да е сцената, на която се играе политическата игра. Вместо в сцена, този парламент се превръща в завеса\", категоричен бе социалистът. \r\n\"Излизането на опозиционната партията от парламента е практика, която е позната. Ние не напускаме просто така. Преди десет дни събрахме Националния съвет на БСП и излязохме с декларация. Решихме, че напускаме парламента, докато не бъдат отменени скандалните промени в Изборния кодекс\", обясни Зарков. \"Веднъж завинаги трябва да кажем, че царят е гол. Не може непрекъсното да се правим, че не виждаме какво става\", заключи зам.-председателят на ПГ на \"БСП за България\".", "date": "2019.02.26", "title": "Крум Зарков, БСП: Когато не сме в парламента, ние сме при хората"}
{"url": "http://www.focus-news.net/news/2019/02/26/2628341/kanal-5-makedoniya-direktorat-na-zatvora-v-shuto-orizari-podade-ostavka.html", "text": "Директорът на затвора в Шуто Оризари подаде оставка, информира скопският телевизионен  “Канал 5“ .  \r\nПри извършената проверка бяха установени редица пропуски  в сигурността, поради които са започнати дисциплинарни производства. Неофициално, 11 надзиратели  ще бъдат наказани. Както беше обявено, директорът на затвора Гьоко Котевски подаде оставка. \r\nСпоред информация от правителството оставката ще бъде приета след изборите. Дотогава Котевски остава на поста си. \r\n„В резултат на установените пропуски е бил допуснат първият вербален и физически инцидент, а по-късно и вторият вербален и физически инцидент, въпреки че е имало възможности за превенция.“ – пише в доклада, представен на правителството и Министерството на правосъдието. \r\nДиректорът на дирекция \"Санкции\" Йовица Стоянович съобщи, че всички детайли от доклада ще бъдат преразгледани, след което ще бъде решено и дали ще бъдат публикувани. \r\nОпозиционната ВМРО-ДПМНЕ е недоволна от резолюцията ... и днес те потвърдиха, че това е линч и поискаха, освен дисциплинарна, да се понесе и политическа отговорност. \r\nОсновната загадка остава как са се случили инцидентите и кой ги е причинил ... Обществеността спекулира за различни сценарии. Двамата бивши министри, Янакиевски и Ристовски, които са били нападнати са част от петимата заподозрени организатори за кървавия четвъртък – 27 април 2017 година, припомня изданието.  Юлиян Марков", "date": "2019.02.26", "title": "„Канал 5“ (Македония): Директорът на затвора в Шуто Оризари подаде оставка"}
{"url": "http://www.focus-news.net/news/2019/02/26/2628357/veliko-tarnovo-stopanska-akademiya-d-a-tsenov-provede-poredno-natsionalno-uchenichesko-sastezanie-po-mitnicheski-i-danachen-kontrol-v-plovdiv.html", "text": "Шестото поред Национално ученическо състезание по „Митнически и данъчен контрол” бе проведено на 22 февруари 2019 г. в град Пловдив с домакин Националната търговска гимназия. Това съобщиха от пресцентъра на  Стопанска академия „Д. А. Ценов” - Свищов . Организатор на мероприятието бе катедра „Контрол и анализ на стопанската дейност” към Стопанска академия „Димитър А. Ценов” – Свищов, подкрепена от Академичния център за кариерно консултиране и връзки с обществеността. В надпреварата се включиха 52 дванадесетокласници от училището-домакин и от Професионална гимназия по икономика и мениджмънт – гр. Пазарджик. \r\nПри откриване на състезанието, приветствие към участниците отправи доц. д-р Момчил Антов, представител на катедрата – организатор. Той апелира към средношколците да покажат придобитите от тях знания и да демонстрират такива умения и креативност при решаване на състезателния казус, с които максимално да затруднят журито при определяне на най-добрите. Доц. Антов благодари на домакините за създадената организация и осигурени условия за провеждане на националното състезание.  \r\nУчастващите в ученическата надпревара средношколци бяха разпределени в 13 отбора, сформирани на случаен принцип, като във всеки отбор имаше представители и от двете училища. Доц. Антов разясни регламента и подготвения за състезанието казус. В качеството на ментори на всички екипи бяха студенти I-ви курс от специалност „Стопански и финансов контрол” в свищовската академия – Стефани Спасова и Милена Иванова, които през миналата година участваха в същото състезание и кандидатстваха в Стопанска академия с получените сертификати. \r\nУчениците бяха поставени в работна среда, максимално близка до реалната, и се превъплътиха в ролите на митнически и данъчни инспектори. В предоставеното им задание те трябваше да направят проверка на извършени стопански операции от страна на дадена българска фирма. Въз основа на предприетите от тях контролни действия, екипите установиха редица несъответствия в оформените документи, като част от тях класифицираха като технически грешки, а останалите като нарушения на митническото или данъчното законодателство, за които определиха вида и размерите на наложените административни санкции на проверяваната фирма. \r\nРешенията на състезателните задания оцениха академичните преподаватели доц. д-р Момчил Антов и гл. ас. д-р Жельо Желев. Най-добре представилите се три отбора бяха отличени със специални награди. \r\nСпециалната награда на Ректора на Стопанска академия „Димитър А. Ценов” – Свищов получи отборът в състав Йоанна Димова, Симона Атанасчикова и Кръстьо Лапков от НТГ – Пловдив, и Ася Стоянова от ПГИМ –  Пазарджик. Със специалната награда на катедра „Контрол и анализ на стопанската дейност” към СА „Д. А. Ценов” бяха отличени Надежда Ненкова и Петя Танковска от НТГ – Пловдив, Виолета Ковачева и Искра Перничева от ПГИМ –  Пазарджик. Специалната награда на Национална организация на митническите агенти (НОМА) получи отборът на Габриела Костадинова и Петя Шанкова от НТГ – Пловдив, Полина Богданова и Георги Гидиков от ПГИМ – Пазарджик. \r\nОбщото впечатление, което сподели журито бе, че обучението и подготовката на учениците по митнически и данъчен контрол е на високо ниво, което е предпоставка за бъдещото им добро професионално развитие в областта на финансовия контрол. \r\nСлед награждаването на победителите в състезанието, доц. д-р Момчил Антов представи пред участниците образователното портфолио на Стопанска академия. Говорейки за начините и сроковете за кандидатстване в свищовското висше училище, той подчерта, че с получения от състезанието сертификат всеки ученик може да бъде приет за студент по първа желана специалност в редовна форма на обучение. \r\nВ рамките на състезанието се проведе и работна среща между учителите от двете средни училища, преподаващи митнически и данъчен контрол, и присъстващите преподаватели от Стопанска академия. На нея бяха обсъдени конкретни въпроси относно преподаваните в профилираните гимназии дисциплини от това направление, както и бъдещи възможности за сътрудничество.", "date": "2019.02.26", "title": "Велико Търново: Стопанска академия „Д. А. Ценов” проведе поредно Национално ученическо състезание по „Митнически и данъчен контрол” в Пловдив"}
{"url": "http://www.focus-news.net/news/2019/02/26/2628350/asen-gagauzov-bivsh-ministar-na-regionalnoto-razvitie-i-blagoustroystvoto-v-litseto-na-krasimir-uzunov-balgariya-zagubi-chovek-ot-kogoto-imashe-nuzhda.html", "text": "В лицето на Красимир Узунов България загуби човек, от който имаше нужда. Това каза за  Агенция „Фокус“  Асен Гагаузов, министър на регионалното развитие и благоустройството от 2005 до 2009 г. \r\n“За съжаление, загубихме един изключително стойностен човек и голям патриот. С Красимир Узунов се познаваме от 15 години и през тях повече от 90% от неговите усилия и от неговото време бяха отделени за работата му. Съжалявам, че така се получи, защото България губи един изключително голям патриот – човек, от когото тя имаше и в бъдеще ще има нужда“, заяви Гагаузов. \r\nЦветилена СИМЕОНОВА", "date": "2019.02.26", "title": "Асен Гагаузов, бивш министър на регионалното развитие и благоустройството: В лицето на Красимир Узунов България загуби човек, от когото имаше нужда"}
{"url": "http://www.focus-news.net/news/2019/02/26/2628358/a1-on-makedoniya-navarshvat-se-15-godini-ot-tragichnata-smart-na-boris-traykovski.html", "text": "С полагането на венци пред паметника в Мостар днес се отбеляза 15-годишнината от смъртта на президента Борис Трайковски, който заедно със своите сътрудници и членове на екипажа загина при самолетна катастрофа, пътувайки за международната инвестиционна конференция през 2004 г., според агенция FENA, цитирана от македонското електронно издание  A1 On . \r\nДелегациите на правителството на Република Северна Македония, председателството на Босна и Херцеговина, кабинетът на президента на Република Северна Македония, парламента на Босна и Херцеговина, Министерството на външните работи на Босна и Херцеговина, посолството на Република Северна Македония в Босна и Херцеговина, местните власти на град Мостар и Асоциацията македонците в Босна и Херцеговина, поднесоха венци цветя. \r\nОт името на правителството на Република Северна Македония министърът на местното самоуправление присъства Сухеил Фазлиу , който подчерта, че Трайковски е оставил голяма следа в македонската история. \r\n„Трайковски беше човек, от който младите политици могат да научат много. Той беше смел и решителен човек, който знаеше как да взима решения в трудни моменти, .., но и решения, които са в интерес на всички граждани на Република Македония“, каза Фазлиу. \r\nПомолен да коментира двете разследвания, проведени в Босна и Херцеговина за самолетна катастрофа и някои съмнения в Северна Македония за обстоятелствата около смъртта на президента Трайковски, министър Фазлиу подчерта, че съществува подозрение, защото Трайковски е бил президент, който знае как да взема смели решения и че всеки знае че решенията на такива политици често се плащат с живота им. \r\n\"Съществува съмнение сред македонския народ, че срещу президента Трайковски е извършено убийство, но никой не може да го потвърди без доказателства\", каза Фазлиу. \r\nСамолетът на правителството на Република Македония катастрофира на 26 февруари 2004 г. на територията на село Ротмине. Освен Трайковски в катастрофата загинаха, съветници от кабинета му ,представители на правителството, охраната му и пилотите на самолета.  Юлиян Марков", "date": "2019.02.26", "title": "А1 Оn (Македония): Навършват се 15 години от трагичната смърт на Борис Трайковски"}
{"url": "http://www.focus-news.net/news/2019/02/26/2628344/gabrovo-nyama-registriran-sluchay-na-morbili-kam-momenta-na-teritoriyata-na-oblast.html", "text": "Няма регистриран случай на морбили към момента на територията на област Габрово. Това съобщиха за  Радио „Фокус“ – Велико Търново  от Регионалната здравна инспекция. В седмицата от  18 до 24 февруари е продължило активното издирване на деца с пропуск в имунизациите или реимунизациите срещу морбили от страна на общопрактикуващите лекари и инспектори от Регионалната здравна инспекция в  Габрово. 93.1% от тримесечните бебета в Габровска област, които подлежат на задължителна имунизация срещу морбили, имат такава. При децата, които се обхващат от реимунизацията – 12-годишните ученици, процентът на имунизираните е 82.65%. \r\n„Фокус“ припомня, че още на 14 февруари Министерство на здравеопазването разпореди на всички регионални здравни инспекции в страната чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола лед навършване на 13-месечна възраст и реимунизация срещу морбили, паротит, рубеола на 12-годишна възраст. \r\nМорбили или дребна шарка е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система. \r\nНадежда КРЪСТЕВА", "date": "2019.02.26", "title": "Габрово: Няма регистриран случай на морбили към момента на територията на област"}
{"url": "http://www.focus-news.net/news/2019/02/26/2628362/plovdiv-meditsinskite-sestri-ot-mbal-d-r-kiro-popov-v-karlovo-shte-se-vklyuchat-v-natsionalen-protest-na-1-mart.html", "text": "Медицинските сестри от карловската МБАЛ „Д-р Киро Попов” ще се включат в национален протест на 1 март. Това съобщи за  Радио „Фокус” - Пловдив  управителят на болницата д-р Христо Пелев. По думите му протест пред болницата в Карлово няма да има, сестрите се организират сами. \r\nМедицинските специалисти са изпратили декларация със своите искания до министър-председателя Бойко Борисов, до министъра за здравеопазването Кирил Ананиев и омбудсмана на република България Мая Манолова. В нея те настояват общинските здравни заведения да бъдат осигурени с достатъчно средства за условия за лечение на пациентите и за работа на медиците, като се осигурят пари за лекарства, ремонти, консумативи и заплати. Медицинските сестри настояват още размерите на възнагражденията им да се образуват в зависимост от натовареността им. Те искат още Колективен трудов договор на национално ниво, който да е задължителен за всички структури в здравеопазването, както и възможност за регламентирана сестринска и кинезитерапевтична практика и промяна в категорията труд. \r\nСрокът, до който искат да бъдат изпълнени исканията им, е до 1 април 2019 година. \r\nСпоред управителя на МБАЛ „Д-р Киро Попов” д-р Христо Пелев все още няма приведена сума от очакваните 18 милиона лева за общинските бoлници, които обеща премиерът. „Може би след срещата на 14 март на Сдружението на общинските болници с министър Ананиев, ще се реши този въпрос”, каза д-р Пелев. „Може би ще излезе Министерско постановление, но до момента пари не са дошли до общинските болници”, добави той. По тази причина те се справят трудно. По думите на д-р Пелев парите в здравеопазването реално са повишени, но в страната това не се усеща въобще. \r\nЦветана ТОНЧЕВА", "date": "2019.02.26", "title": "Пловдив: Медицинските сестри от МБАЛ „Д-р Киро Попов” в Карлово ще се включат в национален протест на 1 март"}
{"url": "http://www.focus-news.net/news/2019/02/26/2628360/veliko-tarnovo-v-grada-shte-se-sastoi-demonstratsiya-na-elektricheski-avtomobili.html", "text": "Демонстрация на електрически автомобили ще се състои във Велико Търново на 27 и 28 февруари. Това съобщиха от Общината. Инициативата е на компанията „Кауфланд България“ ЕООД и е подкрепена от Общината. Всеки желаещ ще може да се повози на електромобил и да се увери в предимствата на возилата от този тип. Началната спирка на пътуванията ще бъде на входа на парк „Марно поле“ (зад Военния клуб). Демонстрационните турове ще бъде до новия хипермаркет „Кауфланд“ и оттам – до домовете на пътуващите.  \r\nНа 27 февруари инициативата ще бъде от 15.00 до 19.00 ч., а на следващия ден – от 9.00 до 17.00 ч. Поводът е откриването на новия хипермаркет, на чийто паркинг вече е монтирана зарядна станция за електрически автомобили.", "date": "2019.02.26", "title": "Велико Търново: В града ще се състои демонстрация на електрически автомобили"}
{"url": "http://www.focus-news.net/news/2019/02/26/2628354/tsvetan-tsvetanov-gerb-prez-poslednite-godini-evropa-e-podlozhena-na-seriozna-hibridna-ataka.html", "text": "През последните години Европа е подложена на сериозна хибридна атака. Това каза председателят на ПГ на ГЕРБ Цветан Цветанов по време на кръгла маса на тема „Има ли криза на европейските ценности?“, предаде репортер на  Агенция „Фокус“ . „Последните 3-4 години Европа е много по-различна. Няма го това спокойствие и тези ценности, които да бъдат посочени като дългосрочен път за постигане и покриване на критериите и стандартите за държавите, които се присъединяват към ЕС. Всеки се стреми към Европа и ЕС и всеки се стреми към солидарността на развитите икономики да помогнат на по-бедните държави“, посочи той. „За България дори перспективата е по-добра, защото близо 4 млрд. евро. повече ще бъдат парите, но Европа е солидарна към държавите, които трябва да постигнат стандартите и да се намали миграцията в цяла Европа“, обясни той. „За мен е много важно да сложим един фокус на променящата се среда. През последните 3 години Европа е подложена на сериозна хибридна атака, за голямо съжаление има доста проводници, които подпомагат това да се случи и след конфликтите в Близкия изток, точно тогава беше силният акцент на тези национално популистки течения, които изградиха антиевропейското говорене и антиевропейското позициониране на медии и политически партии“, увери Цветанов.  \r\nДаяна ДЮЛГЕРОВА", "date": "2019.02.26", "title": "Цветан Цветанов, ГЕРБ: През последните години Европа е подложена на сериозна хибридна атака"}
{"url": "http://www.focus-news.net/news/2019/02/26/2628363/veliko-tarnovo-parvata-za-sezona-vecherna-koloezdachna-obikolka-na-veliko-tarnovo-shte-se-provede-v-petak.html", "text": "Първата за сезона вечерна колоездачна обиколка на Велико Търново ще се проведе в петък. Това съобщиха за  Радио „Фокус“ – Велико Търново  организаторите от “TurnovoRuns”. Събитието по традиция се провежда в последния петък от месеца. Участниците ще тръгнат от западния вход на СУ „Вела Благоева“ в квартал „Бузлуджа“, ще преминат през кв. „Бузлуджа“, по ул. „Никола Габровски“, през центъра на Велико Търново до Царевец. След това ще стигнат  до Ректората на Великотърновския университет „Св. Св. Кирил и Методий“ и ще финишират на паметника „Асеневци“. Началният час е 19.00 часа. Организаторите посочват, че велосипедите трябва да са изправни и оборудвани със светлини. Те припомнят, че в последната вечерна колоездачна обиколка за 2018 година са се включили над 70 колоездача, като тогава са подарили 15 комплекта мигалки за колелета, и призовават този път участниците сами да инвестират 5 лева за светлини. \r\nКолоездачните обиколки са традиционна инициатива на групата за здравословен начин на живот и масови тренировки. През 2017 и 2018 година са организирани над 20 велосъбития. Традиционно всеки месец инициативата събира около 60 привърженици на този начин на предвижване и спорт.  „Подобни инициативи има в почти всички по-големи градове в света – в София, Берлин, Копенхаген, Лондон, Маями, Ню Йорк… Названието им е „Критична маса“ (Critical Mass)“, посочват организаторите.", "date": "2019.02.26", "title": "Велико Търново: Първата за сезона вечерна колоездачна обиколка на Велико Търново ще се проведе в петък"}
{"url": "http://www.focus-news.net/news/2019/02/26/2628349/desislava-kostadinova-gerb-shte-zapomnya-krasimir-uzunov-kato-istinski-patriot-golyam-profesionalist-i-izklyuchitelen-chovek-s-mnogo-spetsialno-chuvstvo-za-humor.html", "text": "Напусна ни един истински човек, патриот и приятел. Това каза за  Радио „Фокус“ – Пазарджик  депутатът от ГЕРБ Десислава Костадинова. „Загубата на Красимир Узунов е толкова внезапна, толкова болезнена и толкова трудна за приемане. Не мога да повярвам, че в четвъртък ще си вземем последно сбогом. С Краси ме свързва личното ни приятелство, подсилено от факта, че и двамата сме от Пещера и двамата милеем за родния град. В професионален план Красимир Узунов е човекът, който наложи съвсем нови норми в журналистиката. Той не допусна неговите радиа и Информационна агенция „Фокус“ да залитнат към жълтите новини, към сензациите. Той заложи на професионализъм, на обективност, на истината в новините. Но Краси даде много и на българската историческа наука, той остави енциклопедично творчество след себе си. Благодарение на него ние днес говорим за битки като тази на Каймак Чалан. Сигурна съм, че можеше да направи още много за националното ни самочувствие и самосъзнание. Ще го запомня като истински патриот, голям професионалист и изключителен човек, с много специално чувство за хумор. Разбира се най-тежка е загубата за неговото семейство и най-близки хора. На тях искам да изкажа своите съболезнования. Почивай в мир Краси! Вечно ще ни липсваш!“, каза още Костадинова.", "date": "2019.02.26", "title": "Десислава Костадинова, ГЕРБ: Ще запомня Красимир Узунов като истински патриот, голям професионалист и изключителен човек с много специално чувство за хумор"}
{"url": "http://www.focus-news.net/news/2019/02/26/2628361/stiliyan-peshev-rdpbzn-vidin-pozhar-izbuhna-v-apartament-v-kvartal-krum-bachvarov-horata-ot-vhoda-sa-izvedeni-navan.html", "text": "Пожар избухна в апартамент в квартал „Крум Бъчваров“, хората от входа са изведени навън. Това каза за  Радио „Фокус“ – Видин  главен инспектор Стилиян Пешев, началник сектор „Превантивна и контролна дейност“ към Регионална дирекция „Пожарна безопасност и защита на населението“ във Видин. Той посочи, че пожарът е избухнал на седмия етаж, като от апартамента са евакуирани двама възрастни хора. За потушаването на пожара са изпратени два екипа на пожарната. „Установено е, че пожарът е тръгнал от хола на апартамента, възрастните хора са били в кухнята. Екип на Спешна помощ – Видин ги е прегледал, но няма опасност за живота им, те са били в добро общо състояние“, каза Стилиян Пешев. Огънят в хола е потушен, като вероятно се касае за късо съединение. Навън са изведени и хората от входа до потушаването на огъня. Към момента пожарът вече е овладян и започва разчистването. \r\nАнна ЛОЗАНОВА", "date": "2019.02.26", "title": "Стилиян Пешев, РДПБЗН - Видин: Пожар избухна в апартамент в квартал „Крум Бъчваров“, хората от входа са изведени навън"}
{"url": "http://www.focus-news.net/news/2019/02/26/2628364/nimh-mart-shte-zapochne-s-predimno-slanchevo-i-toplo-vreme-s-maksimalni-temperaturi-mezhdu-13-i-18.html", "text": "Март ще започне с предимно слънчево и топло време, с максимални температури между 13° и 18°. Това съобщи за  Агенция „Фокус”  синоптикът Красимир Стоев от  Националния институт по метеорология и хидрология (НИМХ) . Астрономическа справка \r\nВ началото на месеца Слънцето изгрява в 7 ч. и 3 мин. и залязва в 18 ч. и 16 мин. Продължителността на деня е 11 ч. и 13 мин. В края на месеца Слънцето изгрява в 7 ч. и 12 мин. и залязва в 19 ч. и 51 мин. Продължителността на деня е 12 ч. и 39 мин. Фазите на Луната през месеца са: 06.03 - новолуние, 14.03 - първа четвърт, 21.03 - пълнолуние, 28.03 -последна четвърт. Началото на астрономическата пролет е на 20.03 в 23 ч. и 58 мин. Климатична справка \r\nПрез март се осъществява преходът от зимата към пролетта. Увеличението на продължителността на деня и слънчевото греене водят до чувствително повишение на температурите, а мъглите са рядко явление. Средно в равнините 3-4 дни вали сняг. Март е месец, характерен с големи аномалии и резки промени на времето. В някои години нахлуванията на арктичен въздух са толкова интензивни, че температурите са типично зимни, със снеговалежи. Друг път времето е типично пролетно, а при нахлувания на тропичен въздух температурите стават почти летни - около и над 30˚. Прогноза \r\nТази година през март се очаква средната месечна температура да бъде около и над нормата, която в Северна България и високите полета е между 5 и 7°, по Черноморието и в Южна България - между 6 и 9°, а в планините – между минус 8 и минус 3°. Месечната сума на валежите ще бъде около нормата, която в равнините е между 40 и 60 л/кв. м, в планините - между 60 и 90 л/кв. м. \r\nНай-ниските температури през март ще бъдат между минус 8° и минус 3°, а най-високите - между 20° и 25°. През март динамиката на атмосферните процеси ще бъде повишена и времето ще е променливо, с чести промени на температурите и фазата на валежите.   \r\nПрез първото десетдневие от месеца, въпреки честите промени, температурите ще бъдат по-високи от обичайните. Месецът ще започне с предимно слънчево и топло време с максимални температури между 13° и 18°. На 2-3-ти март през страната ще премине атмосферно смущение и на места ще превали дъжд и сняг, но съществени валежи не се очакват. Температурите временно ще се понижат. Към 4-5-ти преносът на въздушни маси ще е от юг-югозапад и температурите бързо ще се повишат. Към 6-8-ми се очаква отново да премине атмосферно смущение, по което ще има валежи и понижение на температурите. В края на първото десетдневие температурите отново ще се повишат.  \r\nВ началото на второто десетдневие температурите ще се понижат и до края на периода ще бъдат близки до нормалните. Времето ще се задържи динамично, с условия за валежи  около 11-12-ти и към 15-17-ти март, като по преминаването на студените атмосферни фронтове в Северна и Западна България дъждът ще преминава в сняг.  \r\nИ през третото десетдневие времето ще запази динамичния си характер. Температурите ще бъдат близки до обичайните, като ще се понижават след преминаването на атмосферните смущения. Най-голяма вероятност за валежи има в периода 22-25-ти март и в края на месеца.", "date": "2019.02.26", "title": "НИМХ: Март ще започне с предимно слънчево и топло време, с максимални температури между 13° и 18°"}
{"url": "http://www.focus-news.net/news/2019/02/26/2628365/blagoevgrad-ogranicheno-e-dvizhenieto-po-glaven-pat-e-79-v-uchastaka-kresna-dolna-gradeshnitsa-poradi-na-remontni-deynosti-na-most.html", "text": "До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия София – Кулата. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението и се регулира от светофарна уредба. Друга забрана за движението, но само на товарни автомобили с тегло над 12 тона е въведена по третокласен път-108 АМ \"Струма\" – село Рибник заради аварийни ремонтни дейности за срок до 31 юли. Трафикът по автомагистрала „Струма“, главен път Е-79 и второкласен път Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2019.02.26", "title": "Благоевград: Ограничено е движението по главен път Е-79 в участъка Кресна – Долна Градешница поради на ремонтни дейности на мост"}
{"url": "http://www.focus-news.net/news/2019/02/26/2628367/burgas-patishtata-sa-suhi-nyama-zatvoreni-prohodi-v-oblasta.html", "text": "Нормално се извършва движението в областта. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими, няма затворени проходи. \r\nИнтензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.02.26", "title": "Бургас: Пътищата са сухи, няма затворени проходи в областа"}
{"url": "http://www.focus-news.net/news/2019/02/26/2628366/dobrich-oblastnoto-rakovodstvo-na-gerb-analizira-priklyuchilite-nominatsionni-sabraniya-v-oblastta.html", "text": "Отчет и анализ за проведените събрания за номиниране на кандидати за членове на Европейския парламент направиха общинските ръководители на ПП ГЕРБ по време на заседанието на областното ръководство на партията в Добрич. Това съобщиха от пресцентъра на  ПП ГЕРБ . То бе ръководено от областния координатор, народния представител вицеадмирал Пламен Манушев. \r\nВъв връзка с предстоящите избори за евродепутати и за местни власти бяха докладвани готовността за сформиране на общинските предизборни щабове, както и разчетите за представители на ПП ГЕРБ в секционните избирателни комисии по общини. \r\nНародните представители вицеадмирал Пламен Манушев и Даниела Димитрова запознаха областното ръководство на ГЕРБ с актуалните законодателни инициативи, които са в дневния ред на Народното събрание. Коментирана бе и политическата ситуация в страната и област Добрич.", "date": "2019.02.26", "title": "Добрич: Областното ръководство на ГЕРБ анализира приключилите номинационни събрания в областта"}
{"url": "http://www.focus-news.net/news/2019/02/26/2628372/blagoevgrad-noviyat-sezon-na-vazheniya-park-v-mestnost-bachinovo-startira-na-1-mart.html", "text": "От 1 март стартира новият сезон във въжен парк Благоевград. Това съобщиха от  Община Благоевград . Атракционът ще бъде с работно време от 10.00 до 18.00 часа, при подходящи метеорологични условия.  \r\nВъженият парк е изграден от няколко нива, като всички те са оборудвани с модерна система за самоосигуряване, при която не се налага намеса от страна на ползвателя. Целта е да бъде гарантирана абсолютна безопасност за посетителите. \r\nАтракционът се намира в местността Бачиново. Той е предпочитано място за забавление както от жителите, така и от гостите на Благоевград. Паркът беше открит през есента на 2014 година. Той е единствен по рода си в региона и представлява ред от въжени препятствия, които стимулират бързина, смелост, сръчност, ловкост и съобразителност.", "date": "2019.02.26", "title": "Благоевград: Новият сезон на въжения парк в местност Бачиново стартира на 1 март"}
{"url": "http://www.focus-news.net/news/2019/02/26/2628371/dobrich-obshtina-kavarna-organizira-trudova-borsa-za-realizatsiya-na-mladezhite-v-sferata-na-turizma.html", "text": "Община Каварна организира трудова борса за реализация на младежите в сферата на туризма. Това съобщиха от пресцентъра на  Общината . Събитието ще се проведе от 13.00 часа на 28 февруари 2019 г. в конферентната зала на Royal Grand Hotel & SPA в Каварна – морска зона. Инициативата е в изпълнение на проекта “Подобряване на условията за младежка заетост в туризма”, финансиран по договор за безвъзмездна помощ №60226 от 17 май 2017 г. от програма ИНТЕРРЕГ V – A Румъния-България. Община Каварна е водещ партньор по проекта. На събитието поканени за участие са: младежи, търсещи работа; работодатели (физически и/или юридически лица); представители на фирми от туристическия сектор.  \r\nОсновна цел на събитието е да подпомогне трудовата реализация на младежите в сферата на туризма, както и да улесни информирането и подбора на кандидатите за заемане на свободните работни места за предстоящия активен туристически сезон. \r\nРаботодателите могат да представят своята дейност и перспективи за развитие, да обявят свободни работни места и др.", "date": "2019.02.26", "title": "Добрич: Община Каварна организира трудова борса за реализация на младежите в сферата на туризма"}
{"url": "http://www.focus-news.net/news/2019/02/26/2628369/smolyan-mokri-sa-na-mesta-patishtata-v-oblastta-nastilkite-se-obrabotvat-protiv-zaledyavane.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са мокри на места, а настилките се обработват против заледяване. През деня няма регистрирани инциденти в пътищата в областта. Няма ограничения по проходите в областта, с изключение на Пампорово, където целогодишно е забранено движението на товарни автомобили над 3,5 т. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. \r\nПовишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.26", "title": "Смолян: Мокри са на места  пътищата в областта, настилките се обработват против заледяване"}
{"url": "http://www.focus-news.net/news/2019/02/26/2628368/zhivko-tabakov-obshtinski-savet-burgas-izbranite-rayonni-kmetove-shte-imat-mnogo-po-golyama-otgovornost.html", "text": "Избраните районни кметове ще имат много по-голяма отговорност. Това каза пред журналисти общинският съветник Живко Табаков във връзка с изчислението на бургаската администрация, че въвеждането на райони кметове в Бургас ще струва 1.2 млн. лева., предаде репортер  Радио „Фокус“ - Бургас . „Разбрахме няколко неща. Първото е, че инициативата, която сме внесли, отговаря на абсолютно всички законови изисквания“, каза още Табаков. Относно въпроса, че с 2 млн. лв. ще струва повече демокрацията в Бургас, което стана ясно на Общински съвет, той коментира, че тези пари няма да бъдат похарчени само в центъра на Бургас, а и в останалите комплекси и добави, че ще бъдат похарчени за улиците, осветление, инфраструктура, паркове, туризма и като цяло развитието на Бургас. „Затова нека не се стряскаме, че Община Бургас не може да си позволи 2 млн. лева. Второ - тези пари ще бъдат похарчени за администрация, така както тече в социалните мрежи дали си струва да се увеличава администрацията“, заяви Табаков. По думите му много от посочените разходи за обзавеждане и консумативи не са точни и се правят в момента и са дублирани. „Има и действащи териториални дирекции, които също са обзаведени и използвали техническо оборудване“, допълни общинският съветник. \r\n„Промяната ще дойде само от това, че избраните районни кметове ще имат много по-голяма отговорност. Те ще бъдат по-запознати с проблемите на бургазлии, като липсата на паркоместа и зелени площи. И сега има директори на Центрове за административно обслужване. Те могат да бъдат избираеми. Още не сме чули и позицията на общинските съветници от ПП ГЕРБ, както и на кметът Димитър Николов“, каза още Табаков \r\nТабаков каза още, че в Бургас продължава и подписката за избираеми кметове на райони инициирана от ИК „За развитие на местната демокрация“. „Събираме все повече одобрение от бургазлии. Обикаляме и по кварталите, като Лозово, Ветрен, Банево и други. Хората приемат напълно естествено да има районни кметове“, каза още Табаков. \r\nДеница ДИМИТРОВА", "date": "2019.02.26", "title": "Живко Табаков, Общински съвет - Бургас: Избраните районни кметове ще имат много по-голяма отговорност"}
{"url": "http://www.focus-news.net/news/2019/02/26/2628375/aktsenti-v-sutreshniya-blok-dobro-utro-balgariya-po-radio-fokus-na-27-fevruari.html", "text": "Община Златоград получи одобрение по проект за строително-монтажни дейности по сградата на болница „Проф. д-р Асен Шопов“ в града. Кои са останалите настоящи приоритети на Общината и какви са възможностите за развитие на туризма? Тези и други въпроси задаваме на кмета Мирослав Янчев.  \r\nПромените в Изборния кодекс отново са на дневен ред. Какво следва след наложеното президентско върху част от текстовете - порочен кръг без изход или усъвършенстване на родния изборен процес? За политическите маневри и изхода от казуса разговаряме с политолога Калоян Методиев.  \r\nОт системата „Мобилай“, за която вече имахме възможност да ви разкажем в ефира ни, се възползват и македонски фирми. Повече за нейното приложение ще научим от Мариян Янков, собственик на фирма „Мани“, отговаряща за разпространението на системата.  \r\nВ минутите след 9.00 часа кореспондентът ни Славяна Гайдарова ще насочи вниманието ни към инициативата на Община Казанлък за подкрепа на семейни двойки с репродуктивни проблеми.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.02.26", "title": "Акценти в сутрешния блок „Добро утро, България“ по Радио „Фокус“ на 27 февруари"}
{"url": "http://www.focus-news.net/news/2019/02/26/2628370/sport-key-nishikori-pobedi-benoa-per-na-tenis-turnira-v-dubay-s-20-seta.html", "text": "Тенис: Японецът Кей Нишикори, който е шести в световната ранглиста  победи 65-ия Беноа Пер на тенис турнира в Дубай с 2:0 сета (6:4, 6:3). Мачът продължи един час и 22 минути. На осминафинала Нишикори, който е поставен под №1 в схемата на турнира, ще срещне поляка Хубер Хуркач, който е 77-ми в световната ранглисата. В първия кръг Хуркач победи квалификанта Курентин Муте от Франция.", "date": "2019.02.26", "title": "Спорт: Кей Нишикори победи Беноа Пер на тенис турнира в Дубай с 2:0 сета"}
{"url": "http://www.focus-news.net/news/2019/02/26/2628374/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.02.26", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/02/26/2628376/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от +1° до +13°. Времето над страната е предимно ясно. Слаб вятър духа в областите Бургас, Варна, Видин, Добрич, Кюстендил, Монтана, Пазарджик, Перник, Плевен, Разград, Русе, Силистра, Сливен, Смолян, София, Търговище и Шумен. Пътните настилки са предимно сухи, по усойните и планински райони частично заледени и заснежени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Превала“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с.Бела - с.Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол:  \r\nДвижението в участъка Окоп – Елхово от км 271+000 до км 283+000 се осъществява в една лента поради изсичане на храсти. Движението се регулира чрез пътни знаци. Срок до 28.02.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът II-63: Движението по път II-63 Перник –Трън от км 4+600 до км 31+000 се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок: 28.02.2019 год        \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nПът ІІ-82: Движението по път ІІ-82 Самоков – София от км 72+000 /Златна рибка/ до км 80+000 /Кокалянско ханче/ се осъществява в една лента поради подмяна на ограничителни системи /мантинели/ в посока София през светлата част на денонощието. Движението се извършва двупосочно в лентата посока Самоков. Срок 28.02.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.26", "title": "Актуална пътна обстановка"}
{"url": "http://www.focus-news.net/news/2019/02/26/2628353/sliven-prez-yanuari-nyama-registriran-nito-edin-sluchay-na-morbili-v-oblastta.html", "text": "Спокойна е обстановката по отношение заболеваемостта от морбили – така наречената дребна шарка в областта. През януари няма регистриран нито един случай на заболяването, сочи  справка в сайта на РЗИ – Сливен . Данните за февруари още не са публикувани. \r\nСправка в архива на Радио „Фокус“ – Сливен сочи, че през 2009 година в рисковите групи е проведена масова имунизация. Тогава в ромските квартали на Сливен имаше епидемия от заболяването, имаше и починали от усложнения деца \r\nТочно преди 10 години Сливен бе един от най-засегнатите от морбили региони. Гетото „Надежда“ пламна от дребна шарка, имаше и починали вследствие на усложненията. Още тогава бяха взети мерки за масова имунизация, в разяснителната кампания взеха участие представители на държавни институции, лекари, неправителствени организации и дори пасторите от квартала. Благодарение на бързата реакция епидемията бе овладяна и в момента ситуацията е спокойна. \r\nЗаради събитията в страната общественият интерес е голям,  и  затова Регионалната здравна инспекция организира информационна среща „Морбили – симптоми и превенция“ . Кампанията цели и повишаване информираността на населението по отношение на Морбили. Събитието е насрочено за 27 февруари. \r\nМорбили е остро вирусно заболяване, което се предава по въздушно-капков път. Вероятността да се разболеете при среща с носител на вируса е 95 - 100%. Единственото ефективно средство срещу морбили е ваксинирането. Морбили е опасна болест, която може да доведе до смърт. Преди въвеждането на ваксината са регистрирани над 2 милиона смъртни случая годишно в резултат от такива усложнения. Според специалистите, погрешно на схващанията, които могат да се прочетат на много места във форумите, морбили не е „обикновена шарка”, която всяко едно дете трябва да преболедува. \r\nЗаболяването може да протече много тежко, да доведе до редица краткосрочни и дългосрочни последствия, сред които засягат дихателната, сърдечносъдовата, нервната система. В някои описани проучвания усложнения се наблюдават в до 83% от хоспитализираните деца. Лошото в случая е, че последствията могат да се проявят след 8 - 9 години. \r\nПървата ваксина срещу морбили се дава на деца на възраст 12-15 месеца, втората – на 12 години. Въвеждането на втората доза допринася за развитието на защитен имунитет. При тези, които са били ваксинирани два пъти, но въпреки това са се разболели, болестта преминава в по-лека форма.", "date": "2019.02.26", "title": "Сливен: През януари няма регистриран нито един случай на морбили в областта"}
{"url": "http://www.focus-news.net/news/2019/02/26/2628378/gd-granichna-politsiya-trafikat-e-normalen-na-vsichki-granichni-kontrolno-propuskatelni-punktove.html", "text": "Трафикът е нормален на всички гранични контролно-пропускателни пунктове. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2019.02.26", "title": "ГД „Гранична полиция“: Трафикът е нормален на всички гранични контролно-пропускателни пунктове"}
{"url": "http://www.focus-news.net/news/2019/02/26/2628346/fionera-filipova-rim-vidin-za-nas-krasimir-uzunov-e-general-na-balgarskiya-duh.html", "text": "За нас Красимир Узунов е генерал на българския дух. Това каза за  Радио „Фокус“ – Видин  Фионера Филипова, директор на Регионалния музей във Видин. „Отиде си един достоен българин, направил толкова много за българския дух със своите книги и действия. Красимир Узунов беше истински патриот и родолюбец, отдаден на каузата за единение на нацията“, каза Фионера Филипова. Тя изрази своите и на работещите в музея съболезнования на семейството и близките на Красимир Узунов. \r\nАнна ЛОЗАНОВА", "date": "2019.02.26", "title": "Фионера Филипова, РИМ - Видин: За нас Красимир Узунов е генерал на българския дух"}
{"url": "http://www.focus-news.net/news/2019/02/26/2628373/", "text": "Сръбският министър на отбраната Александър Вулин заяви днес, че след ремонта и модернизацията на четирите белоруски самолета МиГ-29, които бяха предадени вчера, военновъздушните сили на Сръбската армия ще имат 14 изтребителя от  поколение 4+,  с  което страната ще има, както той каза, \"най-модерната изтребителна авиация  от 1987 г. насам\", предава думите македонското електронно издание  “Курир“ . \r\n„Никога няма да можем да се сравним с Русия или САЩ и нямаме нужда от това. Но за нашите цели, за региона, ще имаме най-модерната изтребителна авиация от 1987 г., когато е обновявана за последен път, каза Вулин в съобщение за пресата от Министерството на отбраната. \r\nВ изявление за телевизия „Пинк“ Вулин отбеляза, че през годината в Сърбия трябва да пристигнат от Русия три нови хеликоптера Ми-17 и четири хеликоптера Ми-35, а Еърбъс да достави девет хеликоптера Х-145, пет от които са предназначени за Сръбската армия и четири за вътрешното министерство. \r\n„През 2012 г. не можехме дори да мечтаем за такова нещо. Сега, според броя на хеликоптерите, най-новите и най-модерните, можем да сравним с всяка страна в региона и дори да поведем, казва Вулин. \r\nТой подчерта, че тези самолети са най-доброто изпълнение на споразумение за военно-техническо сътрудничество с Беларус, което ще продължи, като добави, че тази година Сърбия ще бъде домакин на голямото учение на славянското братство, в което ще участват руски, беларуски и сръбски военни.  Юлиян Марков", "date": "2019.02.26", "title": "„Курир“ (Македония): Сърбия има 14 самолета МиГ 29, ще закупи и 16 хеликоптера, според министъра на отбраната на страната"}
{"url": "http://www.focus-news.net/news/2019/02/26/2628377/ombudsmanat-maya-manolova-osadi-toplofikatsiya-sofiya-ead-za-otkaza-na-izpalnitelniya-direktor-na-druzhestvoto-da-predostavi-informatsiya-po-zdoi.html", "text": "Омбудсманът Мая Манолова осъди „Топлофикация София“ ЕАД за отказа на изпълнителния директор на дружеството да предостави информация по ЗДОИ. Това съобщиха от  пресофиса на омбудсмана . Съдебната сага на омбудсмана с „Топлофикация София“ продължи близо три години, тъй като ръководството отказваше да даде исканата информация за какво са похарчени събраните през 2015 г. юрисконсултски възнаграждения за близо 15 млн. лева чрез започнати дела срещу 21 хиляди столичани. В тези производства дружеството е поскало минимум 300 лева пред съда, 350 лева пред частен съдебен изпълнител и 300 лева по исково производство. \r\nС Решение № 1149 от 25 февруари 2019 г. Административен съд София –град отмени отказа и изпрати преписката на изпълнителния директор за предоставяне на информацията, изрично и изчерпателно посочена в заявлението на омбудсмана. Решението е окончателно и не подлежи на обжалване.  \r\nПрез 2018 г. съдът отмени „мълчаливия отказ“ на изпълнителния директор на „Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация. \r\nНа 7 октомври 2016 г. общественият защитник поиска отговор на десет въпроса по Закона за достъп до обществена информация. \r\nВ рамките на 14-дневния срок омбудсманът не получи изрично решение съгласно законовите изисквания. Вместо това, от „Топлофикация София“ ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ. \r\nВ жалбата си до Административния съд Мая Манолова подчерта, че „топлофикационното дружество е в кръга на задължените субекти съгласно  ЗДОИ, тъй като представлява публичноправна организация по смисъла на закона“. Освен това тя е категорична, че „исканата информация е „обществена“ по смисъла на ЗДОИ;  не са спазени изискванията за форма на отказа; исканата информация не съдържа търговска тайна; налице е надделяващ обществен интерес“. \r\nОмбудсманът поиска от монополното дружество информация по ЗДОИ след като Конституционният съд отхвърли искането за противоконституционност на разпоредби в Гражданския процесуален кодекс и Данъчно-осигурителния процесуален кодекс. Става дума именно за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР.", "date": "2019.02.26", "title": "Омбудсманът Мая Манолова осъди „Топлофикация София“ ЕАД за отказа на изпълнителния директор на дружеството да предостави информация по ЗДОИ"}
{"url": "http://www.focus-news.net/news/2019/02/26/2628379/maykal-pompeo-sasht-schitat-referenduma-v-kuba-za-vnimatelno-planiran-politicheski-spektakal.html", "text": "Съединените щати считат референдума, проведен в Куба, за одобряването на нова конституция за \"внимателно планиран политически спектакъл\". Това се посочва в изявление, публикувано във вторник от държавния секретар на САЩ Майкъл Помпео, цитирано от  TACC . \r\n\"На 24 февруари кубинският комунистически режим проведе така наречения национален референдум за преразглеждане на конституцията. Никой не трябва да има илюзии за това събитие, чиято задача е само да укрепи претекста за диктатурата на една партия\", твърди той. \"Целият процес бе съпроводен от внимателно планирано политическо представяне и потискане на обществения дебат\", смята държавният секретар. \r\n„Новата конституция на първо място потвърждава ролята на Комунистическата партия като единствена правна политическа партия и декларира, че социалистическата система е „неотменима”, като изключва възможността за провеждане на икономически реформи, които са толкова необходими. \r\n\"Въпреки че режимът твърди, че вота в неделя е демократичен, кубинските власти заплашваха и задържаха десетки наблюдатели и мирни протестиращи, конфискуваха телефони и други устройства", "date": "2019.02.26", "title": "Майкъл Помпео: САЩ считат референдума в Куба за \"внимателно планиран политически спектакъл\""}
{"url": "http://www.focus-news.net/news/2019/02/26/2628381/gabrovo-novi-pet-sluchaya-na-varitsela-sa-registrirani-v-oblastta-prez-izminalata-sedmitsa.html", "text": "Нови пет случая на варицела са регистрирани в областта през изминалата седмица. Това съобщиха за  Радио „Фокус“ – Велико Търново  от Регионалната здравна инспекция. Четири от заразените лица са от община Дрянова, а едно от община Габрово. Случаите се увеличават, като за сравнение новорегистрираните миналата седмица бяха три.  \r\nВарицелата е вирусна заразна болест, от която се заразяват главно деца до 10 години. Тя протича леко, с обрив по кожата, без да оставя следи. Инкубационният период е между 11 и 21 дни. \r\nВ седмицата от 18 до 24 февруари на територията на област Габрово са регистрирани пет случая на ентероколити , два на скарлатина и един на туберкулоза. Заболеваемостта в областта е била 135.64%  на 10 000 души. \r\nНадежда КРЪСТЕВА", "date": "2019.02.26", "title": "Габрово: Нови пет случая на варицела са регистрирани в областта през изминалата седмица"}
{"url": "http://www.focus-news.net/news/2019/02/26/2628380/ministar-krasimir-karakachanov-razporedi-provezhdaneto-na-izvanredno-zasedanie-na-komisiyata-po-materialno-podpomagane-v-ministerstvoto-na-otbranata.html", "text": "Министърът на отбраната Красимир Каракачанов разпореди на 27 февруари да бъде проведено извънредно заседание на Комисията по материално подпомагане в Министерството на отбраната, която да вземе решение за отпускането на финансови средства в подкрепа на многодетното семейство на капитан Петър Димитров. Това съобщиха от пресцентъра на  Министерство на отбраната . \r\nМинистерството на отбраната и авиобазата в Граф Игнатиево организират дарителска кампания в подкрепа на семейството на капитан Петър Димитров от изтребителната авиационна ескадрила на авиобазата, което загуби дома си след пожар.  \r\nВ кампанията вече се включиха ръководният състав на Министерството на отбраната и Българската армия, военнослужещи и цивилни служители от Въоръжените сили. \r\nВсички граждани, които имат желание, могат да се присъединят към дарителската кампания. Финансовите средства могат да бъдат изпращани в банкова сметка, разкрита в Уникредит Булбанк на името на Констатина Емилова Димитрова: \r\nIBAN: BG05UNCR70001520697983 \r\nBIC UNCRBGSF", "date": "2019.02.26", "title": "Министър Красимир Каракачанов разпореди провеждането на извънредно заседание на Комисията по материално подпомагане в Министерството на отбраната"}
{"url": "http://www.focus-news.net/news/2019/02/26/2628384/veliko-tarnovo-ogranicheno-e-dvizhenieto-na-avtomobili-nad-12-t-po-pat-lozen-polski-trambesh-poradi-namalen-gabarit-na-patnoto-platno.html", "text": "Сухи са пътните настилки на територията на областта, предаде репортер на  Радио „Фокус“ – Велико Търново . Времето е предимно облачно. Температурата е 6 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nОграничено е движението на автомобили над 12 т по път Лозен – Полски Тръмбеш поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Полски Тръмбеш – Велико Търново се осъществява с повишено внимание поради изсичане на храсти. Дейностите трябва да приключат до 28 февруари. \r\nНадежда КРЪСТЕВА", "date": "2019.02.26", "title": "Велико Търново: Ограничено е движението на автомобили над 12 т по път Лозен – Полски Тръмбеш поради намален габарит на пътното платно"}
{"url": "http://www.focus-news.net/news/2019/02/26/2628383/pregled-na-mezhdunarodnite-novini-do-18-chasa-agentsiya-fokus.html", "text": "Депутатите обсъдиха задълженията, отговорностите и компетенциите на държавната делегация на Косово в диалога със Сърбия, но поради липсата на кворум платформата за окончателното споразумение за нормализиране на отношенията със Сърбия не бе приета, съобщава  държавната „Радио и телевизия Косово“ (RTK) . \r\nКосовската парламентарна комисия по външните работи, председателствана от Вьоша Османи, в понеделник проведе заседание, на което бе обсъден законопроекта за задълженията, отговорностите и компетенциите на държавната делегация в диалога със Сърбия, както и платформата за окончателно правно обвързващо споразумение. \r\nДепутатите направиха обсъждане на темата, но поради липса на кворум, платформата не бе приета, поне на този етап. \r\n***  Ръководителят на Прокуратурата за организираната престъпност и корупцията на Северна Македония Вилма Русковска подчерта, че Сърбия или Черна гора не носят отговорност за бягството на бившия македонски премиер Никола Груевски, предава  Радио-телевизија Србије (PTC) . \r\nСпоред Русковска е „много показателен\" фактът, че Албания не е предоставила видеозаписи, които биха помогнали на Скопие да определи през кой граничен пункт Груевски е напуснал страната.  \r\nЗа Груевски, който междувременно получи политическо убежище в Унгария, по това време не е била издадена международна заповед, тъй като все още не била произнесе окончателната му присъда за изтърпяване на наказанието лишаване от свобода. Личната му карта също не е била отнета, защото, както всеки друг гражданин, трябва да има документ за самоличност, поясни Русковска, като припомни, че той бе задължен да предаде паспорта си.  \r\n***  Министър-председателят на Обединеното кралство Тереза Мей ще позволи на парламента да гласува на 14 март дали излизането на страната от структурите на Европейския съюз, ако депутатите отхвърлят както нейната сделка, така и перспективата за Брекзит без споразумение, предава  AFP . \r\nАко тези две възможности бъдат отхвърлени, \"на 14 март правителството ще внесе предложение за това дали парламентът иска ограничено удължаване на член 50\", подчерта Мей и добави, че крайният срок може да бъде единствено до края на юни. \r\n***  Северна Македония и Гърция ще се свържат с нов граничен пункт в местността Маркова нога по брега на Преспанското езеро, където през юни миналата година бе подписан договорът за разрешаване на десетилетния спор за името на югозападната ни съседка. Съответното обяви министърът на отбраната на Македония Радмила Шекеринска в рамките на събитие в Битоля, съобщава електронното издание на скопския вестник  „Нова Македония“ . \r\n„Преговорите между външните министерства на двете страни за отваряне на граничния пункт „Маркова нога\" на границата с Република Гърция са в заключителен етап.  Отварянето на граничния пункт ще означава отворена врата към ЕС за целия регион, за жителите, за малките предприятия ... и затова ЕС казва, че ще осигурят допълнителни средства. Те искат чрез действия и средства да покажат, че политиката на добросъседство води до резултати. Това ще се отрази положително на Битоля, за по-голямо сътрудничество със съседните общини, а чрез въвеждане в експлоатация на железопътната линия, която е завършена до границата ще осигурим допълнителен двигател за местно и регионално развитие“, обяви Шекеринска. \r\nМинистърът на финансите Драган Тевдовски допълни, че митническата администрация в Република Северна Македония също се подготвя за откриването на новия ГКПП. „Колкото по-скоро се отворим, колкото по-бързо предприемаме важни стъпки, толкова по-добре за гражданите, особено в градовете и в общините в този регион\", подчерта Тевдовски. \r\n***  Парламентът на Албания премести насрочено за четвъртък  заседание за вторник, 26 февруари, с цел да се избегне евентуално насилие между демонстрантите и депутатите от управляващото мнозинство, предава скопската електронна медия  A1 On .  \r\nПрипомня се, че и миналата седмица председателят на законодателния орган Грамоз Ручи отложи сесия, за да избегне ескалиране на напрежението.  \r\nСъщевременно от Демократическата партия, която води обединената опозиция, обявиха протест по същото време, за което бе насрочено заседанието в парламента.  \r\n*** Директорът на затвора в Шуто Оризари подаде оставка, информира скопският телевизионен  “Канал 5“ .  \r\nПри извършената проверка бяха установени редица пропуски  в сигурността, поради които са започнати дисциплинарни производства. Неофициално, 11 надзиратели  ще бъдат наказани. Както беше обявено, директорът на затвора Гьоко Котевски подаде оставка. \r\nСпоред информация от правителството оставката ще бъде приета след изборите. Дотогава Котевски остава на поста си. \r\n„В резултат на установените пропуски е бил допуснат първият вербален и физически инцидент, а по-късно и вторият вербален и физически инцидент, въпреки че е имало възможности за превенция.“ – пише в доклада, представен на правителството и Министерството на правосъдието. \r\nДиректорът на дирекция \"Санкции\" Йовица Стоянович съобщи, че всички детайли от доклада ще бъдат преразгледани, след което ще бъде решено и дали ще бъдат публикувани. \r\nОпозиционната ВМРО-ДПМНЕ е недоволна от резолюцията ... и днес те потвърдиха, че това е линч и поискаха, освен дисциплинарна, да се понесе и политическа отговорност. \r\nОсновната загадка остава как са се случили инцидентите и кой ги е причинил ... Обществеността спекулира за различни сценарии. Двамата бивши министри, Янакиевски и Ристовски, които са били нападнати са част от петимата заподозрени организатори за кървавия четвъртък – 27 април 2017 година, припомня изданието. \r\n*** Сръбският министър на отбраната Александър Вулин заяви днес, че след ремонта и модернизацията на четирите белоруски самолета МиГ-29, които бяха предадени вчера, военновъздушните сили на Сръбската армия ще имат 14 изтребителя от  поколение 4+,  с  което страната ще има, както той каза, \"най-модерната изтребителна авиация  от 1987 г. насам\", предава думите македонското електронно издание  “Курир“ . \r\n„Никога няма да можем да се сравним с Русия или САЩ и нямаме нужда от това. Но за нашите цели, за региона, ще имаме най-модерната изтребителна авиация от 1987 г., когато е обновявана за последен път, каза Вулин в съобщение за пресата от Министерството на отбраната. \r\nВ изявление за телевизия „Пинк“ Вулин отбеляза, че през годината в Сърбия трябва да пристигнат от Русия три нови хеликоптера Ми-17 и четири хеликоптера Ми-35, а Еърбъс да достави девет хеликоптера Х-145, пет от които са предназначени за Сръбската армия и четири за вътрешното министерство. \r\n„През 2012 г. не можехме дори да мечтаем за такова нещо. Сега, според броя на хеликоптерите, най-новите и най-модерните, можем да сравним с всяка страна в региона и дори да поведем, казва Вулин. \r\nТой подчерта, че тези самолети са най-доброто изпълнение на споразумение за военно-техническо сътрудничество с Беларус, което ще продължи, като добави, че тази година Сърбия ще бъде домакин на голямото учение на славянското братство, в което ще участват руски, беларуски и сръбски военни.", "date": "2019.02.26", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/26/2628385/rse-makedoniya-izgorya-pazarat-v-tuzla-nad-20-dushi-sa-postradali.html", "text": "Пожар обхвана пазара в центъра на босненския град Тузла и почти напълно го разруши, като  над 20 души бяха ранени, предава македонската редакция на радио  “Свободна Европа“ .  \r\nПожарът е локализиран. Засега не може да се каже със сигурност какво го е предизвикало, но търговците твърдят, че причината е взрив на бутилка газ в някое от заведенията за обществено хранене. Пожарът избухва в района, където се продават дрехи и пластмасови изделия, които са лесно запалими и огънят бързо е обхванал голяма площ. \r\nНачалникът на Центъра за спешна помощ Лейла Мемисевич потвърди, че има над 20 ранени, но никой не е с опасност за живота. \r\nТова е вторият голям пожар на пазар в Тузла през последните години. През май 2017 г. битпазарът в квартал „Сеняк“ в източната част на Тузла беше напълно унищожен от огъня.  Юлиян Марков", "date": "2019.02.26", "title": "РСЕ (Македония): Изгоря пазарът в Тузла, над 20 души са пострадали"}
{"url": "http://www.focus-news.net/news/2019/02/26/2628359/zam-ministar-d-r-boyko-penkov-se-sreshtna-s-predstaviteli-na-sdruzhenie-natsionalna-aptechna-kamara.html", "text": "Зам.-министърът на здравеопазването д-р Бойко Пенков се срещна с представители на сдружение „Национална аптечна камара“. Това съобщиха от пресцентъра на  Министерството на здравеопазването . На срещата бяха официално внесени в Министерството на здравеопазването и представени предложенията на членовете на организацията за промени в нормативната уредба, касаеща дейността на аптечния пазар в България.  \r\nМинистерството пое ангажимент да включи представители на сдружението в работна група, която ще има за задача да изработи стратегия за развитието на лекарствения сектор в България.  \r\nЧленове на работната група ще бъдат представители на Министерството на здравеопазването, Националната здравноосигурителна каса, Изпълнителната агенция по лекарствата, Националния съвет по цени и реимбурсиране на лекарствени продукти, Асоциацията на научноизследователските фармацевтични производители в България (ARPharM), Българската генерична фармацевтична асоциация (БГФармА), Българския фармацевтичен съюз,  сдружение „Национална аптечна камара“, пациентски организации и други заинтересовани страни.  \r\nНа срещата беше дискутирано и въвеждането на системата за верификацията съгласно Директивата на ЕС от 2011 г. и делегирания Регламент от 2016 г. Магистър-фармацевтите декларираха, че не са срещу верификацията и определиха внедряването ѝ като полезно и в интерес на българските пациенти. За пореден път д-р Пенков увери, че на аптеките поне шест месеца няма да бъдат налагани глоби и санкции във връзка със системата за верификация.", "date": "2019.02.26", "title": "Зам.-министър д-р Бойко Пенков се срещна с представители на сдружение „Национална аптечна камара“"}
{"url": "http://www.focus-news.net/news/2019/02/26/2628390/kyustendil-rayonniyat-sad-v-dupnitsa-obyavyava-den-na-otvorenite-vrati.html", "text": "Районният съд в Дупница обявява Ден на отворените врати. Това съобщиха за  Радио „Фокус” – Кюстендил  от съдебната институция. Денят на отворените врати ще се проведе на 1 март в зала номер 1 на Съдебната палата и ще бъде посветен на 140-ата годишнина от Учредителното събрание и приемането на Търновската конституция. Тази година се навършват и 40 години от тържественото откриване на Съдебната палата в град Дупница, което прави празника двоен. Специални гости ще бъдат ученици от Средно училище „Св. Паисий Хилендарски“, съдии и бивши председатели на Районен съд – Дупница. \r\nВенцеслав ИЛЧЕВ", "date": "2019.02.26", "title": "Кюстендил: Районният съд в Дупница обявява Ден на отворените врати"}
{"url": "http://www.focus-news.net/news/2019/02/26/2628386/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е предимно облачно. Температурата е 4 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация.  \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.26", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/02/26/2628388/sportrakovodstvoto-na-levski-uspya-da-pogasi-zadalzheniyata-si.html", "text": "Футбол:Ръководството на Левски успя да погаси задълженията си и плати глобата в размер на 100 хиляди евро, която бе наложена от УЕФА, съобщи изпълнителният директор на Левски Павел Колев . \r\nПо този начин „сините“ избегнаха опасността да не играят в европейските клубни турнири в рамките на два сезона. Погасяването е станало без теглене на нови кредити.", "date": "2019.02.26", "title": "Спорт:Ръководството на Левски успя да погаси задълженията си"}
{"url": "http://www.focus-news.net/news/2019/02/26/2628392/nimh-na-mesta-v-stranata-shte-ima-slabi-valezhi-ot-dazhd-maksimalnite-temperaturi-shte-badat-mezhdu-4-i-9.html", "text": "През следващото денонощие облачността ще е предимно значителна. На места ще има слаби валежи от дъжд, в планинските райони – от сняг. Ще духа умерен, в Източна България временно силен северен вятър, с който за кратко ще нахлуе малко по-студен въздух. Преобладаващите минимални температури ще бъдат между минус 3° и 2°, а максималните – между 4° и 9°. До вечерта преваляванията ще спрат. Атмосферното налягане слабо ще се повиши и ще е малко по-високо от средното за месеца. Това съобщи за  Агенция „Фокус”  дежурният синоптик Eвгения Егова от  Националния институт по метеорология и хидрология (НИМХ) .  \r\nНад Черноморието облачността ще е значителна и на отделни места ще има слаби валежи от дъжд. Ще духа предимно силен северен вятър. Максималните температури ще бъдат между 4°-6°. Температурата на морската вода е 5-6°. Вълнението на морето ще бъде 3-4 бала. \r\nНад планините облачността ще е предимно значителна и на места ще има превалявания от сняг. Ще духа силен, временно и бурен северен вятър. Максималната температура на височина 1200 метра ще е около минус 2°, на 2000 метра – около минус 8°. \r\nВ четвъртък вятърът отново ще се ориентира от запад-северозапад и ще се усили. Облачността бързо ще намалее до слънчево време. Температурите ще се повишат и дневните ще в повечето места ще са между 9° и 14°, а минималните - между минус 2° и 3°. Март ще започне с предимно слънчево и топло време с максимални температурите между 13° и 18°. В събота от север облачността бързо ще се увеличи и след обяд на места ще превали, предимно дъжд, в планините над 2000 м – сняг. Вятърът ще се ориентира от изток-североизток и ще започне да прониква студен въздух.", "date": "2019.02.26", "title": "НИМХ: На места в страната ще има слаби валежи от дъжд, максималните  температури ще бъдат между 4° и 9°"}
{"url": "http://www.focus-news.net/news/2019/02/26/2628393/the-jerusalem-post-bivsh-izraelski-ministar-e-osaden-za-shpionazh-v-polza-na-iran.html", "text": "Бившият министър на енергетиката и инфраструктурата Гонен Сегев, който в миналото е лежал  в затвора за контрабанда на наркотици, фалшификация и измами, е бил екстрадиран от Екваториална Гвинея и арестуван през май по подозрение, че е помагал на врага по време на война, шпионирайки държавата Израел и предоставяйки разузнавателни данни на Иран, пише израелското англоезично издание  The Jerusalem Post . \r\nПрокурорите Геула Коен и Ракел Зееви заявиха, че \"обвинителният акт,  според който Сегев  се е признал за виновен в споразумение с прокуратурата, включвал шпионаж и предоставяне на информация на врага с намерение да навреди на националната сигурност.\" \r\n\"Сегев призна, че е действал от името на иранските разузнавателни сили в продължение на пет години, поддържал е редовни връзки с тях, използвайки нелегален канал и им е предоставил разнообразна информация - включително и строго-секретна\", продължава изявлението. \r\nТе казаха, че Сегев е провеждал срещи в Иран, както и в други страни на секретни места. \r\nОсвен това от прокуратурата заявиха, че Сегев се е опитал да насърчи контактите между Иран и израелци, които познава в отбранителната структура. Те добавиха, че 11-годишната присъда намира баланс между тежестта на неговите престъпления и избягването на разширен процес, който би могъл да разкрие разузнавателни източници, методи и тайни. \r\nПрокурорите заявиха, че ефективната осъдителна присъда представлява значителна победа за Шин Бет (Израелската агенция за сигурност), полицията и прокуратурата, когато израелски гражданин, който е живял в Африка и е шпионирал за Иран, все пак е изправен пред правосъдието в Израел.  Юлиян Марков", "date": "2019.02.26", "title": "The Jerusalem Post: Бивш израелски министър е осъден за шпионаж в полза на Иран"}
{"url": "http://www.focus-news.net/news/2019/02/26/2628389/daniela-saveklieva-gerb-obrazovanieto-e-edin-ot-osnovnite-ni-prioriteti-zashtoto-tova-e-investitsiya-v-badeshteto-i-mladite-hora.html", "text": "Образованието е един от основните приоритет на ПП ГЕРБ, защото това е инвестиция в бъдещето и младите хора. Това каза народният представител и областен координатор на ПП ГЕРБ – Благоевград Даниела Савеклиева при откриването на гражданския диалог „Европа в нашия дом”, предаде репортер на  Радио „Фокус” – Пирин.  Тя изрази удовлетворението си от това, че залата е препълнена. „Високи доходи се постигат само с качествено образование”, каза още Савеклиева. Тя добави, че целта на гражданският диалог „Европа в нашия дом” е да се чуе гласът и мнението на всички. „Благодаря, че сте тук, за да обсъдим добрите практики, но и проблемите в сферата на образованието, за да може да намерим тяхното решение”, подчерта Савеклиева. „По-високото заплащане на учителите, въвеждането на дуална система, подобряване качеството на образователната инфраструктура също са част от нашите приоритети”, отбеляза Савеклиева. Според нея подобряването на образователната инфраструктура няма да е пълноценно без инвестиции. Савеклиева отбеляза, че са били отпуснати 23 млн. лв. по оперативните програми, свързани с образованието. „Освен това бяха осигурени допълнителни средства за повишаване учителските заплати.  400 млн. лв. пък са осигурени за подобряване материалната база и дигитализация”, заяви Савеклиева. По думите ѝ с оглед на всичко това трябва да си дадем сметка колко важно всъщност е членството ни в Европейският съюз и то в навечерието на европейските избори.  \r\nЛивия НИНОВА", "date": "2019.02.26", "title": "Даниела Савеклиева, ГЕРБ: Образованието е един от основните ни приоритети, защото това е инвестиция в бъдещето и младите хора"}
{"url": "http://www.focus-news.net/news/2019/02/26/2628398/desislava-todorova-bmchk-burgas-startira-blagotvoritelniyat-bazar-martenichka-zakachi-i-nadezhda-podari.html", "text": "Днес стартира благотворителният базар „Мартеничка закачи и надежда подари“. Това съобщи за  Радио „Фокус“ – Бургас  Десислава Тодорова, специалист по младежките дейности в Областен съвет на БЧК – Бургас. По думите ѝ базарът за мартеници ще се провежда в рамките на три дни в един от големите бургаски търговски центрове, намиращ се в ж.к. „Славейков“. „Идеята е събраните средства да бъдат вложени във фонд „Милосърдие“ към Български червен кръст – Бургас. Това е най-старият фонд на организацията, който подпомага лица в нужда, самотно живеещи възрастни хора, такива със заболявания, лежащо болни или хора в нужда, които живеят под прага на бедността. Надяваме се със събраните средства да подпомогнем колкото се може повече хора“, обясни Тодорова и добави, че инициативата се провежда под този надслов за четвърта поредна година. „Мероприятието е по идея на доброволци от Младежкия червен кръст в Бургас. Желаещите да помогнат, могат да закупят мартеничка от базара в търговския център всеки ден от 10 до 20 часа“, посочи още Тодорова. \r\nМария ПОПЧЕВА", "date": "2019.02.26", "title": "Десислава Тодорова, БМЧК – Бургас: Стартира благотворителният базар „Мартеничка закачи и надежда подари“"}
{"url": "http://www.focus-news.net/news/2019/02/26/2628395/ministar-krasimir-valchev-do-golyama-stepen-sotsialnoto-i-ikonomicheskoto-polozhenie-v-stranata-zavisi-ot-obrazovanieto-i-politikite-koito-pravim-v-sferata-mu.html", "text": "До голяма степен социалното и икономическото положение в страната зависи от образованието и политиките, които правим в сферата му. Това каза министърът на образованието и науката Красимир Вълчев по време на гражданският диалог „Европа в нашия дом”, предаде репортер на  Радио „Фокус” – Пирин.  Според министър Вълчев подобни теми отдавна са форма на диалог, който се практикува в страните от Европейския съюз (ЕС). „Често говорим и мислим как нещата на европейско ниво се отразяват при нас. С процеса на времето осъзнах, че политиките на Европейския съюз рано или късно намират отражение и в нашата система”, каза още министър Вълчев. Той подчерта, че в сферата на образованието се усеща европейската солидарност. „Днес предизвикателството пред нас най-вече е свързано с човешкия капитал и включването на всички деца в сферата на образованието”, отбеляза министър Вълчев. Той заяви, че приоритет пред министерството е ѝ намаляване процента на напуснали от системата. Според министър Вълчев, когато всички институции работят заедно, то резултатите са на лице. „Ефектът е по-голям, когато всички говорим заедно. По-лесно беше да запишем децата, отколкото да осигурим тяхното ежедневно посещение, защото смятам, че качествените изменения идват с количествени натрупвания”, посочи министър Вълчев.  \r\nЛивия НИНОВА", "date": "2019.02.26", "title": "Министър Красимир Вълчев: До голяма степен социалното и икономическото положение в страната зависи от образованието и политиките, които правим в сферата му"}
{"url": "http://www.focus-news.net/news/2019/02/26/2628396/sofiya-ogranicheno-e-dvizhenieto-pri-km-150-na-am-struma-v-uchastaka-novo-delchevo-sandanski-v-posoka-sofiya-poradi-premahvane-na-bilbord.html", "text": "Ограничено е движението при км 150 на АМ \"Струма\" в участъка Ново Делчево - Сандански, в посока София поради премахване на билборд. Това съобщиха от пресцентъра на  Агенция \"Пътна инфраструктура\" . Трафикът се пренасочва по обходен маршрут - път I-1 Ново Делчево - Сандански. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.02.26", "title": "София: Ограничено е движението при км 150 на АМ \"Струма \" в участъка Ново Делчево - Сандански, в посока София поради премахване на билборд"}
{"url": "http://www.focus-news.net/news/2019/02/26/2628401/predstoyashti-mezhdunarodni-sabitiya-za-27-fevruari-agentsiya-fokus.html", "text": "***  Среща между американския президент Доналд Тръмп и севернокорейския лидер Ким Чен-ун \r\n***  Започва най-голямото военноморско учение на Турция „Синя родина“ в Черно и Егейско море и Източното Средиземноморие  \r\n***  Ключово гласуване в британския парламент за Брекзит \r\n***  Среща между руския президент Владимир Путин и израелския министър-председател Бенямин Нетаняху \r\n***  Бившият испански премиер Мариано Рахой свидетелства в процеса срещу каталунските сепаратисти \r\n***  Испанският крал Фелипе VI приема президента на Перу \r\n***  Среща между френския президент Еманюел Макрон и германския канцлер Ангела Меркел \r\n***  Бившият адвокат на Доналд Тръмпм, Майкъл Коен, свидетелства пред Надзорната комисия в Конгреса \r\n***  Главният търговски представител на САЩ Лайтизър свидетелства пред Конгреса \r\n***  Директорът на Федералния резерв дава информация за полугодието пред Конгреса", "date": "2019.02.26", "title": "Предстоящи международни събития за  27 февруари  (Агенция \"Фокус\")"}
{"url": "http://www.focus-news.net/news/2019/02/26/2628391/d-r-atanas-kambitov-kmet-na-blagoevgrad-mnogo-neshta-byaha-napraveni-v-sferata-na-obrazovanieto.html", "text": "Много неща бяха направени в сферата на образованието. Това каза кметът на Благоевград д-р Атанас Камбитов при откриването на гражданския диалог „Европа в нашия дом”, предаде репортер на  Радио „Фокус” – Пирин.  Той заяви, че му е изключително приятно, че Община Благоевград е домакин на тази среща – диалог. „Като местна власт работим много активно в посока подобряване качеството на образованието. Благодаря на министър Красимир Вълчев за добрата съвместна работа, която имаме с Министерството на образованието”, допълни д-р Атанас Камбитов. Той посочи, че темата на днешния граждански диалог, а и темата за образованието е повече от ползотворна. „За мен най-добрите инвестиции са в образованието и инвитро процедурите”, подчерта д-р Камбитов.  \r\nОт своя страна Милена Дамянова, председател на комисията по образованието и науката към 44-то НС, каза, че на днешната среща ще бъдат споделени добри примери, свързани с европейските политики и програми, с които се постигат целите на образованието.  \r\nЛивия НИНОВА", "date": "2019.02.26", "title": "Д-р Атанас Камбитов, кмет на Благоевград: Много неща бяха направени в сферата на образованието"}
{"url": "http://www.focus-news.net/news/2019/02/26/2628402/sport-elitsa-kostova-otpadna-v-parviya-krag-na-tenis-turnira-v-mason-frantsiya.html", "text": "Тенис: Българката Елица Костова отпадна в първия кръг на сингъл на турнира по тенис на твърди кортове в зала във френския град Масон с награден фонд от 25 хиляди долара.  \r\nКостова загуби от участващата с \"уайлд кард\" представителка на домакините Жюли Жерве с 4:6, 4:6 за 77 минути.  \r\nПоставената под номер 2 Виктория Томова ще играе утре срещу квалификантката Кристина Букса (Испания). Изабелла Шиникова, която преодоля квалификациите, пък ще срещне представителката на домакините Клое Паке.", "date": "2019.02.26", "title": "Спорт: Елица Костова отпадна в първия кръг на тенис турнира в Масон, Франция"}
{"url": "http://www.focus-news.net/news/2019/02/26/2628399/dots-nadezhda-stalyanova-nay-golyam-broy-dumi-v-ezika-ni-navlizat-ot-angliyskiya-no-ne-tryabva-da-se-chuvstvame-zastrasheni-ot-negovata-hegemoniya.html", "text": "Най-голям брой думи в езика ни навлизат от английския, но не трябва да се чувстваме застрашени от неговата хегемония. Това каза доц. д-р Надежда Сталянова от Катедрата по български език към Факултета по славянски филологии в СУ „Св. Климент Охридски“ в интервю за  Агенция „Фокус“  по повод правописната реформа от 26 февруари 1945 г. Доц. Сталянова направи кратка ретроспекция с цел да не се чувстваме застрашени от хегемонията на английския език.  \r\n„В историята на българския език има няколко чужди езика, които са оказвали лавинообразно влияние върху българския език. Ако си припомним времето на Кирил и Методий, такъв език е бил гръцкият. По време на турското робство това е бил турският език. След това през Възраждането в българския език нахлуват думи от западноевропейските езици през руски. В средата на и до края на 80-те години на миналия век такъв език хегемон за българския беше руският език“, обясни доц. Сталянова. По думите й последните  няколко десетилетия  не само в българския език, но и в глобален план, преобладават думи от английски. Доц. Сталянова уточни, че не винаги английският е бил хегемонен език.  „Кой език ще влияе върху други е резултат на исторически и културни обстоятелства. В момента безспорно е, че английският език в международен план е език, на който до известна степен говорим и на който разбираме всички. Английският е езикът на комуникациите, на медиите, на новите технологии, които безспорно белязаха живота ни последните няколко десетилетия. Логично е именно най-много като брой думи да навлизат от него“, добави още тя.", "date": "2019.02.26", "title": "Доц. Надежда Сталянова: Най-голям брой думи в езика ни навлизат от английския, но не трябва да се чувстваме застрашени от неговата хегемония"}
{"url": "http://www.focus-news.net/news/2019/02/26/2628403/sliven-pozhar-e-goryal-v-rayona-na-232-233-km-na-avtomagistrala-trakiya-vazmozhno-e-zadimyavane.html", "text": "Водачите да шофират с повишено внимание по автомагистрала „Тракия“ при 232-233 км, в района на Сливен, призовават от  пресцентъра на МВР.  В района е възможно да се образува задимяване след пожар в сухи треви и храсти край магистралата, който вече е погасен. Автопатрул с включени светлини е на място, за да подпомага преминаващите през участъка. \r\nСигналът за огън, обхванал сухи треви и храсти, край автомагистрала „Тракия“ при 232-233 км, в района на Сливен, е постъпил към 18.20 часа. Незабавно към мястото са насочени екипи на пожарната, които за минути са погасили огъня.", "date": "2019.02.26", "title": "Сливен: Пожар е горял в района на 232-233 км на автомагистрала \"Тракия\", възможно е задимяване"}
{"url": "http://www.focus-news.net/news/2019/02/26/2628387/angel-papalezov-gdnp-krasimir-uzunov-uspyavashe-da-prizemi-vseki-do-bolka-iskren-printsipen-i-neveroyatno-istinski-toy-ni-davashe-vyarna-posoka.html", "text": "Красимир Узунов успяваше да приземи всеки – до болка искрен, принципен и невероятно истински, той ни даваше вярна посока. Това каза за  Радио „Фокус“  главен инспектор Ангел Папалезов - началник на сектор „Културно-исторически ценности“ към ГД „Национална полиция“. „Невероятно жизнен, невероятно отзивчив, невероятно истински, много принципен, безкомпромисен, искрен, понякога дори до болка – независимо каква е позицията на някой и самочувствието му, Красимир Узунов с удоволствие му казваше истината и много бързо успяваше да приземи всеки – в личен, в служебен или в морален план. Много успешно приземяваше както мен, така и всички около себе си, и ни даваше вярната посока и верния страничен поглед“, добави гл. инспектор Ангел Папалезов. Той разказа, че поводът, който ги е свързал и направил близки приятели, е общата кауза по защита на българското от чужда намеса. „Красимир Узунов винаги ми казваше, че не е важно дали някой наш успех ще придобие общественост – важното е да запазим важните за българската история паметници, книжнина или ръкописи в България, за да могат учените да ги публикуват и използват. И точно това се опитвам да запазя в спомените си. Работихме по толкова хубави съвместни случаи, които заради неговия характер и по негово желание никога не сме оповестявали“, уточни гл. инспектор Папалезов. Той сподели още, че най-ярко помни усета му за историчност и мисълта му за България и за това как българщината да пребъде. „Беше просто невероятен – с невероятен усет, невероятна комбинативност, невероятно желание да се случват нещата и да впряга личности и служби от всякакъв характер да работят за българщината“, каза още Ангел Папалезов.", "date": "2019.02.26", "title": "Ангел Папалезов, ГДНП: Красимир Узунов успяваше да приземи всеки – до болка искрен, принципен и невероятно истински, той ни даваше вярна посока"}
{"url": "http://www.focus-news.net/news/2019/02/26/2628400/ministar-krasimir-valchev-nay-golyamata-modernizatsiya-v-sistemata-na-obrazovanieto-e-da-realizirame-tova-koeto-narichame-kompetentnost-kam-podhoda.html", "text": "Най-голямата модернизация в системата на образованието е да реализираме това което наричаме компетентност към подхода. Това каза министърът на образованието и науката Красимир Вълчев по време на гражданският диалог „Европа в нашия дом”, предаде репортер на  Радио „Фокус” – Пирин.  „Трябва да префокусираме системата към креативния учител, който да се чувства свободен да преподава с по-различни методи, а не просто да бъде лектор. По този начин той ще провокира интереса на децата към ученето, както и ще провокира креативността и критичното мислене”, каза още министър Вълчев. Той подчерта, че част от модернизацията на системата се насочва и към информационните технологии, както и към развитието на дигиталните умения.  \r\nЛивия НИНОВА", "date": "2019.02.26", "title": "Министър Красимир Вълчев: Най-голямата модернизация в системата на образованието е да реализираме това което наричаме компетентност към подхода"}
{"url": "http://www.focus-news.net/news/2019/02/26/2628405/stara-zagora-teatar-lyubomir-kabakchiev-predstavi-premierniya-si-spektakal-predgradie-na-erik-bogosyan-v-kazanlak.html", "text": "Театър „Любомир Кабакчиев” представи премиерния си спектакъл „Предградие” на Ерик Богосян, предаде кореспондент на  Радио „Фокус” . Режисьор на спектакъла е Ованес Торосян.  \r\nПиесата е писана в началото на 90-те години на миналия век за младежите от американските предградия, но проблемите са идентични с тези на предградията в България и до ден днешен. Героите на спектакъла са завършили училище, един от тях е успял да пробие, но всички останали са в квартала и са без перспектива, и търсят себе си. Докъде могат да стигнат, отговор на този и много други въпроси търси „Предградие”. \r\nВ спектакъла участва целият младежки състав от трупата на Театър „Любомир Кабакчиев” и двама от доайените на театъра Георги Атанасов и Милен Вангелов. \r\nСпектакълът е подкрепен от дамите от Иннър Уил клуб в Казанлък, които в момента работят съвместно с полицията и швейцарски неправителствени организации по проблемите за дрогата и младежта.  \r\nСлавяна ГАЙДАРОВА", "date": "2019.02.26", "title": "Стара Загора: Театър „Любомир Кабакчиев” представи премиерния си спектакъл „Предградие” на Ерик Богосян в Казанлък"}
{"url": "http://www.focus-news.net/news/2019/02/26/2628407/plovdiv-den-na-otvorenite-vrati-za-roditeli-shte-ima-na-28-fevruari-v-ag-otdelenieto-na-umbal-plovdiv.html", "text": "Екипът на отделението по Aкушерство и гинекология в УМБАЛ „Пловдив“ организира за бъдещи родители Ден на отворените врати на 28 февруари 2019 г. от 12.30 ч. Това съобщиха за  Радио „Фокус“- Пловдив  от отделението. За посещението не е необходимо предварително записване. „По традиция ще бъдат представени предродилна и родилна зала за водене на нормални раждания, операционните за Цезарово сечение, стаите за послеродов престой и за изписване“, посочи старшата акушерка Диана Троплева. \r\nОбиколката започва от 3-я етаж. По време на визитата майките и татковците ще получат основна информация как протича раждането в отделението. Ще се запознаят със задължителната документация и консултациите, които се провеждат с кардиолог и анестезиолог преди раждането. \r\nРодителите ще имат възможността да се запознаят с медицинския персонал, ръководен от д-р Димитър Йончев. Те ще могат да зададат своите въпроси, свързани с обезболяване на раждането, кърменето, облеклото на новороденото и дали майката и бебето ще бъдат заедно по време на престоя в лечебното заведение. \r\nПо традиция Ден на отворените врати се провежда поне един път месечно в АГ отделението на болницата.", "date": "2019.02.26", "title": "Пловдив: Ден на отворените врати за родители ще има на 28 февруари в АГ отделението на УМБАЛ „Пловдив“"}
{"url": "http://www.focus-news.net/news/2019/02/26/2628397/ministar-krasimir-valchev-tryabva-da-sme-po-orientirani-kam-profesionalnoto-obrazovanie-nasochvayki-detsata-kam-nego-za-da-gi-zadarzhim-v-regionite.html", "text": "Трябва да сме по-ориентирани към професионалното образование, насочвайки децата към него, за да ги задържим в регионите. Това каза министърът на образованието и науката Красимир Вълчев по време на гражданският диалог „Европа в нашия дом”, предаде репортер на  Радио „Фокус” – Пирин.  Той посочи, че Министерството на образованието подкрепя тези усилия. „Ние осигурихме допълнителни средства за по-отдалечените детски градини и училищата, където има проблеми. За в бъдеще предизвикателство пред нас ще бъде осигуряването на учители”, каза още министър Вълчев. Той добави, че трябва да се направи така, че учителите да имат интерес и към образователните институции в по-малките населени места. „Общото увеличение на заплатите се надяваме, че ще мотивираме и по-младите хора да станат учители, но това не е единственото, което правим”, заяви министър Вълчев. Той отбеляза, че има идеята да бъдат осигурени командировъчни за учители към по-малки населени места като за тях ще бъде осигурено по-голямо възнаграждение.  \r\nЛивия НИНОВА", "date": "2019.02.26", "title": "Министър Красимир Вълчев: Трябва да сме по-ориентирани към професионалното образование, насочвайки децата към него, за да ги задържим в регионите"}
{"url": "http://www.focus-news.net/news/2019/02/26/2628406/abv-mladezhi-initsiirat-natsionalno-dvizhenie-za-mir-i-podpiska-za-vsenaroden-referendum-po-vaprosi-za-mira-obzor.html", "text": "АБВ-Младежи инициират  национално движение за мир  и подписка за всенароден референдум по въпроси за мира. Това обяви председателят на АБВ-Младежи Пламена Заячка по време на пресконференция на партията. Тя добави, че младите хора в партията ще търсят подкрепа на граждани и организации, а целта е максимално широка гласност в името на солидарност за мира. В контекста на инициативата, АБВ-Младежи настояват Договора за ликвидиране на ракетите със среден обсег на действие да бъде актуализиран, разширен. „Искаме да запазим мира в зоната на Черноморския басейн, Балканите и България. България е председател на Организацията за черноморско икономическо сътрудничество. Това е повече от силна позиция и затова по време на председателството трябва да се инициира именно от нашата страна такъв процес“, посочи Заячка. Председателят на ПП АБВ Румен Петков обясни, че именно въпросите за запазване на мира и разоръжаването залягат в проектокампания за реализиране на подписка и обявяване на всенароден референдум. „Двата въпроса, които ще се представят на политическите партии и гражданите са: 1. Съгласни ли сте България да бъде територия без ядрено оръжие? 2. Съгласни ли сте военните съоръжения, тренировъчни центрове и полигони на територията на страната да бъдат само отбранителни? Ще се обърнем към ГЕРБ, БСП, ДПС, „Воля“, НФСБ, ВМРО, АТАКА, НПО-та и синдикати, за търсене на начини за опазване на мира, които защитават националния интерес“, каза още той.  \r\nПо време на срещата беше обсъдена и темата за налагане на вето от президента Румен Радев на текстовете от  Изборния кодекс , като председателят на партията определи начина като груб политически ангажимент. „Трябва да кажа, че сме държавата, която най-често извършва промени в нормативна база свързана с подготовка и организация за провеждане на избори“, обясни Петков като посочи за примери Германия, Русия, Украйна и други европейски държави, в които се налагат промени в изключително редки ситуации и то две-три години преди избори. \"Винаги сериозните промени в България се правят в нарушения с изискванията на Венецианската комисия и Съвета на Европа, т.е два-три месеца преди съответния избор\", отбеляза той. Стана ясно още, че ПП АБВ не приема аргументите на БСП за напускане на парламента в този момент и заявяват позиция за прекратяване на дебатите за или против машинно гласуване. „Настояваме да бъдат преустановени дебатите за машинното гласуване, да се потвърди старият Изборен кодекс и веднага след провеждането на европейските изборите да започне солидна дискусия в Народното събрание и с привличането на дискусия от експерти, които познават изборната практика е Европа и да се подготви един Избирателен кодекс, който да е в сила 30-40 години напред“, посочи председателят на партията.  \r\nПо време на пресконференцията зам. -председателят на АБВ Любомира Ганчева засегна и темата за  енергийната независимост  на страната. „ПП АБВ сериозно е обезпокоена затова, че българското правителството и ресорното министерство не са в състояние да формулират националните интереси в областта на енергетиката и не могат да ги защитят“, отбеляза тя.  Ганчева изтъкна, че в момента в европейските институции тече промяна на газовата директива, а България отсъства от процеса. „Настояваме българското правителство и българският министър на енергетиката да защитят правото на България да има ключови позиции като входна точка на големите структурни проекти и това ще стане като подкрепи гласуването на правовата директива през месец март“, коментира зам.-председателят на АБВ. „Ще изискаме информация от българското правителство - отговор как, кога е приета позицията на България по газовата директива и защо тя не е част и елемент от енергийната стратегия, която беше приета през декември месец. Настояваме, както Германия е постигнала договореност да има пряка руска газ през Германия, ние искаме и България да постигне пряка газ от Русия през страната“, допълни Ганчева. \r\nДаяна ДЮЛГЕРОВА", "date": "2019.02.26", "title": "АБВ-Младежи инициират национално движение за мир и подписка за всенароден референдум по въпроси за мира (ОБЗОР)"}
{"url": "http://www.focus-news.net/news/2019/02/26/2628404/ministar-krasimir-valchev-ednosemenniyat-rezhim-ima-bezsporni-predimstva-toy-e-neobhodimost-i-tryabva-da-bade-darzhavna-politika.html", "text": "Едносеменният режим има безспорни предимства, той е необходимост и трябва да бъде държавна политика. Това каза министърът на образованието и науката Красимир Вълчев по време на гражданския диалог „Европа в нашия дом” в отговор на въпрос, зададен от кметът на Благоевград д-р Атанас Камбитов във връзка с въвеждането на едносеменния режим в училищата и осигуряване на средства за нови сгради, когато това се налага, предаде репортер на  Радио „Фокус” – Пирин.  Той заяви, че преминаването към режима ще стане чрез три мерки. „Първата е промяна в приема, след което ще бъде извършено доизграждане и изграждане на нови училища”, каза още министър Вълчев. Той отбеляза, че доизграждането до голяма степен ще реши проблемът на по-голяма част от училищата. „Освен това тази година ще открием три нови училища на места, където имаше изключително стари сгради”, добави министър Вълчев. Той отбеляза, че Столична община е поела ангажимента за изграждането на четири нови училища, защото образователната инфраструктура е отесняла за нуждите на някои от районите в София.  \r\nЛивия НИНОВА", "date": "2019.02.26", "title": "Министър Красимир Вълчев: Едносеменният режим има безспорни предимства, той е необходимост и трябва да бъде държавна политика"}
{"url": "http://www.focus-news.net/news/2019/02/26/2628382/ivan-granitski-izdatel-krasimir-uzunov-se-razdavashe-toy-ne-zhiveeshe-a-goreshe.html", "text": "Висока чест беше за мен, че познавах Красимир Узунов. Това каза за  Радио „Фокус“  Иван Гранитски. \"Имам прекрасни впечатления. Преди всичко той беше истински патриот, един от малкото изчезващи в днешно време патриоти, които до болка обичаха Отечеството и работеха за него. Неговата дейност, всички знаят, беше невероятна - и в сферата на грижата за националната идентичност, защитата на българската кауза във всички посоки, популяризиране на нашите храбри офицери и генерали от миналото, нашите войници и техния безпримерен подвиг, така също и книгите, които издаваше и пишеше или подпомагаше. Разбира се и дейността му в Агенция и Радио „Фокус“ - едно от най-добрите радиа. Но преди всичко: тази изключителна любов към Родината, това родолюбие, което беше невероятно. Той се раздаваше, той не живееше, а гореше като един пламък и така си отиде\", каза още Гранитски. „Сигурен съм, че щеше да свърши и още велики дела за Отечеството, но съдбата реши друго“, заяви той и допълни, че трябва да скърбим, но и да мислим за него с най-светли чувства и помисли.", "date": "2019.02.26", "title": "Иван Гранитски, издател: Красимир Узунов се раздаваше - той не живееше, а гореше"}
{"url": "http://www.focus-news.net/news/2019/02/26/2628410/ministar-petya-avramova-v-stara-zagora-kazanlak-chirpan-i-radnevo-shte-badat-vlozheni-99-mln-lv-za-modernizatsiya-na-vik-mrezhata.html", "text": "В Стара Загора, Казанлък, Чирпан и Раднево ще бъдат вложени 99 млн. лв. за модернизация на ВиК мрежата. Средствата са по Оперативна програма „Околна среда 2014-2020 г.“. ВиК дружеството подготвя формуляра си за кандидатстване, който ще бъде подаден в МОСВ. Това каза днес в Стара Загора министърът на регионалното развитие и благоустройството Петя Аврамова, съобщиха от пресцентъра на  Министерството на регионалното развитие и благоустройството . Там тя участва в дискусията „Европа  в нашия дом“. \r\nМинистърът подчерта значението на европейската солидарност за подобряване на водната, пътната, образователната и социалната инфраструктура в страната. Благодарение на нея у нас се реализират големи проекти, които променят живота на хората в цели региони на страната. Такъв проект е изграждането на АМ “Тракия“,  което се отрази благотворно на цяла Южна България, включително на старозагорска област. \r\nВ момента с европейски средства се строи АМ „Струма“. От магистралата са готови 69 км, сега предстои изграждане на най-тежкия участък – през Кресненското дефиле. Безвъзмездната финансова помощ, която страната ни ще получи от ЕС за строителството на участъците от Благоевград до Сандански, възлиза на близо 1,2 млрд. лв. През миналия програмен период с европейски средства в размер на 538 млн. лв. бе финансирано строителството на отсечките от магистралата от Долна Диканя до Благоевград и от Сандански до Кулата. \r\nВ подобряване на пътната мрежа се влагат значителни средства и от държавния бюджет. АМ „Хемус“ е приоритет на правителството, защото ще даде тласък за икономическото развитие не Северна България. С национално финансиране ще се изгражда и пътят Видин - Ботевград, с който са свързани надеждите за възраждане на Северозападна България.  \r\nПаралелно с това в страната се извършва рехабилитация на 517 км републикански пътища, като близо 250 км от тях на стойност 230 млн. лв. се работят по ОПРР 2014-2020. Това са второкласни и третокласни пътища в различни области, които са важни не само за живота на хората по места, но и за всички български граждани. \r\nМинистър Аврамова посочи, че на територията на област Стара Загора за подобряване на пътната инфраструктура са инвестирани 11 млн. лв. от бюджета и още 41,7 млн. лв. от Оперативна програма „Региони в растеж“ 2014-2020. В момента с пари по ОПРР се модернизират 30 км от второкласния път Стара Загора - Раднево, който свързва двете общини с магистрала „Тракия“. Рехабилитира се и второкласният път Чирпан - Симеоновград, който не е ремонтиран от 40 години, но е алтернативен маршрут на автомагистрала „Марица“ и на пътя Поповица – Хасково. Сега се полага нова асфалтова настилка, слагат се ограничителни системи. Така хората ще могат да пътуват бързо, удобно и сигурно.   \r\nПрез тази година ще се проведат всички необходими процедури за актуализация на техническия проект за разширяване на пътя от АМ „Тракия“ до Стара Загора, който е от преди 12 години и предвижда изграждане на две допълнителни ленти. Така новият проект ще отговаря на всички съвременни изисквания за пътно проектиране, а и ще е ясна цялата стойност. Извършват се и всички административни дейности, свързани с изграждането на тунела под Шипка, който е сред приоритетите на правителството. Изготвен е разширен идеен проект за съоръжението, което ще бъде с две ленти за движение и аварийна галерия. Индикативната стойност е около 520 млн. лв. Има два варианта за строителството му. Единият е чрез публично-частно партньорство или концесия, а другият е да се финансира със средства от бюджета. „Все още нямаме одобрен вариант, преговорите продължават, като имаме и заявен интерес за концесия на тунела и магистралата Русе-Велико Търново от китайска компания“, посочи Аврамова. В момента се извършва съгласуване на парцеларния план, касаещ изграждането на западния обходен път на Казанлък, който да поеме трафика от южната страна на съоръжението. Със съвместно финансиране между АПИ и община Казанлък ще се ремонтира и надлез „Арсенал“, по който минават 12 000 души, работещи във военно-промишления завод. \r\nС европейски средства се облагородява градската среда, подобрява се транспортът, санират се училища и детски градини в област Стара Загора, коментира още министърът. По ОПРР 2014-2020 са сключени 22 договора за общо 119 млн. лв. на територията на областта. Първият завършен обект е реконструираната Професионалната гимназия по енергетика и електротехника в Община Гълъбово, където днес учениците получават своите професионални умения в приятна и комфортна среда. В Стара Загора се модернизира и градският транспорт. Предвижда се въвеждане на автоматизирана система за таксуване, което е удобство за гражданите. Проектът включва и купуване на нови превозни средства. Нови автобуси ще има и в Казанлък. За удобство на гражданите се въвежда информационна система за градския транспорт, обновяват се 23 спирки. Министър Аврамова призова общините за максимална мобилизация при изпълнение на проектите, които навлизат в решителна фаза. Желанието е финансирането през новия програмен период да бъде насочено приоритетно към развитието на регионите, така че проектите да не решават проблемите само на една община, а да водят до икономически растеж.", "date": "2019.02.26", "title": "Министър Петя Аврамова: В Стара Загора, Казанлък, Чирпан и Раднево ще бъдат вложени 99 млн. лв. за модернизация на ВиК мрежата"}
{"url": "http://www.focus-news.net/news/2019/02/26/2628409/nimh-zhalt-kod-za-silen-vyatar-i-valnenie-po-moreto-e-v-sila-za-27-fevruari.html", "text": "Жълт код за силен вятър и вълнение по морето е в сила за 27 февруари, сочи справка на сайта на  НИМХ . През нощта ще има усилване на вятъра от север до 14 – 19 м/сек (7 – 8 бала по Бофорт). Увеличението на вълнението е до 3 – 4 бала. В останалата част на страната няма предупреждения за опасни явления.", "date": "2019.02.26", "title": "НИМХ: Жълт код за силен вятър и вълнение по морето е в сила за 27 февруари"}
{"url": "http://www.focus-news.net/news/2019/02/26/2628394/tacc-mvnr-na-rusiya-i-kuba-ne-priemat-vanshna-namesa-v-rabotite-na-venetsuela.html", "text": "Русия и Куба не приемат намеса във вътрешните работи на Венецуела и използването на сила за решаване на проблемите. Това се посочва в изявление на МВнР на Русия , разпространено във вторник, след консултациите в Хавана на първия заместник-външен министър Владимир Титов, предава  TACC . \r\n\"Особено внимание беше обърнато на ситуацията около Венецуела. Отбелязано беше отхвърлянето на външната намеса във вътрешните работи на страната и използването на сила за решаване на проблемите, включително под прикритието на внос на хуманитарна помощ. Отбелязва се важността на съдействие за провеждане на неконфронтационен диалог и намиране на устойчиво политическо решение.\"  Юлиян Марков", "date": "2019.02.26", "title": "TACC: МВнР на Русия и Куба не приемат външна намеса в работите на Венецуела"}
{"url": "http://www.focus-news.net/news/2019/02/26/2628411/za-registriranite-po-dds-firmi-srokat-za-svarzvane-na-kasovite-aparati-kam-nap-e-30-septemvri-za-tezi-koito-ne-sa-30-yuni-obzor.html", "text": "За регистрираните по ДДС фирми срокът за свързване на касовите апарати към НАП е 30 септември, за тези които не са - 30 юни. Това стана ясно на брифинг в Министерски съвет, след среща между премиера Бойко Борисов, финансовия министър Владислав Горанов, представители на Българската стопанска камара и браншови организации. Обсъжданата от тях тема беше Наредба 18 – за регистрацията на касовите апарати в НАП. Идеята е оборотите да се отчитат веднага пред данъчните, а не както досега - веднъж месечно. Пред журналисти финансовият министър Владислав Горанов обяви, че срокът за прилагането на Наредбата за регистрациите на касовите апарати се отлага със 7 месеца за търговците, които използват системи за управление на продажбите, а за фирмите, които не са регистрирани по ДДС, крайната дата е 30 юни. „Имахме много ползотворен диалог с представителите на Българската стопанска камара, предначертахме комуникационен модел, по какъв начин ще продължи работата по окончателното имплементиране на наредбата по различните и фази“, обясни Горанов. „На 19 февруари анонсирах, че сроковете за прилагане на наредбата ще бъдат променени за част от търговците. За тези, които използват системи за управление на продажбите. Срокът ще се измести за 30 септември. Това са 7 месеца, за които съвместно с представителите на бизнеса ще търсим оптимални решения за тези гранични процеси и състояния, които срещат проблеми за бизнеса за имплементиране и прилагане на наредбата“, заяви Горанов. Министърът отбеляза, че наредбата има за цел да бъдат прекратени практиките с криене на оборота. „Има процеси, които са доста по-сложни, поставени от бизнеса и в диалог в следващите дни ще чистим тези процеси, които трудно могат да намерят решение в този вид на Наредбата“, коментира той. „Настояваме, че реалното отчитане на всички обороти в икономиката трябва да намерят място и партньорството между държавата и бизнеса по отношения на изсветляване на процесите и стопанския оборот не трябва да остава на заден план. Голяма част от оборотите се крият, нищо че имаме малка данъчна тежест и това е философията на изменението на наредбата“, изтъкна Горанов. По думите му измененията в Наредбата за регистрацията на касовите апарати към НАП няма да бъдат върнати, защото се правят огромни опити за злоупотреби с оборота.  \r\nПредседателят на Българската стопанска камара  Радосвет Радев  изтъкна, че по време на срещата с премиера Борисов е получил категорично и ясно съгласие да бъдат огледани прецизно конкретните регламенти в наредбата, които притесняват браншовите организации. „Българска стопанска камара категорично застава в позиция за борба със сивата икономика и от тази гледна точка усилието и целта на Наредбата 18 е нещо, което трябва да бъде приветствано“, посочи той. „Това, което е особено удовлетворително от нашата среща, е че голяма част от притесненията, на около 60 браншови организации, членуващи в камарата, бяха чути и си казахме при премиера, че тези 7 месеца до влизането в сила на наредбата не трябва да изтекат като вода в пясъка, а да направим необходимото и двете страни Наредба 18 да бъде една модерна норма, регламентираща и фискалните процеси да бъдат коректно отразявани“, обясни Радев. Според председателя на Българската стопанска камара Радосвет Радев притесненията на бизнеса за свързването на касовите апарати директно към агенцията за проходи са неоснователни, защото НАП и без наредба 18 има достатъчно сериозни механизми, с които може да стигне до чувствителна информация. \r\nДаяна ДЮЛГЕРОВА", "date": "2019.02.26", "title": "За регистрираните по ДДС фирми срокът за свързване на касовите апарати към НАП е 30 септември, за тези които не са - 30 юни (ОБЗОР)"}
{"url": "http://www.focus-news.net/news/2019/02/26/2628414/sliven-spetsialna-prozhektsiya-na-dokumentalniya-film-pametnikat-shte-se-sastoi-na-28-fevruari.html", "text": "Специална прожекция на документалния филм „Паметникът“, посветен на един от символите на град Сливен – паметника на Хаджи Димитър, ще се състои  този четвъртък, 28 февурари, в сутерена на „Узунова къща“, съобщиха от  градската художествена галерия . Филмът, създаден от Петър Сяров ,идея и сценарий, и Костас Анастасиу ,оператор, ще бъде представен от самите автори. Тази специална прожекция Художествена галерия „Димитър Добрович“ – Сливен организира по повод предстоящия 3-ти март. През следващата седмица,от вторник до събота, на всеки кръгъл час филмът ще бъде прожектиран в „Узунова къща“. Началото на събитието е  в 17.00 часа.", "date": "2019.02.26", "title": "Сливен: Специална прожекция на документалния филм „Паметникът“ ще се състои на 28 февруари"}
{"url": "http://www.focus-news.net/news/2019/02/26/2628408/tihomir-bezlov-tsentar-za-izsledvane-na-demokratsiyata-v-balgariya-nyama-monitoringov-instrument-za-otsenka-na-pazara-na-gorivata.html", "text": "В България няма добър мониторингов инструмент за оценка на пазара на горивата. Това каза за обзорното предаване „Това е България“ на  Радио „Фокус“  Тихомир Безлов,  анализатор по програма „Сигурност“ в Центъра за изследване на демокрацията. Той допълни, че се гледат единствено данните, които постъпват в бюджета. Тихомир Безлов обясни, че за разлика от нелегалния пазар на цигарите, където големите компании, макар и конкуренти, предлагат общ мониторинг, финансиран чрез техен вътрешен бюджет, при горивата никой не се опитва да оцени ситуацията. Той даде за пример спора по Закона за горивата между малките и големите вериги бензиностанции. „Основният проблем е, че нямаме обща партньорска спогодба или договореност между големите участници, които да се опитат да предложат метод, независим от правителството, и който да прави редовна и обективна оценка на това какво се случва с пазара на горивата. Има различни предложения, как може да се направи, но до момента не е направено. Моето мнение е, че техните сложни конкурентни отношения не им дават шанс да се договорят“, каза още Безлов. Според него другият проблем е, че в ЕС няма подобна система за систематично измерване и отчитане, каквато има при цигарите. Има спорове за метода и колко са обективни различните методи, обобщи анализаторът.  \r\nЦоня СЪБЧЕВА", "date": "2019.02.26", "title": "Тихомир Безлов, Център за изследване на демокрацията: В България няма мониторингов инструмент за оценка на пазара на горивата"}
{"url": "http://www.focus-news.net/news/2019/02/26/2628431/plovdiv-prototipite-za-suveniri-ot-proekta-plovdiv-za-vkashti-nov-dizayn-na-balgarskiya-suvenir-shte-badat-ofitsialno-predstaveni-na-1-mart.html", "text": "Прототипите за сувенири от проекта “Пловдив за вкъщи – нов дизайн на българския сувенир” ще бъдат официално представени на 1 март 2019 г.. Това съобщиха за  Радио „Фокус“ – Пловдив  от Фондация Пловдив 2019. Представянето е от 17.30 часа в artnewscafe, Пловдив. Take Away Souvenir  променя възприятието за идентичността на българския сувенир и го разширява чрез колаборации с български визуални творци. Новите сувенири на Пловдив са дело на шестима творци от различни сфери – графичен и продуктов дизайн, мода, архитектура, изкуство, и илюстрация. В селекцията са архитект Пенка Станчева и илюстраторката Розалина Буркова, модният бранд Артелие и графичният дизайнер Николета Носовска, илюстраторът Теодор Георгиев, творческият тандем Мисирков / Богданов, студиото за керамика и продуктов дизайн Tochka & Tochka и бижутерът Нева Балникова. Част от творците ще присъстват на събитието в Пловдив и ще имате възможност да разговаряте с тях. \r\nНа събитието ще бъдат обявени и интересните резултати от предварително проведената онлайн анкета за сувенирите на Пловдив. \r\nЩе бъдат съобщени и десетте локации, където жителите и посетителите на Пловдив ще могат да закупят сувенирите. \r\nСъбитието е със свободен достъп и е отворено за всеки с интерес към темата. “Пловдив за вкъщи – нов дизайн на българския сувенир” е част от програмата на Пловдив – Европейска столица на културата 2019. След представянето на новите сувенири ще бъде открита изложбата на Правдолюб Иванов – “Роботите не се изпотяват” в Галерия Сариев.", "date": "2019.02.26", "title": "Пловдив: Прототипите за сувенири от проекта “Пловдив за вкъщи – нов дизайн на българския сувенир” ще бъдат официално представени на 1 март"}
{"url": "http://www.focus-news.net/news/2019/02/26/2628432/pakistan-observer-pakistanskata-armiya-e-gotova-da-otvarne-na-vsyaka-indiyska-agresiya.html", "text": "Пакистанските въоръжени сили са напълно готови да дадат \"подобаващ отговор\" на Индия, ако прибегне до агресия или безотговорни действия, заяви пресслужбата на Пакистанската армия, цитирано от пакистанското англоезично електронно издание  Pakistan Observer . \r\nИзявлението бе резултат от среща на сухопътните и военновъздушните военни командири  на страната, която последва посещението на началника на Генералния щаб  генерал Камар Явед Байва в щаба на ВВС в Исламабад. \r\nПо време на срещата си генерал Байва и началникът на ВВС  маршал  Муджахид Анвар Кхан обсъдиха оперативната обстановка в региона, включително „заплахата и съответния отговор“, каза генерал Асиф Гафор, говорител на Генералния щаб. \r\n\"Пакистанските въоръжени сили са напълно подготвени за подобаващ отговор на всяка индийска агресия или безотговорно действие,\" пише в съобщение в социалната мрежа „Туитър“ \r\nТой добави, че началниците на сухопътните и военно-въздушните сили са изразили задоволство от готовността, координацията и съвместните действия на въоръжените сили. \r\nИзявлението идва ден след като генерал Байва и маршал Кхан изразиха решимостта на въоръжените сили да защитят страната. \r\nКомандирът на сухопътните войски е заявил, че защитата на родината е най-свещеното действие, докато маршалът е декларирал, че Пакистанските военновъздушни сили ще „осуетят всякакво зловредно действие на  врага“. \r\nИзявленията на висшите военни сили идват на фона на засиленото напрежение между Индия и Пакистан след атака на индийските сили за сигурност в окупирания окръг Пулвама в Кашмир, в който на 14 февруари бяха убити най-малко 40 войници. \r\nСпоред съобщения в медиите, групировката „Джаиш-е-Мухамад“ е поела отговорност за самоубийствения атентат, но Ню Делхи незабавно обвини Исламабад и заплаши с ответна атака. Индия обяви също, че ще започне дипломатическа офанзива, за да изолира Пакистан в международната общност. Освен това Индия премахна статута на най-облагодетелстваната нация, предоставен на Пакистан, и наложи 200% мито върху стоките оттам.  Юлиян Марков", "date": "2019.02.26", "title": "Pakistan Observer: Пакистанската армия е готова да отвърне на всяка индийска агресия"}
{"url": "http://www.focus-news.net/news/2019/02/26/2628415/izklyuchitelno-golyam-interes-predizvika-v-blagoevgrad-grazhdanskata-initsiativa-na-pp-gerb-evropa-v-nashiya-dom-s-aktsent-obrazovanieto-obzor.html", "text": "Изключително голям интерес предизвика в Благоевград гражданският диалог на ПП ГЕРБ „Европа в нашия дом”, с акцент образованието, която се проведе във вторник. Събитието откри Даниела Савеклиева, народен представител и областен координатор на ПП ГЕРБ – Благоевград. По думите ѝ образованието е един от основните приоритет на ПП ГЕРБ, защото това е инвестиция в бъдещето и младите хора. Според нея високи доходи се постигат само с качествено образование. Савеклиева добави, че целта на гражданският диалог „Европа в нашия дом” е да се чуе гласът и мнението на всички. По думите ѝ по-високото заплащане на учителите, въвеждането на дуалната система, подобряване качеството на образователната инфраструктура също са част от приоритети на ГЕРБ.  \r\nСимволичният домакин д-р Атанас Камбитов, кмет на Благоевград пък заяви, че много неща през последните години са били направени в сферата на образованието. Той посочи, че темата на днешния граждански диалог, а и темата за образованието е повече от ползотворна. По думите на д-р Камбитов най-добрите инвестиции са в образованието и инвитро процедурите.  \r\nОт своя страна Милена Дамянова, председател на комисията по образованието и науката към 44-то НС каза, че на срещата ще бъдат споделени добри примери, свързани с европейските политики и програми, с които се постигат целите на образованието.  \r\nСпоред министъра на образованието Красимир Вълчев до голяма степен социалното и икономическото положение в страната зависи от образованието и политиките, които се правят в сферата му. Според него в сферата на образованието вече се усеща европейската солидарност. Министър Вълчев заяви, че днес предизвикателството пред системата е най-вече свързано с човешкият капитал и включването на всичките деца в сферата на образованието. Той подчерта, че трябва да сме по-ориентира към професионалното образование, насочвайки децата към него. Министър Вълчев посочи, че Министерството на образованието подкрепя тези усилия. По думите му най-голямата модернизация в системата на образованието е да се реализира това, което наричат компетентност към подхода. Министър Вълчев отбеляза, че трябва да префокусираме системата към креативния учител, който да се чувства свободен да преподава с по-различни методи, а не просто да бъде лектор. По този начин той ще провокира интереса на децата към ученето, както и ще провокира креативността и критичното мислене. По отношение едносеменният режим, министър Вълчев заяви, че той има безспорни предимства, той е необходимост и трябва да бъде държавна политика. Образователният министър уточни, че преминаването към режима ще стане чрез три мерки. Първата е промяна в приема, след което ще бъде извършено доизграждане и изграждане на нови училища. Министър Вълчев каза, че доизграждането до голяма степен ще реши проблемът на по-голяма част от училищата. Той съобщи, че тази година ще бъдат открити три нови училища на места, където е имало изключително стари сгради. \r\nЕвродепутатът от ГЕРБ/ ЕНП Асим Адемов пък заяви, че учителските заплати са били увеличени с 10 %, ще има и още повишения. Той посочи, че благодарение на политическа партия ГЕРБ, образованието е било изведено като приоритет за страната ни.   \r\nЛивия НИНОВА", "date": "2019.02.26", "title": "Изключително голям интерес предизвика в Благоевград гражданската инициатива на ПП ГЕРБ „Европа в нашия дом”, с акцент образованието (ОБЗОР)"}
{"url": "http://www.focus-news.net/news/2019/02/26/2628433/burgas-lektsiya-posvetena-na-traditsionniya-praznik-sirni-zagovezni-shte-bade-provedena-v-etnografskiya-muzey-na-2-mart.html", "text": "Лекция, посветена на традиционния празник Сирни Заговезни, ще бъде проведена в Етнографския музей на 2 март. Това съобщиха от  Регионалния исторически музей  в града. Огънят заема важно място в народните вярвания. Съществен момент в Сирнишката обредност са паленето и прескачането на големи огньове. За оратника, хвърлянето на огнените стрели, за обичая „хамкане”, прошката и кукерските игри ще научите от музейната лекция на 2 март (събота) от 11.30 ч. в Етнографския музей на ул. „Славянска” 69. Лектор ще е уредникът от Етнографската експозиция Красимира Дубарова. Тя ще представи традиционния празник Сирни Заговезни, който се провежда седем седмици преди Великден. През 2019 г. това е 10 март – неделя, а от понеделник след него започва Великият пост.", "date": "2019.02.26", "title": "Бургас: Лекция, посветена на традиционния празник Сирни Заговезни, ще бъде проведена в Етнографския музей на 2 март"}
{"url": "http://www.focus-news.net/news/2019/02/26/2628434/sport-brendan-rodzhars-e-noviyat-menidzhar-na-lestar.html", "text": "Футбол: Брендън Роджърс е новият мениджър на Лестър, след като напусна работата си в шотландския Селтик. Той подписа договор до лятото на 2022 г. 46-годишният северноирландец заменя уволнения преди няколко дни Клод Пюел начело на \"лисиците\".  \r\nПо-рано Роджърс бе подал молба за разтрогване на договора си със Селтик, след което започна да преговаря за работата в Лестър.  Роджърс има опит в английския футболен елит, след като е водил тимовете на Суонзи и Ливърпул.", "date": "2019.02.26", "title": "Спорт: Брендън Роджърс е новият мениджър на Лестър"}
{"url": "http://www.focus-news.net/news/2019/02/26/2628436/plovdiv-sreshta-demonstratsiya-parvi-grizhi-za-novorodenoto-organizirat-v-umbal-plovdiv-na-1-mart.html", "text": "Безплатна среща-демонстрация „Първи грижи за новороденото“ организират в УМБАЛ-Пловдив. Това съобщиха за  Радио „Фокус“ - Пловдив  организаторите от Центъра за обществена подкрепа „За деца и родители“ в Пловдив към фондация „За Нашите Деца“. Тя ще се проведе на 1 март 2019 г., в петък, от 17 ч. в заседателната зала, която се намира на първия етаж на болницата (бул. България 234). Началникът на отделението по неонатология д-р Диана Аргирова ще покаже как се къпе бебето и какви грижи се полагат за кожата на новороденото. Известният неонатолог и педиатър ще запознае аудиторията с правилата за хранене. Ще научите още интересни и важни подробности, защото организаторите познават трудностите, с които родителите се сблъскват и искат да им бъдат полезни. В края на срещата ще се проведе дискусия, на която ще бъдат обсъдени въпросите около традиционните и новите практики за отглеждане на новородени. За да помогнат на майките и татковците от фондация „За Нашите Деца“ са подготвили и подарък за присъстващите – Книжка за майката и бебето. \r\nНеобходимо е предварително записване за участие на: тел. 032/ 943 444 или 0885 /764 838.", "date": "2019.02.26", "title": "Пловдив: Среща - демонстрация „Първи грижи за новороденото“ организират в УМБАЛ - Пловдив на 1 март"}
{"url": "http://www.focus-news.net/news/2019/02/26/2628438/yeni-safak-pakistan-predupredi-che-shte-otgovori-na-indiyskata-agresiya.html", "text": "Пакистан предупреди, че ще отговори на индийската агресия, пише турският вестник  Yeni Safak .  \r\nЦивилното и военното ръководство на Пакистан са отхвърлили коментарите на Индия, че е ударила \"лагери на терористи\" в Пакистан, като имат намерение да докажат, че това са неверни  твърдения и са отправили предупреждение към Индия, че ще отвърнат на всяка агресия от страна на Индия. \r\nПакистанският комитет за национална сигурност (ПКНС) който включва висши държавни военни ръководител , включително премиерът Имран Хан и началникът на армията Камар Джавед Байва, заяви в изявление, че \"категорично отхвърят твърдението на Индия за удари срещу предполагаем терористичен лагер край Балакот и твърденията за множество загинали\". \r\nПКНС заяви, че Хан ще \"се ангажира с глобалното лидерство, за да разкрие безотговорната индийска политика\". Комитетът също така предупреди, че \"Пакистан ще отговори във време и на мястото, което избере\", на индийската агресия.  Юлиян Марков", "date": "2019.02.26", "title": "Yeni Safak: Пакистан предупреди, че ще отговори на индийската агресия"}
{"url": "http://www.focus-news.net/news/2019/02/26/2628437/varna-kamerunski-kozleta-sa-parvite-bebeta-za-2019-godina-v-zooparka.html", "text": "Три камерунски козлета са първите бебета за 2019 година, родени във варненския Зоопарк. Те са се родили на 19-ти февруари, съобщиха за  Радио „Фокус“ – Варна  от ръководството на атракциона. Камерунската коза Наоми е родила две женски и едно мъжко козле. Очаква се скоро посетителите да могат да ги видят на открито. През 2018 г. в Зоокъта са се родили над 100 бебета от различни животински видове. Сред тях са маймунки, дългоноси мечета, лопатари, муфлони и други. Всички те вече очакват осиновители. В момента малките свободно се разхождат из контактната зона, където могат да бъдат хранени от посетителите три пъти в седмицата по един час. От Зоопарка припомнят, че по традиция на 1-ви март, между 11 и 12 часа отново е организиран празник за най-малките посетители. Те ще могат да изработят мартеници за новородените обитатели на Зоокъта. \r\nДиана СТОЕВА", "date": "2019.02.26", "title": "Варна: Камерунски козлета са първите бебета за 2019 година в Зоопарка"}
{"url": "http://www.focus-news.net/news/2019/02/26/2628413/asim-ademov-gerbenp-uchitelskite-zaplati-byaha-uvelicheni-s-10-shte-ima-i-oshte-povisheniya.html", "text": "Учителските заплати бяха увеличени с 10 %, ще има и още повишения. Това каза евродепутатът от ГЕРБ/ЕНП Асим Адемов по време на гражданския диалог „Европа в нашия дом”, предаде репортер на  Радио „Фокус” – Пирин.  Той посочи, че благодарение на политическа партия ГЕРБ, образованието е било изведено като приоритет за страната ни. „В следващия програмен период ще бъдат отпуснати 18 млрд. лв. за България, голяма част от които ще бъдат насочени към образователната система”, каза още Адемов. В тази връзка той заяви, че не трябва да се превръщаме в консуматорr, които чакаме да дойдат пари от Европа, а когато трябва да покажем съпричастност към Европа – да казваме, че тя е далеч от нас, защото тя не е. „Като част от европейското семейство, ние трябва да бъдем ангажирани и с неговите проблеми”, допълни Адемов.  \r\nЛивия НИНОВА", "date": "2019.02.26", "title": "Асим Адемов, ГЕРБ/ЕНП: Учителските заплати бяха увеличени с 10 %, ще има и още повишения"}
{"url": "http://www.focus-news.net/news/2019/02/26/2628441/sport-svetovna-titla-za-germaniya-v-otborniya-ski-skok-za-zheni.html", "text": "Германия спечели световната титла в отборния ски-скок за жени  \r\nВ австрийския курорт Зеефелд Германия спечели първото издание на отборното състезание по ски-скок за жени на световно първенство. Германките събраха общо 898,9 точки. \r\nСребърен медалист с 18,6 точки по-малко е отборът на Австрия. \r\nБронзът отиде при отбора на Норвегия, който събра 876,9 точки. \r\nВ челната шестица на световния шампионат са още и женските отбори на Словения, Русия и Япония.", "date": "2019.02.26", "title": "Спорт: Световна титла за Германия в отборния ски-скок за жени"}
{"url": "http://www.focus-news.net/news/2019/02/26/2628412/21-tv-makedoniya-izteche-proektodogovora-za-urezhdane-na-kosovskiya-konflikt.html", "text": "Изтече проектодоговора за уреждане на косовския конфликт, представен от македонския телевизионен канал  “21 ТВ“ .  \r\nСпоред договора Сърбия ще предаде района на Прешево, част от Медведжа без самия град Медведжа и някои села около него. Буяновац придобива специален статут за срок от 35 години, като ще се  управлява от президуим от трима представители – един от Сърбия , един от Косово и един от ЕС. \r\nКосовският град Митровица се обединява и добива специален статут за 35 години, кaто ще се управлява от тричленен президиум с по един представител от Сърбия, Косово и ООН. \r\nСърбия получава територии, населени със сърби във северната част на Косово. Така Сърбия ще предаде 1249 кв. км територия и ще придобие 1002 кв. км. \r\nМеталургичният гигант „Трепча“ добив специален статут, като се създава консорциум с американски, френски, руски и китайски капитал за 99 години, като приходите ще се разпределят по следната схема 15% за град Митровица, 35% за Сърбия и 50% за Косово . \r\nЯзовирът „Газивода“ става съвместен за Сърбия и Косово, като отношенията се уреждат съгласно международните конвенции. Електрическата енергия, произведена от ВЕЦ се разпределя 25% за Сърбия и 75% за Косово. \r\nПатриаршията в Печ и Дечанската църква получават „екстратериториален статут“, както и манастира в Грачаница и църквата в Призрен. Останалите църкви нямат определен статут. \r\nГраничните КПП ще бъдат интегрирани с един пост. \r\nСтраните няма да имат претенции за военни репарации.  Юлиян Марков", "date": "2019.02.26", "title": "„21 ТВ“ (Македония): Изтече проектодоговора за уреждане на косовския конфликт"}
{"url": "http://www.focus-news.net/news/2019/02/26/2628440/tass-peru-pomoli-diplomatite-na-pravitelstvoto-na-maduro-da-napusnat-stranata-v-15-dneven-srok.html", "text": "Властите в Перу са решили да анулират визите, издадени за венецуелските дипломати, представляващи правителството на Николас Мадуро. Това официално заявление е направил заместник министъра на външните работи на Перу Уго де Села Мартинес, предава  ТАСС . \r\nТой е отбелязал, че „след изтичане на 15-дневния срок, който започва от 22 февруари, ще им съобщим, че престоят им в Перу е нелегален, а визите им са анулирани“. Мартинес е пояснил, че решението е прието в резултат от мерките, обсъдени на заседанието на Групата от Лима, проведено на 25 февруари в Богота.   \r\nГрупата от Лима, с изключение на Мексико, призна обявилия се за временен държавен глава на Венецуела Хуан Гуайдо.  Ивелина Ватова", "date": "2019.02.26", "title": "ТАСС: Перу помоли дипломатите на правителството на Мадуро да напуснат страната в 15-дневен срок"}
{"url": "http://www.focus-news.net/news/2019/02/26/2628435/patriotite-otnovo-ne-se-razbraha-za-evroizborite-razgovorite-im-prodalzhavat-obzor.html", "text": "След тази среща е като преди тази среща – нищо ново. Така обобщиха резултатите коалиционните партньори от „Обединени патриоти“ след проведения Коалиционен съвет. Съветът бе в кабинет 22 на Народното събрание и продължи близо 2 часа. На срещата коалиционните партньори трябваше да обсъджат предстоящите евроизбори и евентуалното си общо явяване на вота. От НФСБ закъсняха за съвета, а представителите на „Атака“ си тръгнаха преждевременно.  Заместник-председателят на „Атака“ Десислав Чуколов  заяви, че са напуснали, тъй като не се е обсъждало общото явяване на евроизборите на трите формации, а битовизми. Според него „страхотно впечатление“  прави, че вече се излъчват кандидати за листи, но никой не задава въпроса на коя листа. „При нас от „Атака“, както знаете е важно с какви идеи ще се явим, с какви послания. Тези неща трябва да уточним. Не сме заради постовете, не сме заради службогонството“, каза още Чукулов. Той посочи, че обсъждането за общо явяване на изборите, е процес. От „Атака“ уточниха, че са отворени за всякакви формати. \r\nСпоред другия коалиционен партньор в лицето на  лидера на ВМРО Красимир Каракачанов  най-разумно е „Обединени патриоти“ да се явят заедно на евровота. „Всичко останало честно казано не го разбирам. В края на краищата три партии – всеки има някакво различно мнение“, допълни Каракачанов. Според него е справедливо да има вътрешен избор за водача на общата листа. Той уточни, че ако не се стигне до споразумение, ВМРО ще се регистрира за евроизборите самостоятелно.  \r\nТой обясни в  какво се изразяват битовизмите, заради които колегите му от „Атака“ са напуснали заседанието преждевременно. Каракачанов коментира, че от НФСБ са предолжили в дневния ред на съвета проямна в ръководството на парламентарната група на  „Обединени патриоти“, която към момента се оглавява от лидера на „Атака“ Волен Сидеров.  \r\nРазнопосочно беше твърдението на коалиционните партньори от „Атака“ и ВМРО по отношение на това дали е предлаган Петър Москов за водач на листа. От „Атака“ изтъкнаха, че такова предложение са направили от ВМРО, а от те отрекоха да са го правили.  \r\nВ свое телевизионно участие  лидерът на НФСБ Валери Симеонов  коментира преди срещата, че в „Обединени патриоти“ няма откровеност, честност и почтеност. Според него това разяжда вътрешните отношения. Симеонов посочи, че по никакъв начин няма да позволи някой да поставя ултиматуми какво да се прави.  \r\nДеница КИТАНОВА", "date": "2019.02.26", "title": "Патриотите отново не се разбраха за евроизборите, разговорите им продължават (ОБЗОР)"}
{"url": "http://www.focus-news.net/news/2019/02/26/2628439/afp-sasht-iskat-tazi-sedmitsa-savetat-za-sigurnost-da-glasuva-po-vaprosa-za-pomoshtta-za-venetsuela.html", "text": "Във вторник американският пратеник в ООН е заявил, че страната му ще поиска тази седмица Съветът за сигурност да одобри резолюция, с която се призовава да се разреши внасянето на хуманитарна помощ във Венецуела, предава  AFP . \r\n\"Ще настояваме тази седмица да се приеме резолюцията, която да позволи хуманитарна помощ да се внесе във Венецуела,\" е заявил Елиот Абрамс, специалният представител на САЩ за Венецуела, на репортерите преди срещата на СС на ООН по кризата в латиноамериканската страна.    Ивелина Ватова", "date": "2019.02.26", "title": "AFP: САЩ искат тази седмица Съветът за сигурност да гласува по въпроса за помощта за Венецуела"}
