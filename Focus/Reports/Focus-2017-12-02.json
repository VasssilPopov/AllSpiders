{"url": "http://www.focus-news.net/news/2017/12/02/2463322/sport-real-madrid-i-atletik-bilbao-zavarshiha-00.html", "text": "Атлетик Билбао и Реал Мадрид не успяха да излъчат победител и завършиха наравно 0:0 в мач от 14-тия кръг на испанската Примера Дивисион. Столичният клуб се намира на четвърта позиция с 28 точки, първи е Барселона с 36, следван от Валенсия с 31 и мач по-малко, а трети е Атлетико Мадрид с 30. Домакините заемат 15-та позиция. Резултати от другите мачове: \r\nБарселона – Селта Виго – 2:2\r\nАтлетико Мадрид – Реал Сосиедад – 2:1 \r\nСевиля – Депортиво – 2:0", "date": "2017.12.02", "title": "Спорт: Реал Мадрид и Атлетик Билбао завършиха 0:0"}
{"url": "http://www.focus-news.net/news/2017/12/02/2463293/kmetat-na-pernik-vyara-tserovska-vsichki-reki-sa-pridoshli.html", "text": "Всички реки са придошли. Това каза за Агенция „Фокус“ кметът на Перник Вяра Церовска във връзка с обилните валежи от дъжд.  „До 16.00 часа, когато съм минала през всички язовири, те няма опасност да прелеят“, заяви Вяра Церовска. „Канализацията в Перник е твърде малка и твърде недостатъчна, за да обслужи този град. Дори и при по-малки валежи се е препълвала. Не става въпрос за това да е запушена, просто канализацията не може да поеме толкова много вода“, допълни още тя. По думите ѝ всички улици са проходими. Във връзка с топлоподаването в града тя заяви: „Имам 10 разговора с инж. Савов, който е председател на Общинския съвет, който каза, че парното ще го възстановят. Преди 1 час говорих с инж. Спасов, който е директор на ТЕЦ-а и той каза, че топлоподаването се възстановява. Ако следим какво пишат хората във „Фейсбук“, не е точно така“, заяви Вяра Церовска. „Всички кметове на кметства са по места. Там, където има необходимост, се оказва съдействие“, увери тя. \r\nИван ЛАЗАРОВ", "date": "2017.12.02", "title": "Кметът на Перник Вяра Церовска: Всички реки са придошли"}
{"url": "http://www.focus-news.net/news/2017/12/02/2463294/nimh-oranzhev-kod-za-obilni-valezhi-ot-dazhd-e-obyaven-v-4-oblasti-na-stranata-za-3-dekemvri-2017-g.html", "text": "Оранжев код за обилни валежи от дъжд е обявен за 4 области на страната за 3 декември 2017 г., сочи справка на интернет страницата на Националния институт по метеорология и хидрология (НИМХ) към БАН. Предупреждението е в сила за областите Габрово, Смолян, Кърджали и Хасково. Там валежите продължават. Прогнозните количества са от около 40 л/кв., а в южните райони на Родопите и повече. \r\nЗа 13 области на страната ще бъде в сила жълт код за обилни валежи. Предупреждението е за областите Кюстендил, Благоевград, Пазарджик, Пловдив, Стара Загора, Ямбол, Сливен, Велико Търново, Търговище, Русе, Разград, Шумен и Силистра. Очакваните количества там са около 20-25 л/кв.", "date": "2017.12.02", "title": "НИМХ: Оранжев код за обилни валежи от дъжд е обявен в 4 области на страната за 3 декември 2017 г."}
{"url": "http://www.focus-news.net/news/2017/12/02/2463295/yorg-moyten-be-preizbran-za-predsedatel-na-kraynodyasnata-partiya-alternativa-za-germaniya.html", "text": "Йорг Мойтен бе преизбран за председател на крайнодясната партия „Алтернатива за Германия“. По данни на Der Spiegel в подкрепа на Мойтен са гласували 72% от делегатите на двудневния партиен конгрес в Хановер, а против кандидатурата му са били 24%. Предстои гласуване за съпредседател на партията. \r\nМойтен е съпредседател на партията от 2015 г. насам. Втори председател бе Фрауке Петри, която няколко дни след парламентарните избори в Германия напусна партията, заради вътрешнопартийни борби.  Калина Жекова", "date": "2017.12.02", "title": "Йорг Мойтен бе преизбран за председател на крайнодясната партия „Алтернатива за Германия“"}
{"url": "http://www.focus-news.net/news/2017/12/02/2463296/razbiha-prestapna-grupa-iznasyala-zhivotospasyavashti-lekarstva-za-milioni-levove-obzor.html", "text": "МВР, ГДБОП и Специализираната прокуратура разбиха престъпна група, изнасяла животоспасяващи лекарства за милиони левове. Това стана ясно на извънреден брифинг в МВР, в който взеха участие министърът на вътрешните работи Валентин Радев, министърът на здравеопазването Кирил Ананиев, директорът на ГДБОП Ивайло Спиридонов, административният ръководител на специализираната прокуратура Иван Гешев и говорителят на главния прокурор – Румяна Арнаудова. Проверени са болнични заведения и аптеки на територията на София, Шумен, Сливница и Пловдив. В ГДБОП са били разпитани 20 души, като за 7 от тях се счита, че са част от организирана престъпна група за паралелен износ на лекарства. Министър Радев уточни, че от около пет месеца Министерство на вътрешните работи заедно с Министерство на здравеопазването, в координация с премиера и под наблюдението на прокуратурата са осъществявали наблюдение над сектора  на здравеопазването с цел превенция и пресичане на недобри практики в някои болнични заведения. По думите му работата на МВР, ДАНС и прокуратурата в тази насока е постоянна и е засилена през мандата на настоящото правителство. В ГДБОП е било създадено специално звено за работа във връзка със специализираните задачи в сферата на здравеопазването, като основен мотив за активността им е фактът, че за сектора продължават да се осигуряват значителни средства без това да води до  съществено подобряване на услугите, както и множеството сигнали за недобри практики в редица болници.Говорителят на главния прокурор Румяна Арнаудова допълни, че Специализираната прокуратура води и наказателно производство срещу тези недобри практики, които водят не само до нарушаване на законния ред, но и създават опасност за хората. По думите й в процеса на разследването е станало ясно, че става въпрос за организирана  престъпна група, занимавала се с икономически престъпления, свързани пряко с паралелен износ на лекарства. Тя уточни, че действията по разследването продължават, за да се преустановят подобни практики с наказателна репресия. Административният ръководител на Специализираната прокуратура Иван Гешев обясни, че производството е образувано през септември тази година, но сигнали за извършени престъпления са получени около половин година по-рано, като през този период съвместно с ГДБОП е започнала работата по случая.  На 1 декември са били претърсени над 60 адреса и проведени десетки разпити на свидетели. Предмет на разследването са били данъчни престъпления с лекарства за онкоболни и деца, както и  пране на пари. В хода на действията по разследването, в петък при претърсване са иззети лекарства от споменатите видове на стойност милиони левове, като точната стойност предстои да бъде уточнена. Стойността на актовете, които ще състави Изпълнителната агенция по лекарствата ще е над 500 000 лв. По думите на Спиридонов част от лекарствата  са живоспасяващи и животоподдържащи за онкоболни, за деца, срещу тежки ревматоидни заболявания. Той подчерта, че като цяло  става въпрос за медикаменти, от които българските граждани имат нужда и в резултат на осъществената престъпна дейност, на българския пазар се усеща недостиг от тях. „Част от лекарствата са били предмет на паралелен износ за  страни от ЕС, а друга част – на нелегален внос и след препакетиране – отново обект на износ за ЕС. Има данни, че медикаментите са били изваждани от определени болници и аптеки и с неистински документи, така че и този механизъм е предмет на разследването. Информацията е за много на брой болнични заведения и аптеки. Предстои в близките дни прокурорите и разследващите да уточнят веригата обвиняеми по досъдебното производство, като целта на съвместния екип е да достигне до оптимален брой участници в престъпната дейност“, коментира Спиридонов.Директорът на ГДБОП главен комисар Ивайло Спиридонов посочи, че при поредната изключително успешна операция  съвместно със Специализираната прокуратура е извършена огромна по обем оперативна работа от служителите на главната дирекция, които работят за противодействие на корупцията, пране на пари  и злоупотреби с ДДС. Според данните към момента организираната престъпна група е от 7 души, като те са задържани за 24 часа. „Изяснена е част от схемата на действието им – посредством определени „изкупвачи“ от болнични заведения и аптеки, „доставките“ от медикаментите са постъпвали в склад на групата за окрупняване. Станаха ясни проблеми както в законодателството, в някои наредби, така по отношение на етичните качества на някои медицински лица, тъй като е ясно, че медикаментите няма как да се появят на „черния пазар“, ако те не са изведени от болнични заведения и аптеки. Ще предприемем действия във връзка с информация и за други схеми за злоупотреби с лекарствени средства и обществото ще научи резултатите през идните месеци“ , обясни Спиридонов. Здравният министър Кирил Ананиев уточни, че в случая става въпрос за източване на бюджета на НЗОК за стотици милиони левове. По думите му това са средства, предназначени за лечението на българските граждани и пациенти, които имат нужда основно от онкологично лечение. Ананиев допълни, че целият обем медикаменти, установени при акцията, е предназначен за страни от Западна Европа, като там са продавани на цени четири пъти над българската стойност. „В системата на здравеопазването предстои реформа, която да предотврати подобни схеми. В сътрудничество с националните служби дейностите за подобряване на услугите в доболничната и извънболничната помощ, както и в областта на медицинските изделия ще продължат“, увери Кирил  Ананиев. \r\nЛюба АЛЕКСИЕВА\r\nИзточник на видеото: МВР", "date": "2017.12.02", "title": "Разбиха престъпна група, изнасяла животоспасяващи лекарства за милиони левове (ОБЗОР)"}
{"url": "http://www.focus-news.net/news/2017/12/02/2463297/veliko-tarnovo-s-82-se-e-uvelichila-srednata-mesechna-zaplata-v-oblastta-v-sravnenie-s-minalata-godina.html", "text": "С 8.2% се е увеличила средната месечна заплата за областта в сравнение с миналата година. Това съобщиха за Радио „Фокус“ – Велико Търново от  Териториално статистическо бюро – Север, отдел „Статистически изследвания – Велико Търново”. Най-голямо e увеличението в икономическите дейности „Административни и спомагателни дейности” – с 28.6% и „Операции с недвижими имоти” – с 28.5%.\r\nНай-високо средно месечно трудово възнаграждение през третото тримесечие на 2017 година са получили наетите лица по трудово и служебно правоотношение в икономическите дейности „Финансови и застрахователни дейности” – 1 230 лева, „Производство и разпределение на електрическа и топлинна енергия и на газообразни горива” – 1 220 лева. И през това тримесечие най-ниско платени са били наетите лица в икономическите дейности: „Хотелиерство и ресторантьорство” – 508 лева и „Професионални дейности и научни изследвания” – 553 лева.\r\nСпрямо същия период на предходната година средната месечна работна заплата през третото тримесечие на 2017 година в обществения сектор нараства с 9.4%, а в частния сектор – със 7.4%.\r\nНадежда КРЪСТЕВА", "date": "2017.12.02", "title": "Велико Търново: С 8.2% се е увеличила средната месечна заплата в областта в сравнение с миналата година"}
{"url": "http://www.focus-news.net/news/2017/12/02/2463298/predstoyashti-mezhdunarodni-sabitiya-za-3-dekemvri-agentsiya-fokus.html", "text": "Втори и последен ден на партийния конгрес на крайнодясната „Алтернатива за Германия“, която влезе в парламента, като спечели почти 13% от гласовете на парламентарните избори в Германия през септември  В Корсика ще се проведе първият тур на регионалните избори.  Синоптици прогнозират валежите, които предизвикаха наводнения в южните части на Албания и Западна Гърция, да продължат. Представителите на сирийските управляващи все още не са обявили, дали смятат да подновят участието си в осмия кръг от преговорите за бъдещето на страната, провеждани под егидата на ООН в Женева.", "date": "2017.12.02", "title": "Предстоящи международни събития за 3 декември (Агенция „Фокус“)"}
{"url": "http://www.focus-news.net/news/2017/12/02/2463299/plovdiv-nadbyagvane-s-uchenicheski-ranitsi-za-vazrastni-shte-se-provede-na-pl-tsentralen-na-3-dekemvri.html", "text": "Надбягване с ученически раници за възрастни ще се проведе на пл. „Централен“ в Пловдив на 3 декември. Това съобщиха за Радио „Фокус“ – Пловдив организаторите на инициативата. Надбягването ще започне в 11.00 часа и ще бъде под наслов „На чужд гръб и 10 ученически раници са малко“. Основната цел на събитието е да акцентира върху проблема с тежестта на ученическите раници, който се поставя в началото на всяка учебна година и все още търси своето решение. Организаторите канят представителите на компетентните институции да се поставят на мястото на децата и да сложат техните раници с тегло 7 - 8 килограма, за да погледнат на проблема от друг ъгъл. В инициативата ще се включат още градовете София, Варна и Бургас.\r\nТони МИХАЙЛОВ", "date": "2017.12.02", "title": "Пловдив: Надбягване с ученически раници за възрастни ще се проведе на пл. „Централен“ на 3 декември"}
{"url": "http://www.focus-news.net/news/2017/12/02/2463300/military-daily-amerikanskite-voennomorski-sili-izpitvat-nedostig-na-korabi-amfibii.html", "text": "Американският флот и морска пехота изпитват недостиг на кораби амфибии, според доклад на правителствена комисия, пише електронното издание Military Daily. От морската пехота винаги са настоявали, че имат нужда от минимум 38 такива кораба, снабдени с необходимия трениран екипаж, за да извършват мисиите си. В момента военните разполагат само с 32 екипа, а според правителствения доклад оптималната бройка би била 50 кораба. \r\n„Наличният брой от 32 кораба амфибии е твърде малък за изпълнение на нашите операции, което от своя страна води до негативно въздействие върху уменията и бойната готовност на флота“, заяви генерал-лейтенант Байдраулт, от сектора за планиране, политики и операции към морската пехота.  Цанко Цолов", "date": "2017.12.02", "title": "Military Daily: Американските военноморски сили изпитват недостиг на кораби амфибии"}
{"url": "http://www.focus-news.net/news/2017/12/02/2463301/kreditniyat-reyting-na-balgariya-e-povishen-obzor.html", "text": "Две международни рейтингови агенции повишиха кредитния рейтинг на България. S&P Global Ratings повиши дългосрочния и краткосрочния кредитен рейтинг на България в чуждестранна и местна валута до 'BBB-/A-3' от 'BB+/B', a друга международна рейтингова агенция – Fitch, също повиши дългосрочния кредитен рейтинг на страната ни в чуждестранна и местна валута на 'BBB' от 'BBB-'. \r\nТова даде основание на премиера Бойко Борисов да отбележи, че повишената оценка на анализаторите отразява засилването на външната позиция на страната, обусловена от продължителната експанзия на износа и нарастването на спестяванията.  Според него Перспективата и на двата показателя е стабилна, а повишеният рейтинг отразява подобрената оценка на България по отношение на външните финанси, като представянето на страната надхвърля средното по стандартите за категорията 'BBB'. \r\nКоментар по темата направи и финансовият министър Владислав Горанов, според когото повишените рейтинги от двете международни агенции са положителна оценка за случващото се в българската икономика и финансова система. По думите му това е и оценка за усилията на правителството, които полага за развитие на икономиката. „Това, за обикновения човек, означава повишено доверие на международните инвеститори в страната“, разясни финансовият министър и подчерта, че с тази рейтинги двете агенции оценяват перспективите пред България като положителни.", "date": "2017.12.02", "title": "Кредитният рейтинг на България е повишен (ОБЗОР)"}
{"url": "http://www.focus-news.net/news/2017/12/02/2463302/valentin-denevski-trakolog-nay-rannoto-izobrazhenie-na-tantsuvashti-hora-sas-sabi-e-varhu-amforata-ot-panagyurskoto-zlatno-sakrovishte.html", "text": "Най-ранното изображение на танцуващи хора със саби е върху амфората от Панагюрското златно съкровище. Това каза за Радио „Фокус“ – Велико Търново тракологът Валентин  Деневски. Той припомни, че съкровището е датирано от края на IV и началото на III в. пр.н.е. На амфората са изобразени двама човека – млад и възрастен, които разговарят. Пред храма, в който са те, има изобразени четирима мъже, играещи с мечове в ръце. Друг зад тях свири на тръба. Деневски отбеляза, че се срещат и по-късни подобни изображения – в Западен Сибир, които изобразяват танц със саби, изпълняван от мъжки съюз и ръководещия го шаман. „Те са вече от VIII – X век след Христа, докато нашето, от Панагюрското съкровище, е oт IV век преди Христа“, отбеляза той. По думите му това изображение е характерно предимно за траките. Деневски добави, че подобна сцена е открита от д-р Георги Китов в коридора на Сашева могила – тракийска гробница от Шипченско. В коридора към нея са изобразени играещи хора с оръжие в ръце. Фигурки на танцуващи хора със саби се среща и при по-стари бронзови съдове. Валентин Деневски отбеляза, че има и други подобни примери в страните около Черно море. „Народите са били доста близки като вярвания, приказки, легенди. На това обърна внимание преди години проф. Иван Венедиков. Съвсем неслучайно тук се появява прочутият танц със саби на Арам Хачатурян , който е познат в целия свят. Каква обаче е била музиката тогава, ние не знаем“, отбеляза Валентин Деневски. Той посочи, че танцът със саби се е запазил и днес в българските обичаи. Може да се види всяка година през месец януари на фестивала „Сурва“ в Перник.\r\nНадежда КРЪСТЕВА", "date": "2017.12.02", "title": "Валентин Деневски, траколог: Най-ранното изображение на танцуващи хора със саби е върху амфората от Панагюрското златно съкровище"}
{"url": "http://www.focus-news.net/news/2017/12/02/2463303/voa-dzheyms-matis-se-sreshtna-s-prezidenta-na-egipet.html", "text": "Американският министър на отбраната Джеймс Матис се срещна с президента на Египет Абдел Фатах ас Сиси в събота, по време на визитата си в Кайро. Матис е изразил своите съболезнования за терористичната атака  от 24 ноември, която се случи в джамия разположена на Синайския полуостров. Между 25 и 30 въоръжени лица, носещи флагове на „Ислямска държава“ откриха огън срещу събралите се за традиционната петъчна молитва. В резултат над 300 души загинаха. \r\nАмериканският министър е подчертал важността  на борбата срещу тероризма, която Египет води вътре в страната и която би допринесла за стабилността в Близкия изток. По-рано в събота, малко преди да кацне в Кайро за срещата, Матис е заявил пред репортери на борда на правителствения самолет, че връзките между САЩ и Египет в областта на контратероризма се засилват и Вашингтон остава твърдо зад добрите отношения с Кайро.  Цанко Цолов", "date": "2017.12.02", "title": "VOA: Джеймс Матис се срещна с президента на Египет"}
{"url": "http://www.focus-news.net/news/2017/12/02/2463304/smolyan-kmetat-nikolay-melemov-obyavi-bedstveno-polozhenie-na-teritoriyata-na-tsyalata-obshtina.html", "text": "Вследствие на проливните дъждове на територията на общината и пълноводието на реките Черна и Бяла и прелелите дерета, кметът Николай Мелемов обяви бедствено положение на територията на цялата община Смолян. Това съобщиха от пресцентъра на Община Смолян. За овладяване на бедствието Щабът за изпълнение на общинския план за защита при бедствия, назначен със заповед на кмета, преминава на непрекъснат режим на работа. Информацията за хода на спасителните и неотложни аварийно-възстановителни работи ще му се докладват през половин час. Инж. Мариана Цекова, зам.-кмет на общинска администрация, следва да създаде необходимите условия за ефективна работа на екипите на единната спасителна система и снабдяването на населението с продукти от първа необходимост, се казва още в заповедта. \r\nВсички фирми, разполагащи с подходящата техника, трябва да се включат в отпушването на деретата и участъци от реката от паднали дървета и дървен материал затрудняващ оттока на реките. \r\nКметове и кметски наместници ще следят за нивото на реките през техните територии и при необходимост да организират настаняването на бедстващото население в училищата и читалищата. \r\nЗабранява се движението и пребиваването на МПС на определени критични участъци. При отказ от доброволно напускане на опасни за живота на гражданите сгради, ще се извърши принудително извеждане. \r\nБедственото положение е обявено в 19.00 часа тази вечер. Срокът му на действие е до овладяване на бедственото положение.", "date": "2017.12.02", "title": "Смолян: Кметът Николай Мелемов обяви бедствено положение на територията на цялата община"}
{"url": "http://www.focus-news.net/news/2017/12/02/2463305/sergey-lavrov-nato-sashtestvuva-izkustveno.html", "text": "Външният министър на Русия Сергей Лавров заяви, че НАТО поддържа изкуствено съществуване. Изявлението му е направено по време на интервю за беларуска телевизия, пише руското издание “Известия“. \r\n„Считам, че НАТО съществува изкуствено“, заяви първият дипломат на Москва, като добави, че „колегите отвъд океана поддържат военнополитическия блок в опит да не изгубят влияние над Европа“.  Цанко Цолов", "date": "2017.12.02", "title": "Сергей Лавров: НАТО съществува изкуствено"}
{"url": "http://www.focus-news.net/news/2017/12/02/2463306/gabrovo-kashta-v-etnografskiya-muzey-na-otkrito-etar-shte-bade-adaptirana-za-kulturni-i-obrazovatelni-sabitiya.html", "text": "Променя се предназначението на къщата „Кръстник Колчев хан“ в Етнографския музей на открито „Етър“ в Габрово, съобщиха от Община Габрово. Промяната ще бъде от административна в многофункционална музейно-експозиционна сграда и е в изпълнение на дейности, заложени в инвестиционната програма за развитие на музея.\r\nАдминистрацията ще се премести в сградата на хотелския комплекс след преустройството на хотел „Странноприемница“ към ЕМО „Етър“, за което в момента има обявен архитектурен конкурс. Освободеният обект „Кръстник Колчев хан“ ще се използва за музейни и експозиционни цели, а фондохранилището, което се помещава там към настоящия момент, ще се измести в дареното на музея старо училище в кв. „Етъра“.\r\nНовата функция на къщата ще подпомогне основните дейности на целия комплекс. Ще се осигури закрито и климатизирано пространство за провеждане на културни събития, обучения, семинари, научни срещи и конференции, както и за образователни мероприятия. Предвижда се активна дейност с училищата по изкуствата в Котел, Широка лъка, Троян, Трявна и други, която е част от концепцията за институционално развитие на габровския етнографски музей. Ще бъде запазена образната автентичност на обекта, като съществуващите вътрешни пространства ще бъдат адаптирани без да се нарушава конструктивната и архитектурната цялост и вид.\r\nЩе бъде проведен публично оповестен конкурс за отдаване под наем на „Билкопродавницата“, разположена на втория етаж в Хлопкарската работилница в ЕМО „Етър“. Определена е начална конкурсна цена от 180.00 лв. без ДДС за срок от 5 години от датата на подписване на договора за наем.", "date": "2017.12.02", "title": "Габрово: Къща в Етнографския музей на открито „Етър“ ще бъде адаптирана за културни и образователни събития"}
{"url": "http://www.focus-news.net/news/2017/12/02/2463307/sport-arsenal-zagubi-ot-manchestar-yunayted-s-13.html", "text": "Арсенал загуби с 1:3 от Манчестър Юнайтед, в мач от 15-тия кръг на английската Висша лига. Гостите поведоха с ранни попадения в 4-та и 11-та минута и запазиха преднината си през цялото първо полувреме. Малко след началото на втората част Арсенал успя да върне един гол, но крайното 3:1 в полза на гостите бе оформено в 63-та минута. Домакините не успяха да достигнат до ново попадения въпреки червения картон на Пол Погба през 74-та минута. \r\nЛидер в класирането продължава да бъде Манчестър Сити с 40 точки и мач по-малко. Втори е Манчестър Юнайтед с актив от 35 точки, следван от Челси с 32. Арсенал се намира на пета позиция с 28 точки, една по-малко от четвъртия Ливърпул.", "date": "2017.12.02", "title": "Спорт: Арсенал загуби от Манчестър Юнайтед с 1:3"}
{"url": "http://www.focus-news.net/news/2017/12/02/2463070/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бившият съветник по въпросите за национална сигурност Майкъл Флин пледира „виновен“ в петък, по обвиненията за даване на лъжливи показания пред ФБР. Това е зловещ знак за Белия дом, след като бившият военен прие да сътрудничи в разследването относно руската намеса на американските президентски избори през 2016 г., коментира американското издание Washington Post.\r\nФлин заяви по време на обръщение, че „бе неимоверно трудно да изтърпя всички тези месеци обвиненията за измяна и други скандални дела. Такива лъжливи обвинения са в контраст с всичко, с което някога съм правил или защитавал“. Пенсионираният генерал добави, че „работя за да поставя нещата на мястото им“, като заяви, че приема цялата вина за действията си. Агенция „Фокус“ припомня: Според обвинението, Флин е излъгал ФБР, когато е отрекъл обвинението, че е казал на руския посланик в САЩ Сергей Кисляк да „се въздържа от ескалиране на ситуацията“, в отговор на санкции, които бившият президент Барак Обама е въвел срещу Руската федерация.  Срещата между Флин и Кисляк се е провела през декември, малко преди Тръмп да стъпи официално в длъжност.\r\n*** Майкъл Флин, който за кратко заемаше поста на съветник по сигурността на президента Доналд Тръмп, е пледирал виновен в петък сутринта (местно време, бел. ред.) относно даването на лъжливи показания пред ФБР, пише The Hill. Това се превърна в най-драматичния развой на събитията в разследването на руската намеса в американските президентски избори от 2016 г., коментира изданието. \r\nФлин бе първото официално лице заемало държавен пост, което впоследствие попадна в разследването на воденото от специалния прокурор Робърт Мюлър дело. \r\nИзданието припомня, че обвинения са повдигнати също така срещу бившия председател на предизборния щаб на Тръмп Пол Манафорт и неговия близък сътрудник Робърт Гейтс, както и срещу Джордж Пападопулос, друг участник в предизборната кампания на американския президент. \r\nСпоред обвинението, Флин е излъгал ФБР, когато е отрекъл обвинението, че е казал на руския посланик в САЩ Сергей Кисляк да „се въздържа от ескалиране на ситуацията“, в отговор на санкции, които бившият президент Барак Обама е въвел срещу Руската федерация.  Срещата между Флин и Кисляк се е провела през декември, малко преди Тръмп да стъпи официално в длъжност.\r\n*** Главният прокурор на Истанбул издаде в петък, първи декември, заповед за арест на Греъм Фулър, бившия вицепредседател на Националния разузнавателен съвет на ЦРУ, пише Hurriyet. Фулър е обвинен в предполагаемо участие в събитията от 15 юли2016 г., които Турция определя като опит за военен преврат. \r\nСпоред заповедта, бившият член на ЦРУ е обвинен в „опит за сваляне на правителството на Република Турция“ и създаване на пречки за изпълняването на задълженията на турските управляващи, както и в „придобиване на тайна държавна информация“ с цел шпионаж. \r\nИзданието припомня, че през 2006 г. Фулър се е застъпил за обвинения като организатор на опита за преврат Фетхуллах Гюлен, при неговото кандидатстване за получаване на зелена карта.   \r\n*** Южна Корея отрече слуховете за възможна морска блокада срещу Северна Корея, появили се непосредствено след телефонен разговор между президента на страната Мун Дже-ин и неговият американски колега Доналд Тръмп, пише Korea Herald. Двамата разговаряха два пъти, непосредствено след като рано сутринта в сряда (местно време) Северна Корея извърши успешен тест на междуконтинентална балистична ракета. Според появилите се след първия телефонен разговор слухове, САЩ обмислят пълна морска блокада на севернокорейския режим, в която да се включат военноморските сили на Сеул и Токио. \r\n„Военноморска блокада не е била тема за разговор между двамата лидери“, заяви в петък официално лице, пожелало да запази анонимност. \r\n„Планове за такава блокада няма да се обсъждат и в бъдеще, тъй като това би изисквало нова резолюция от страна на Съвета за сигурност на ООН“, а ползите от нея не са сигурни. Агенция „Фокус“ припомня, че ранните часове на сряда (местно време, или късно във вторник българско време), Северна Корея извърши успешен опит на междуконтинентална балистична ракета, която прелетя около хиляда километра за малко над 50 минути преди да падне в Японско море. От Петагона заявиха, че ракетата не представлява заплаха за САЩ или неговите съюзници в региона.", "date": "2017.12.02", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/02/2463071/predstoyashti-sabitiya-v-stranata-za-2-dekemvri-agentsiya-fokus.html", "text": "***\r\nОт 09.00 часа в сградата на ГДПБЗН на ул. \"Никола Габровски\" № 30 ще се проведе брифинг на Националния оперативен щаб във връзка с проливните валежи. \r\n***\r\nВ 12.00 часа на летище София-Терминал 2, по повод отпадането на краткосрочните визи за Канада с цел пътуване, гостуване или бизнес, заместник-министърът на външните работи Георг Георгиев ще осъществи работна визита в страната.\r\n***\r\nВ 14.00 часа във Френски културен институт, пл. Славейков №3, зала „Славейков“, ще се проведе лекцията на куратора от Tate Modern Изабела Мейдмънт от есенната сесия на Въведение в съвременното изкуство 2017.\r\n***\r\nВ салона на УАСГ кметът на Банско Георги Икономов ще изнесе презентация на откриването на инициативата „София – Европейска столица на спорта 2018”\r\n***  \r\nОт 11.00 часа в  салона на НЧ „Искра“, на сцената не театър ''Весел'', ще бъде представен детски куклен спектакъл на ДКТ – град Бургас „Коледа с приятели. \r\n***  \r\nВ 20.00 часа в Клуб 7 ще се проведе вечер с музиката на ФСБ, със специални гости Румен Бояджиев и Иван Лечев. \r\n***\r\nОт 08.30 часа в салона на читалище „Светлина“ в село Баница кметът на Община Враца Калин Каменов ще се срещне с жителите на селото. \r\n***  \r\nОт 9.45 и от 11.30 часа наСтадион „Захарни заводи“ще се проведат срещи на „Юноши младша възраст” и „Деца” на ОФК „Локомотив” - град Горна Оряховица – ФК „Янтра” - град Габрово. \r\n*** \r\nОт 14.00 часа в Спортна зала „Никола Петров” среща „А” ХГ мъже между ХК „Локомотив”- град Горна Оряховица – ХК „Локомотив” - град Варна, под домакинството на ХК „Локомотив“ - Горна Оряховица. \r\n***  \r\nОт 14.00 часа на Стадион „Локомотив“ ще се проведе среща между ОФК „Локомотив” град Горна Оряховица – ФК „Литекс” - град Ловеч – Мъже - Втора лига. \r\n***\r\nОт 11.00 часа в Младежки център-Добрич ще се състои среща с доброволци от центъра по повод 5 декември – Международен ден на доброволеца. \r\n***\r\nОт 16.00 часа в читалището в с. Керека народният представител от ГЕРБ Иглика Иванова-Събева ще има приемен ден. Заедно с нея с жителите на селото ще се срещне и общинският съветник от ГЕРБ - Дряново Преслава Демирева.\r\n***\r\nОт 09.00 часа на КПП на 61-ва Стрямска механизирана бригада ще бъде открита паметна плоча на всички военни формирования в гарнизон Казанлък от 1878 г. до наши дни.  От 12.00 часа във Военния клуб ще бъде дадено началото на тържествено събрание - концерт. \r\n***\r\nОт 11.30 часа в Исторически музей „Искра“ ще се състои  Хоров концерт с участието на солисти, оркестър, хор „Петко Стайнов“, хор „Родина“ – Стара загора, които ще изпълнят „Миса Криола“ от Ариел Рамирес.Концертът е част от програмата на Хорови празници „ Петко Стайнов“.\r\n***\r\nОт 15.00 часа в Информационния център на ул. „Искра“4 ще бъде прожектиран филм за Петко Стайнов. След прожекцията ще се състои  дискусия за творчеството на композитора. По време на дискусията ще бъдат разисквани теми за интерпретационни особености на стила на Стайнов, значимост на творчеството 40 години след кончината на композитора, връзката на композитора и образованието в училище. Модератор ще бъде д-р Галина Луканова, председател на Българския хоров съюз.\r\n***\r\nОт 17.30 часа в Исторически музей „Искра“ ще се състои I-ви хоров концерт с участието на Детско-девически хор „Евмолпия“ – Пловдив, Представителен мъжки хор „Св. Иван Рилски“ – Дупница, Хор „Аве Музика“ – София.\r\n***\r\nОт 10.00 часа Дом за възрастни хора с увреждания ще бъде отбелязан Международния ден на хората с увреждания.\r\n***\r\nПрез почивните дни ще бъде осветена черквата на село Първомай „Свети Йоан Кръстител”\r\nОт 17.00 часа на 2 декември ще бъде отслужена вечерня с водосвет от негово Високопреосвещенство Неврокопски митрополит Серафим. На 3 декември в 06.00 часа ще започне църковният ритуал за освещаването на новия храм и отслужването на Света литургия. \r\n***\r\nОт 10.00 часа в зала „Младост“ ще се проведе Турнир по спортна акробатика. \r\n***\r\nОт 13.00 часа в зала „Л. Байер“ ще бъде открита изложба на наградените от Втори национален конкурс за рисунка „Моят празник”.\r\n***\r\nОт 11.00 часа в зала № 106 на Шуменският университет„ Епископ Константин Преславски“ - Колеж – Добрич ще бъдат връчени дипломите на бъдещите информатици, педагози и специалисти в областта на растителна защита.", "date": "2017.12.02", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2017/12/02/2463072/reuters-donald-tramp-mozhe-da-priznae-erusalim-za-stolitsa-na-izrael-prez-idnata-sedmitsa.html", "text": "Президентът на САЩ Доналд Тръмп вероятно ще обяви следващата седмица, че САЩ признават Ерусалим за столица на Израел, предава Reuters, като се позовава на три източника от администрацията във Вашингтон.\r\nАмериканският държавен глава вероятно ще направи спорния анонс в сряда, 6 декември, но все още не е ясно дали той няма да отложи осъществяването на предизборното си обещание да премести американското посолство в Израел от Тел Авив в Ерусалим. Агенция Ройтерс е получила тази информация от един високопоставен служител и два други източника от американската администрация, които обаче са уточнили, че крайното решение по въпроса все още не е взето.\r\nТози ход може да сложи край на десетилетна американска политика за поддържане на баланс между Израел и Палестина и да разпали нов конфликт в сърцето на Близкия Изток.\r\nПалестинците искат Ерусалим да бъде столица на тяхна бъдеща държава и голяма част от международната общност одобрява техните стремежи и не признава претенциите на израелтяните към града - свещено място за евреи, мюсюлмани и християни.\r\nИнформацията за планирания анонс предизвика остра критика от страна на Палестинската автономия и със сигурност ако това се сбъдне, арабският свят ще се разяри.\r\nГоворителят на палестинския президент Махмуд Аббас – Набил абу Рдайна – заяви, че ако САЩ признае Ерусалим за столица на Израел, това ще „унищожи мирния процес“ и „ще дестабилизира региона“.\r\nОт друга страна, подобен ход среща силна подкрепа от страна на про-израелската дясна избирателна база, която беше в основата на избирането на Тръмп за президент.\r\nПревод и редакция:", "date": "2017.12.02", "title": "Reuters: Доналд Тръмп може да признае Ерусалим за столица на Израел през идната седмица"}
{"url": "http://www.focus-news.net/news/2017/12/02/2463073/nbc-washington-v-beliya-dom-se-razhozhdat-mishki-i-hlebarki.html", "text": "В Дясното крило на Белия Дом се развъждат мишки и хлебарки. Това се разбира от работни доклади за поддръжката на дома на американските президенти, придобити от вашингтонгското регионално поделение на американската телевизия NBC News, която публикува текста им на своята страница в интернет.\r\nПрез 2017 година, служители в Белия Дом са подали стотици искания за ремонти и изпращане на оборудване за борба с вредителите към администраторите на сградния фонд на американските обществени здания, отговорни за задоволяването на потребностите и поддръжката на Западното и Източното крило на Белия Дом.\r\nРаботници по поддръжката са докладвали неколкократно през последните две години, че мишки са инфилтрирали Ситуационната зала и помещение за хранене. Освен това от рапортите се разбира за четири случая на развъждане на хлебарки в зелената площ около Белия Дом, както и за проникване на мравки в кабинета на Началника на канцеларията на Белия Дом.\r\nОт документите се разбира също, че има постъпило искане за спешна смяна на тоалетната чиния в Овалния кабинет.\r\nПревод и редакция:", "date": "2017.12.02", "title": "NBC Washington: В Белия Дом се разхождат мишки и хлебарки"}
{"url": "http://www.focus-news.net/news/2017/12/02/2463074/washington-examiner-severna-koreya-e-gotova-da-pregovarya-za-yadrenata-si-programa-no-samo-ako-rusiya-se-prisaedini-kam-razgovorite.html", "text": "Северна Корея е съгласна да преговаря със САЩ за ядрената си програма, но само ако Русия също вземе участие в разговорите, пише американското издание Washington Examiner, като се позовава на думите, изказани от руски депутат.\r\n„Северна Корея е готова да води преговори със САЩ, но с участието на Русия като трета страна“, заяви пред руска държавна медия депутатът Виталий Пашин, след като се завърна от пътуване до Корейския полуостров.\r\nДържавният секретар на САЩ Рекс Тилърсън и неговият екип отказват да разгледат възможността за евентуални разговори със Северна Корея, докато режимът на Ким Чен-ун не спре изпитанията на балистични ракети и не се съгласи, че преговорите ще завършат с ядрено разоръжаване на страната. Севернокорейците се противопоставят категорично на подобен вариант и дори проведоха поредно изпитание на междуконтинентална балистична ракета, имаща достатъчен обсег, за да достигне всяка точка в САЩ.\r\n„Севернокорейското ръководство отбеляза, че Пхенян е постоянна мишена на външна агресия от страна на САЩ“, споделя Пашин. „Според представителите на Северна Корея, те са съсредоточени в това, да демонстрират способността си да дадат адекватен отговор на евентуална американска агресия и особено фактът, че имат достатъчен обсег, за да достигнат всяка точка от територията на Съединените американски щати. Това е първото ракетно изпитание на Северна Корея, след проведеното на 15 септември. Пхенян се въздържаше от военни провокации в продължение на 75 дни, очаквайки САЩ да направят реципрочни стъпки, но вместо да тръгне към компромис, Вашингтон организира мащабни военни учения“.\r\nТова е точно повторение на думите на руския външен министър Сергей Лавров, обвинил САЩ, че използват военните маневри като „примамка“ за Северна Корея да продължи да развива ядрената си програма. Лавров е на мнение, че администрацията на Тръмп, особено посланикът на САЩ в ООН Ники Хейли, търси повод за инвазия в Северна Корея.\r\n„Ако някой е толкова нетърпелив да използва сила, за да разгроми Северна Корея, както личи от думите на пратеникът на САЩ в ООН (каква кръвожадна тирада беше това), вярвам, че това е голяма грешка и опит за игра с огъня“, заяви Лавров в петък. „Ние ще направим всичко по силите си, за да не допуснем това да се случи и да осигурим разрешаването на проблема, единствено чрез използване на политически и дипломатически средства“.\r\nИзданието припомня предупреждението на Ники Хейли към Съвета сигурност на ООН, че продължаващата агресия на Северна Корея увеличава вероятността от избухването на военен конфликт. „Ние никога не сме искали война със Северна Корея и днес също не я искаме. Ако войната се случи, то ще е заради продължаващите агресивни действия, подобни на това, на което станахме свидетели вчера“, подчерта тя. „Ако има война, не се съмнявайте, че севернокорейският режим ще бъде напълно унищожен“.\r\nПревод и редакция:", "date": "2017.12.02", "title": "Washington Examiner: Северна Корея е готова да преговаря за ядрената си програма, но само ако Русия се присъедини към разговорите"}
{"url": "http://www.focus-news.net/news/2017/12/02/2463075/tass-martin-shults-nastoyava-za-promeni-v-evropeyskata-politika-na-berlin.html", "text": "Германската социалдемократическа партия (ГСДП) ще настоява и за обновяване на европейската политика на Берлин, в хода на възможни преговори за съставяне на управляваща коалиция в Германия с Християндемократичния съюз (ХДС) и Християнсоциалния съюз (ХСС). Това заяви лидерът на ГСДП Мартин Шулц в интервю пред немското издание Der Spiegel, предава ТАСС.\r\n„Промените в европейската политика трябва да са от страна на Германия“, заяви той. Според думите му, Берлин трябва да даде „положителен отговор на инициативите на (президента на Франция) Еманюел Макрон“. „Това ще бъде ключов елемент на преговори с участието на ГСДП“, отбеляза Шулц.\r\nТой има предвид програмната реч на Макрон от 26 септември 2017 година, за необходимостта от реформи в ЕС и по-дълбока интеграция на страните-членки в Съюза. Шулц уточни, че не поддържа всички предложения на френския лидер.\r\nАгенция „Фокус“ припомня:\r\nВ Германия правителство на Съюза (ХДС/ХСС) и ГСДП се нарича „голяма коалиция“. До неотдавна вариант за възобновяването й, след два поредни мандата на тази коалиция, не се разглеждаше. Обстоятелствата се промениха след провала на Ангела Меркел да договори сформирането на правителство със „зелените“ и либералите, оставяйки канцлера без други варианти, освен да опита преговори с ГСДП, която към онзи момент не искаше да влиза в управлението. В крайна сметка, ако не успее да договори нова „голяма коалиция“, Меркел ще е принудена да управлява с малцинство, или да рискува с предсрочни избори. \r\nПревод и редакция:", "date": "2017.12.02", "title": "ТАСС: Мартин Шулц настоява за промени в европейската политика на Берлин"}
{"url": "http://www.focus-news.net/news/2017/12/02/2463076/reuters-standardpuarssp-povishi-kreditniya-reyting-na-balgariya-do-bbb-minus.html", "text": "Авторитетната финансова агенция „Стандард&Пуърс“ повиши държавния кредитен рейтинг на България до BBB-минус от BB-плюс в петък, сочейки като причини подобряването на макроикономическите показатели на балканската страна, увеличението на износа и ръстът на спестяванията на населението й, предава Reuters.\r\nФинансовата агенция публикува съобщение, че публичните финанси на България се управляват разумно и със съобразяване с режима на валутен борд.\r\n„Заради това, ние повишаваме държавния кредитен рейтинг на България до ‚БББ-/А-3‘ от ‚BB+/B’”, пишат от „Стандард&Пуурс“, но намаляват прогнозата си за кредитния рейтинг на страната до стабилна от позитивна, като добавят, че тя може да бъде повишена, ако през следващите две години представянето на правителството във финансите превиши очакванията.\r\n„Стабилната прогноза отразява балансирания риск за рейтингите на България“, обясняват от С&П и добавят, че може да предприемат позитивни действия, ако съкращаването на броя на лошите кредити в българския банков сектор подобри финансовата гъвкавост на страната.\r\nФинансовата агенция разяснява, че ниските нива на доходите, слабостта на институциите и неблагоприятния демографски профил задържат повишаването на рейтингите.\r\n„Още една слабост за кредита, според нас, е ограничената гъвкавост в политиката на централната банка и българското правителство, предизвикана от режима на фиксиран валутен курс“, заявяват от С&П. “Все пак, ние признаваме, че валутния борд в България играе ролята на важен стълб за стабилността на страната“.\r\nВ четвъртък българският парламент прие държавен бюджет, предвиждащ ограничаване на фискалния дефицит до 1% от Брутния вътрешен продукт (БВП), като същевременно се отпускат повече средства за заплати и образование. Очаква се България да завърши тази година с балансиран бюджет.\r\nСпоред закона, растежът на икономиката за 2017 година ще е с 4% от БВП, благодарение на повишеното вътрешно потребление и растежа на износа и предвижда, че той ще продължи да расте с по около 3,9% в годините до 2020 година.\r\nСъщевременно, кредитната агенция Fitch повиши дългосрочните рейтинги на България за кредити в местна и чужда валута (IDRs) до ВВВ от ВВВ-минус.\r\nПревод и редакция:", "date": "2017.12.02", "title": "Reuters: Стандард&Пуърс(С&П) повиши кредитния рейтинг на България до BBB-минус"}
{"url": "http://www.focus-news.net/news/2017/12/02/2463077/postoyannoto-predstavitelstvo-na-moskva-v-bryuksel-rusiya-i-es-tryabva-da-sazdadat-edinno-prostranstvo-na-teritoriyata-na-evraziya.html", "text": "Русия и Европейският съюз трябва да продължат работата за създаване на общо пространство от Лисабон до Владивосток. Това е особено актуално в деня на честването на 20-ата годишнина от влизането в сила на Споразумението за партньорство и сътрудничество(СПС), чиито механизми в момента са замразени в голямата си част. Това пише в заявление от постоянното представителство на Русия за ЕС, разпространено в петък вечерта, във връзка с годишнината, предава ТАСС.\r\n„Отчитайки динамичното развитие на Евразийския икономически съюз, перспективата за формиране на единно икономическо и хуманитарно пространство от Лисабон до Владивосток придобива все по-голяма актуалност . Предполагаме, че активизацията на процесите на сливане и интеграционните проекти на общоевропейското пространство би подпомогнала установяването на директни контакти между органите на европейската и евразийската интеграции. Без съмнение, днешната дата дава повод да се замислим за многообещаващия потенциал на истински равноправно и взаимноизгодно партньорство между Русия и ЕС, основано на отчитането на общите интереси. Чакаме кога Евросъюзът ще прояви политическа воля да започнем съвместна работа над тези общоконтинентални проекти“, пише в заявлението.\r\nВ същото време в документа на руската дипломатическа мисия се отбелязва, че много от съгласуваните в СПС механизми за диалог между Русия и ЕС „са станали заложници на недалновидната политика на Запада около украинската криза“. „Спря работата в рамките на двустранните отраслови диалози, явяващи се ефективен механизъм за пряко взаимодействие между руските федерални органи на изпълнителната власт и профилните подразделения на Европейската комисия(ЕК). ‚Замразена‘ е значителна част от каналите за диалог. В нарушение на положенията на СПС, ЕС въведе секторни (икономически) санкции срещу руски компании. На пътя на либерализацията на визовия режим за пътувания на руски и европейски граждани са поставени допълнителни изкуствени препятствия, включително въведената от ЕС откровено дискриминационна забрана за издаване на шенгенски визи на жители на Крим“, отбелязва се още в съобщението.История на Споразумението за партньорство и сътрудничество\r\nСПС е подписано на 24 юни 1994 година на гръцкия остров Корфу и влиза в сила на 1 декември 1997 година. То е сключено за срок от 10 години със следващо автоматично подновяване всяка година, действащо до днес. На срещата на върха Русия-ЕС в Лондон през 2005 година се стига до политическа договорка за сключване на ново базово споразумение, което да смени действащото СПС. Преговорите започват през юли 2008 година и до момента са проведени 12 кръга, но в момента те са преустановени. \r\nПревод и редакция:", "date": "2017.12.02", "title": "Постоянното представителство на Москва в Брюксел: Русия и ЕС трябва да създадат единно пространство на територията на Евразия"}
{"url": "http://www.focus-news.net/news/2017/12/02/2463078/the-telegraph-bryuksel-uteshava-irlandiya.html", "text": "Британското консервативно издание The Telegraph публикува анализ за посещението на Доналд Туск в ирландската столица Дъблин в съботния си брой. Аса Бенет, един от водещите автори на вестника,  пише, че той се е опитал да разсее впечатленията, че Брюксел има резерви към исканията на Дъблин към Лондон в първия кръг от преговорите за Брекзит. Изказвайки се пред репортерите по време на съвместна пресконференция с премиера на Ирландия Лео Варадкар, Туск увери ирландския лидер, че „ЕС е зад него“ и анонсира намерението си да се консултира с местния парламент преди европейските лидери да вземат решение дали да преминат към преговори за бъдещите търговски отношения между ЕС и Великобритания този месец. „Ако предложението на Обединеното кралство е неприемливо за Ирландия, то ще бъде неприемливо и за ЕС“. Накратко, нищо не е съгласувано, докато всички не се съгласят.\r\nДумите на европейския лидер допълват изказването на еврокомисаря за конкуренцията Маграрет Вестагер, направено в петък сутринта. Тя разкри, че Брюксел търси начин да „смекчи“ евентуални загуби на Дъблин от Брекзит и добави, че Ирландия ще има нужда от „утешение“ в близките месеци ако условията на развода с Великобритания имат негативни последици за него. Не е изненадващо, че духът на Варадкар се приповдигна в петък следобед, след като чу обещанието на Туск. „ЕС е семейство и семействата се поддържат“, декларира ирландският премиер.\r\nПо-рано ирландският парламент заплашваше да блокира прогреса по преговорите, ако не получи „писмени гаранции“, че няма да има твърда граница, но сега се задоволи с искане за „надеждни, конкретни решения“, които да са гаранция, че това няма да се случи. Този уикенд преговарящите ще работят за разработването на „формулировка“, задоволяваща и двете страни и избягваща искане за оставане на Северна Ирландия в митническия съюз. \r\nРешението на проблема може и да бъде в това, да се даде на Варадкар нещо, което може да представи като достойна концесия. Според различни слухове, се обмисля план за предоставяне на „специален статут“ на Дъблин в предстоящите преговори за бъдещите търговски отношения. \r\nПревод и редакция:", "date": "2017.12.02", "title": "The Telegraph: Брюксел утешава Ирландия"}
{"url": "http://www.focus-news.net/news/2017/12/02/2463079/the-sun-deputati-ot-lagera-na-poddrazhnitsite-na-brekzit-obviniha-buntovnitsi-ot-konservativnata-partiya-za-natsistki-kolaboratori.html", "text": "Изданието с най-голям тираж във Великобритания - The Sun, известно с евроскептичната си позиция, обръща внимание на вътрешната война в лагера на управляващата Консервативна партия по въпроса за Брекзит в съботния си брой. В ексклузивен материал на таблоида се разкрива, че бунтуващи се срещу Брекзит членове на „Торите“, заплашили да осуетят развода с Брюксел, са заклеймени като нацистки колаборационисти от техни съпартийци - поддръжници на раздялата.\r\nЕдин висшестоящ евроскептик е заявил, че депутати от Консервативната партия са формирали „коалиция на колаборационистите“ и призова за разгрома им, чрез виртуална окопна война.\r\nКъм него се е включил ветеран анти-европеец, обвинявайки компаниите, борещи се срещу Брекзит, че са виновни за „политиката на омиротворяване“, докато друг поддръжник на развода с Брюксел е определил шансовете за успешно блокиране на развода с Европа от бунтовните депутатите на 60%.\r\nВ изказване пред група активисти в петък, сър Бил Кеш (виден консерватор и евроскептик - бел. ред.) нападна съпартийците си, опитващи се да осигурят внасяне на предложения за поправки към закона за Брекзит, целейки да оставят Великобритания вързана към европейските институции. Той е „много притеснен от колаборационистите дисиденти“, които, според него, не разбират какво е заложено на карта. Сър Бил сравни компаниите, водещи информационна кампания, раздухваща мрачни прогнози за неизбежни тежки икономически последствия от раздялата с ЕС, с британците, които са защитавали политиката на омиротворяване на Хитлер през 30-те години на XX век.\r\nПревод и редакция:", "date": "2017.12.02", "title": "The Sun: Депутати от лагера на поддръжниците на Брекзит обвиниха бунтовници от Консервативната партия за нацистки колаборатори"}
{"url": "http://www.focus-news.net/news/2017/12/02/2463080/london-evening-standard-zaradi-brekzit-i-seks-skandalite-reytingat-na-tereza-mey-udari-danoto-sochat-rezultatite-ot-nova-anketa.html", "text": "Водещото регионално издание с консервативни позиции London Evening Standard публикува ексклузивно социологическо проучване, проведено в последните няколко дни. В него се разкриват последствията от вътрешнопартийните борби в Консервативната партия и демонстрираната слабост и разделение на правителството в преговорите за Брекзит.Рейтингът на британския премиер Тереза Мей е ударил историческо дъно, като според данните на социологическата агенция Ipsos MORI, само 33% от запитаните са доволни от нея, докато 59% са недоволни.\r\nСъщевременно, според данни от анкетата, подкрепата за Консервативната партия се е сринала под нивата, регистрирани по времето на Дейвид Камерън, а причините за това са „разделението“, „слабото управление“ и за това, че не предлага „добър лидерски екип“.\r\nСривът на „Торите“ идва след катастрофалната реч на Тереза Мей пред партийната конференция в Манчестър по-рано тази година, двете оставки в кабинета й, секс-скандалите и вътрешнопартийните борби около Брекзит.\r\nДанни от същата анкета сочат, че имиджът на Лейбъристката партия леко се е подобрил през последната година, но екипът на Джереми Корбин засега не съумява да се възползва от проблемите на управляващите консерватори.\r\nПревод и редакция:", "date": "2017.12.02", "title": "London Evening Standard: Заради Брекзит и секс-скандалите -рейтингът на Тереза Мей удари дъното, сочат резултатите от нова анкета"}
{"url": "http://www.focus-news.net/news/2017/12/02/2463081/the-daily-express-tova-koeto-zapochna-kato-pregovori-za-brekzit-se-prevarna-v-kapitulatsiya.html", "text": "Британското евроскептично издание The Daily Express публикува материал на един от най-изтъкнатите си автори Лео Маккинстри, който защитава позицията, че Великобритания няма дългосрочна отговорност за Европейския съюз и твърди, че евентуално плащане на 50 милиарда евро към европейския бюджет ще ознаменува окончателното превръщане на преговорите в капитулация (игра на думи – negotiation – capitulation – бел.ред.).\r\nЗапочналото като преговори сега се превърна в капитулация. Въпреки че детайлите все още не са потвърдени, информацията, че министрите искат да платят на Брюксел 50 милиарда лири показва отчаяното им желание да достигнат до разговорите за търговска сделка. Дори и по днешните разточени фискални стандарти това е колосална сума. \r\nВсичко това представлява капитулация пред финансовото изнудване от Брюксел. В опит да защити решението си, правителството поддържа тезата, че това е цената, която Великобритания трябва да плати, за да получи изгодна търговска сделка за периода след Брекзит.\r\nСпоред кабинета на премиера Тереза Мей, парите ще купят добри отношения с Брюксел, като по този начин ще улеснят преговорите за сделка. Те твърдят, че дългосрочните предимства от добро търговско партньорство между Великобритания и ЕС са много по-важни от краткосрочните затруднения от високата цена. \r\nТеоретично в това може да има голяма доза истина. Но всъщност подобно споразумение, в голяма степен е основано на предположения, тъй като няма гаранция, че Брюксел ще предложи на Лондон дори и сносно търговско споразумение.\r\nДори може да се предполага, че ще се случи обратното. Виждайки колко бързо нашите преговарящи се уплашиха - още при възникването на първите трудности – ЕС няма да се чувства притиснат да прави концесии. Това е първата част от причините тазседмичните новини да са толкова депресиращи.\r\nЧрез страхливата си щедрост, правителството загуби голяма част от тежестта си за бъдещите  преговир. Имайки предвид екстравагантността на Брюксел, нашите пари играеха сериозна роля в преговорите. Вече ги проиграхме. Ясно е, че следва ново отстъпление. \r\nСлед катастрофалното „Мюнхенско споразумение“ от 1938 година, приветствано като „мира на нашето време“, Чърчил мъдро предвиди, че то ще предизвика още унижения:„Това е само началото на разплатата. Това е само първата глътка, първото отпиване от горчивата чаша, която ще ни бъде поднасяна година след година“.\r\nТези думи скоро може да се окажат актуални и за преговорите за Брекзит!\r\nПревод и редакция:", "date": "2017.12.02", "title": "The Daily Express: Това, което започна като преговори за Брекзит, се превърна в капитулация"}
{"url": "http://www.focus-news.net/news/2017/12/02/2463082/prezidentat-rumen-radev-dade-nachaloto-na-balgarskata-koleda-20172018-godina-obzor.html", "text": "Президентът Румен Радев даде началото на „Българската Коледа” 2017/2018 година. Тема на предстоящата кампания ще бъде: „В подкрепа на спасения детски живот”. „Българската Коледа не е само дарителска кампания, тя е нещо много по-голямо. Тя дава вярата и усещането, че живеем в цивилизовано общество, което се крепи на хуманни ценности”, каза в Пловдив държавният глава при откриването на 15-тото издание на благотворителната инициатива. Румен Радев благодари специално на лекарите за спасените детски животи и за грижите, които полагат за това. По мнението на президента кампанията „Българската Коледа“ споява различни социални слоеве и инвестира в нашия най-голям капитал – здравето на нашите деца. Президентът каза още, че е избрал да даде началото на петнадесетото издание на инициативата „Българската Коледа“ точно в УМБАЛ „Св. Георги”, тъй като болницата е една от водещите в страната, която прилага съвременна и комплексна диагностика и се развива терапевтична, преподавателска и научно-изследователска дейност. „Точно тук, където годишно се полагат грижи за хиляди български деца нашият призив ще бъде по-силен и по-истински”, каза Румен Радев.\r\nПрезидентът отчете и резултатите от приключилата кампания 2016/2017 г. на „Българската Коледа”, посветена на децата с тежки хронични заболявания. Кампанията е успяла да събере 2 650 000 лв., с които са подпомогнати 474 деца със сумата от 702 895 лв. и е дарена медицинска апаратура за 30 лечебни заведения от цялатаа страна – университетски и многопрофилни болници за активно лечение на обща стойност 1 766 774 лв. „С тази апаратура ще могат да се прилагат съвременни методи за навременна и прецизна диагностика и оптимално лечение. Всичко това е резултат от хуманността и съпричастността на хиляди българи, които дариха за децата на България”, подчерта още Румен Радев в словото си на церемонията. В политиката на правителството и в дейността на НЗОК в бъдеще ще се наблегне на дейности по рехабилитацията в бъдеще. Това каза при откриването на благотворителната инициатива „Българската Коледа” в Пловдив новият здравен министър Кирил Ананиев, предаде репортер на Радио „Фокус”- Пловдив. „В разговорите, които ни предстоят по повод Националния рамков договор ние ще обърнем специално внимание на клиничните пътеки, свързани с детското и майчиното здравеопазване, тъй като сега тази дейност е слаба, каза Ананиев. По думите му трябва да се обединят усилията, за да се създадат най-добрите условия за лечението и укрепването на децата ни, включително като се наблегне и на дейността на Фонда за лечение на деца. „Децата са най-големият капитал на една държава”, добави Ананиев.\r\nДиректорът на УМБАЛ”Свети Георги” проф. Карен Джамбазов посочи, че от началото на инициативата преди 15 години болницата е получила повече от 1 600 000 лева под формата на различни апарати, с които са подпомогнати диагностиката и лечението на малките пациенти в различните детски отделения. В процес на доставка за тази година е апаратура за над 160000 лева за четири животоспасяващи апарати.\r\nПо-късно държавният глава Румен Радев се запозна с интензивния сектор и кувьозите в отделение „Неонатология” и отделение „Детска хирургия” на УМБАЛ „Св. Георги”.\r\nЦветана ТОНЧЕВА", "date": "2017.12.02", "title": "Президентът Румен Радев даде началото на „Българската Коледа” 2017/2018 година (ОБЗОР)"}
{"url": "http://www.focus-news.net/news/2017/12/02/2463083/bsp-dava-na-konstitutsionen-sad-protsedurata-po-priemaneto-na-byudzhet-2018-obzor.html", "text": "Парламентарната група на „БСП за България“ ще сезира Конституционния съд за процедурата по гласуването на Бюджет 2018. Това заяви на брифинг в парламента зам.-председателят на групата Жельо Бойчев, според когото чрез среднощните заседание ГЕРБ и „Обединени патриоти“ са скрили дебата по бюджета за следващата година от българските граждани, а конкретен повод за решението на БСП стана предложението на депутата Васил Антонов, което предвижда отпускането на 1,130 млн. лева за храм-паметника „Александър Невски“ Зографския манастир. То първоначално бе прието, но при окончателното гласуване – отхвърлено. „Властта в България произтича от народа, а оттам от парламента. Не може министър Горанов да налага волята си на Народното събрание. БСП категорично ще се противопостави на тенденцията от страна на ГЕРБ непрекъснато да обезличава парламента“, аргументира се Жельо Бойчев. \r\nВъв връзка с казуса Драгомир Стойнев от БСП коментира, че партията му няма да се обръща към държавния глава Румен Радев с искане да наложи вето върху Закона за държавния бюджет за 2018 г. От своя страна вносителят на предложението Васил Антонов заяви: „Успешен е опитът НС да бъде превърнато в мокър печат към министъра на финансите“. \r\nОт ГЕРБ се противопоставиха на намерението на БСП да даде на Конституционния съд процедурата по гласуването на бюджета на Конституционен съд, а председателят на Комисията по бюджет и финанси Менда Стоянова го определи като „див популизъм и нищо повече“. Стоянова поясни, че мястото, където се извършва промяна на законите, още повече това важи за промяна в Закона за държавния бюджет, който е много сложен и взаимообвързан, се случва в комисиите. „Г-н Антонов не благоволи да дойде в Комисията по бюджет и финанси, в която да защити своето предложение и да изложи своите аргументи. Ако това се беше случило и ние бяхме възприели неговото предложение, щяхме да изработим текста така, че той наистина да бъде резонен и приет в зала“, каза тя. Стоянова добави, че се радва, че БСП за взели решение да дадат този случай на Конституционен съд, за да стане ясно, че противоконституционност в процедурата няма. \r\nИван ЛАЗАРОВ", "date": "2017.12.02", "title": "БСП дава на Конституционен съд процедурата по приемането на Бюджет 2018 (ОБЗОР)"}
{"url": "http://www.focus-news.net/news/2017/12/02/2463084/parlamentat-podkrepi-programata-na-balgariya-za-predsedatelstvoto-na-saveta-na-es-obzor.html", "text": "Със 154 гласа \"За\", нито един \"Против\" и 15 \"Въздържал се\", депутатите гласуваха и приеха Позиция на Народното събрание по проекта на Програма на България за Председателството на Съвета на Европейския съюз, което ще се проведе в периода 1 януари – 30 юни 2018 г. В решението е записано, че Народното събрание изразява принципна подкрепа за обявените приоритети в проекта на Програмата за Председателството, като споделя основните послания за консенсус, конкурентоспособност и кохезия, както и девиза „Съединението прави силата”.\r\nВ решението депутатите отправят и предложение към българското правителство при приемането на окончателната програма да вземе предвид темите, идентифицирани от Народното събрание като краткосрочни и дългосрочни приоритети за ЕС и за България и свързани с европейския бюджет, кохезионната политика и общата селскостопанска политика. Аргументите за това са, че многогодишната финансова рамка на ЕС за периода след 2020 г. трябва да гарантира запазване на успешните политики, водещи до постигане на стратегическите цели на Съюза за сближаване, повишена конкурентоспособност, икономически растеж и създаване на качествени работни места, социален напредък и борба с бедността. В решението се обръща внимание на запазването на кохезионната политика като един от основните инструменти за постигане на икономически растеж и справедливо разпределение на средствата между държавите-членки. Утвърждаване на общата селскостопанска политика е определена като силна и адекватно финансирана общностна политика, а в решението си парламентът апелира за запазване на единната схема за плащане на площ и подпомагане, обвързано с производството с цел гарантиране на устойчивото развитие на този важен сектор на европейската икономика. \r\nДруги основни теми, залегнали в решението, са отбрана, сигурност и миграция. Във връзка с тях парламентът настоява за постигане на съгласие за финализиране на реформата на Общата европейска система за убежище, включително с приемането на ревизиран Дъблински регламент, като се постави фокус върху прилагането на целенасочени мерки за предотвратяване на незаконната миграция и трафика на хора. Извежда се на преден план борбата с организираната престъпност и тероризма чрез осигуряване на по-добро взаимодействие и обмен на информация и данни между националните служби за сигурност приемане на нова правна рамка за функционирането на Шенгенската информационна система. Обръща се внимание и на активната роля България в усилията за задълбочаване на сътрудничеството и развитие на ефективна обща политика в областта на отбраната с цел повишаване на сигурността на Съюза и гражданите му. Депутатите настояват министрите да информират редовно ресорните парламентарни комисии за напредъка по реализацията на приоритетите на Българското председателство, а резултатите от заседанията на Европейския съвет да бъдат представяни в Народното събрание.\r\nПрограмата на Република България за Председателството на Съвета на ЕС трябва да бъде представена в Народното събрание след нейното приемане от Министерския съвет. \r\nСвой проект на решение бяха внесли от ПГ на ДПС, който предвиждаше възлагане на правителството да работи за приемане на балансирани решения за запазване на единството между страните от ЕС, и да насочи усилия към постигането на конкретни резултати по време на Председателството, но той бе отхвърлен от депутатите. \r\nВ дискусията се включи и министърът на Българското председателство на Съвета на ЕС 2018 Лиляна Павлова, която заяви пред народните представители, че проекторешението ще бъде уважено във вида, в който бъде прието и увери, че то ще намери отражение в окончателната версия на програмата и приоритетите на българското правителство. Тя припомни, че окончателният вариант ще бъде внесен от нея на Министерски съвет по време на предстоящото заседание на 6 декември и благодари на народните представители за съвместната работа при формулирането на националните приоритети и Програмата на Българското председателство на Съвета на ЕС. \"България, в тези 6 месеца, ще представлява не само своето мнение и позиция, а и това на всички 28 членки на ЕС. Това е една нелесна задача, която ще изисква от нас балансирана позиция. Готови сме и сме отворени за компромис\", завърши изказването си министър Лиляна Павлова. \r\nИван ЛАЗАРОВ", "date": "2017.12.02", "title": "Парламентът подкрепи Програмата на България за Председателството на Съвета на ЕС (ОБЗОР)"}
{"url": "http://www.focus-news.net/news/2017/12/02/2463085/evropeyskata-komisiya-organizira-obshtestveni-konsultatsii-po-temite-za-audio-vizualnite-mediyni-uslugi-i-falshivite-novini-obzor.html", "text": "Европейската комисия организира обществени консултации по темите за аудио-визуалните медийни услуги и фалшивите новини. Във връзка с това българският комисар по цифровата икономика и цифровото общество Мария Габриел откри в София кръгла маса на тема \"Предизвикателства пред медийния сектор в Европа\", организирана от Представителството на Европейската комисия в България и Съвета за електронни медии. На събитието присъстваха представители и ръководители от медийния и неправителствения сектор.\r\nПрез май 2016 г. Европейската комисия предложи да се актуализират правилата в областта на аудио-визията с цел по-справедливи условия в сектора, да се популяризират европейските филми, да се защитят децата и да има по-ефективни мерки срещу словото на омразата. Предложението за преразглеждане на Директивата за аудио-визуалните медийни услуги обхваща и интернет-услугите за видео по заявка и платформите за споделяне на видеоматериали. Комисар Мария Габриел обясни, че в момента има три въпроса, които се разглеждат от Директивата - разширяване на обхвата ѝ и до социалните медии, промотирането на европейските произведения и рекламата. „По всичките тези въпроси предстоят още много дискусии преди да излезем с единна стратегия“, каза еврокомисарят.\r\nПо темата за фалшивите новини Габриел уточни, че Комисията е започнала обществена консултация и през пролетта на 2018 г. се очаква да бъдат обобщени резултатите от допитването и от доклада на специално създадената експертна група на високо равнище. „Фалшивите новини не са нов феномен и смятам, че всички сме наясно с него. Още от Античността съществуват такива примери - с моя екип намерихме такива още от 445 г. пр. н. Това, което не е ново обаче, са лекотата и скоростта, с които те могат да се разпространяват, и мащабите, които могат да придобият. Говорим за надвиснала опасност над нас като демокрация, общество, принципи и ценности“, каза Габриел и уточни, че заради това с голяма отговорност е приела предложението на председателя на ЕК Жан-Клод Юнкер да се заеме с тази задача.\r\n„Феноменът на фалшиви новини е много сложен и деликатен и само ако се обединим на ниво ЕС, можем да се справим с него. Експертната група ще работи по три основни направления – за създаване на точно определение за фалшива новина, за идентифициране на добри практики и за действия, които могат да се предприемат. Свободата на изразяване и правото на достъп до информация са червена линия за мен – те са неприкосновени. Знам колко трудно е да се намери балансът, но вярвам, че всички заедно можем да го направим“, каза още Мария Габриел.\r\nЦветилена СИМЕОНОВА", "date": "2017.12.02", "title": "Европейската комисия организира обществени консултации по темите за аудио-визуалните медийни услуги и фалшивите новини (ОБЗОР)"}
{"url": "http://www.focus-news.net/news/2017/12/02/2463086/balgariya-komentari-v-svetovnite-medii-agentsiya-fokus.html", "text": "Авторитетната финансова агенция „Стандард&Пуърс“ повиши държавния кредитен рейтинг на България до BBB-минус от BB-плюс в петък, сочейки като причини подобряването на макроикономическите показатели на балканската страна, увеличението на износа и ръстът на спестяванията на населението й, предава Reuters.\r\nФинансовата агенция публикува съобщение, че публичните финанси на България се управляват разумно и със съобразяване с режима на валутен борд.\r\n„Заради това, ние повишаваме държавния кредитен рейтинг на България до ‚БББ-/А-3‘ от ‚BB+/B’”, пишат от „Стандард&Пуурс“, но намаляват прогнозата си за кредитния рейтинг на страната до стабилна от позитивна, като добавят, че тя може да бъде повишена, ако през следващите две години представянето на правителството във финансите превиши очакванията.\r\n„Стабилната прогноза отразява балансирания риск за рейтингите на България“, обясняват от С&П и добавят, че може да предприемат позитивни действия, ако съкращаването на броя на лошите кредити в българския банков сектор подобри финансовата гъвкавост на страната.\r\nФинансовата агенция разяснява, че ниските нива на доходите, слабостта на институциите и неблагоприятния демографски профил задържат повишаването на рейтингите.\r\n„Още една слабост за кредита, според нас, е ограничената гъвкавост в политиката на централната банка и българското правителство, предизвикана от режима на фиксиран валутен курс“, заявяват от С&П. “Все пак, ние признаваме, че валутния борд в България играе ролята на важен стълб за стабилността на страната“.\r\nВ четвъртък българският парламент прие държавен бюджет, предвиждащ ограничаване на фискалния дефицит до 1% от Брутния вътрешен продукт (БВП), като същевременно се отпускат повече средства за заплати и образование. Очаква се България да завърши тази година с балансиран бюджет.\r\nСпоред закона, растежът на икономиката за 2017 година ще е с 4% от БВП, благодарение на повишеното вътрешно потребление и растежа на износа и предвижда, че той ще продължи да расте с по около 3,9% в годините до 2020 година.\r\nСъщевременно, кредитната агенция Fitch повиши дългосрочните рейтинги на България за кредити в местна и чужда валута (IDRs) до ВВВ от ВВВ-минус.\r\n*** На 1 декември румънците честват националния празник на страната, припомня информационната агенция Agerpress.\r\nПо традиция и тази година денят бе отбелязан с военен парад край Триумфалната арка в центъра на Букурещ, на който присъстваха държавният глава Клаус Йоханис и представители на политическия елит в страната. В парада бяха задействани над 3,5 хил. военнослужещи и над 350 технически средства, 50 от които самолети от ВВС на Румъния. \r\nВ събитието се включиха над 300 чуждестранни военнослужещи от България, Великобритания и Северна Ирландия, Канада, Франция, Германия, Гърция, Италия, Молдова, Полша, Португалия, Словакия, САЩ, Турция и Украйна.\r\n*** Министрите на отбраната на Македония, България и Албания обсъдиха в петък възможностите за засилване на сътрудничеството си в сферата на отбраната, съобщава Македонската информационна агенция. \r\n„Сътрудничество в сферата на отбраната и сигурността между България и Албания, които са членки на НАТО и Македония, която все още не е, ще убеди останалите участници в Алианса, че Скопие е готово да влезе в организацията и че страната трябва да бъде приета без забавяне“, това заяви след провелата се в скопие среща македонският министър на отбраната Радмила Шекеринска. \r\nНа свой ред, нейният български колега заяви, че сътрудничеството между трите страни може да се разшири и да включи освен икономическите връзки и сферата на отбраната.", "date": "2017.12.02", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/12/02/2463087/kriza-v-konservativnata-partiya-na-velikobritaniya-komentari-v-nyakoi-ot-osnovnite-britanski-konservativni-izdaniya-agentsiya-fokus.html", "text": "Британското евроскептично издание The Daily Express публикува материал на един от най-изтъкнатите си автори Лео Маккинстри, който защитава позицията, че Великобритания няма дългосрочна отговорност за Европейския съюз и твърди, че евентуално плащане на 50 милиарда евро към европейския бюджет ще ознаменува окончателното превръщане на преговорите в капитулация (игра на думи – negotiation – capitulation – бел.ред.).\r\nЗапочналото като преговори сега се превърна в капитулация. Въпреки че детайлите все още не са потвърдени, информацията, че министрите искат да платят на Брюксел 50 милиарда лири показва отчаяното им желание да достигнат до разговорите за търговска сделка. Дори и по днешните разточени фискални стандарти това е колосална сума. \r\nВсичко това представлява капитулация пред финансовото изнудване от Брюксел. В опит да защити решението си, правителството поддържа тезата, че това е цената, която Великобритания трябва да плати, за да получи изгодна търговска сделка за периода след Брекзит.\r\nСпоред кабинета на премиера Тереза Мей, парите ще купят добри отношения с Брюксел, като по този начин ще улеснят преговорите за сделка. Те твърдят, че дългосрочните предимства от добро търговско партньорство между Великобритания и ЕС са много по-важни от краткосрочните затруднения от високата цена. \r\nТеоретично в това може да има голяма доза истина. Но всъщност подобно споразумение, в голяма степен е основано на предположения, тъй като няма гаранция, че Брюксел ще предложи на Лондон дори и сносно търговско споразумение.\r\nДори може да се предполага, че ще се случи обратното. Виждайки колко бързо нашите преговарящи се уплашиха - още при възникването на първите трудности – ЕС няма да се чувства притиснат да прави концесии. Това е първата част от причините тазседмичните новини да са толкова депресиращи.\r\nЧрез страхливата си щедрост, правителството загуби голяма част от тежестта си за бъдещите  преговир. Имайки предвид екстравагантността на Брюксел, нашите пари играеха сериозна роля в преговорите. Вече ги проиграхме. Ясно е, че следва ново отстъпление. \r\nСлед катастрофалното „Мюнхенско споразумение“ от 1938 година, приветствано като „мира на нашето време“, Чърчил мъдро предвиди, че то ще предизвика още унижения:„Това е само началото на разплатата. Това е само първата глътка, първото отпиване от горчивата чаша, която ще ни бъде поднасяна година след година“.\r\nТези думи скоро може да се окажат актуални и за преговорите за Брекзит!\r\n*** Британското консервативно издание The Telegraph публикува анализ за посещението на Доналд Туск в ирландската столица Дъблин в съботния си брой. Аса Бенет, един от водещите автори на вестника,  пише, че той се е опитал да разсее впечатленията, че Брюксел има резерви към исканията на Дъблин към Лондон в първия кръг от преговорите за Брекзит. Изказвайки се пред репортерите по време на съвместна пресконференция с премиера на Ирландия Лео Варадкар, Туск увери ирландския лидер, че „ЕС е зад него“ и анонсира намерението си да се консултира с местния парламент преди европейските лидери да вземат решение дали да преминат към преговори за бъдещите търговски отношения между ЕС и Великобритания този месец. „Ако предложението на Обединеното кралство е неприемливо за Ирландия, то ще бъде неприемливо и за ЕС“. Накратко, нищо не е съгласувано, докато всички не се съгласят.\r\nДумите на европейския лидер допълват изказването на еврокомисаря за конкуренцията Маграрет Вестагер, направено в петък сутринта. Тя разкри, че Брюксел търси начин да „смекчи“ евентуални загуби на Дъблин от Брекзит и добави, че Ирландия ще има нужда от „утешение“ в близките месеци ако условията на развода с Великобритания имат негативни последици за него. Не е изненадващо, че духът на Варадкар се приповдигна в петък следобед, след като чу обещанието на Туск. „ЕС е семейство и семействата се поддържат“, декларира ирландският премиер.\r\nПо-рано ирландският парламент заплашваше да блокира прогреса по преговорите, ако не получи „писмени гаранции“, че няма да има твърда граница, но сега се задоволи с искане за „надеждни, конкретни решения“, които да са гаранция, че това няма да се случи. Този уикенд преговарящите ще работят за разработването на „формулировка“, задоволяваща и двете страни и избягваща искане за оставане на Северна Ирландия в митническия съюз. \r\nРешението на проблема може и да бъде в това, да се даде на Варадкар нещо, което може да представи като достойна концесия. Според различни слухове, се обмисля план за предоставяне на „специален статут“ на Дъблин в предстоящите преговори за бъдещите търговски отношения.\r\n*** Изданието с най-голям тираж във Великобритания - The Sun, известно с евроскептичната си позиция, обръща внимание на вътрешната война в лагера на управляващата Консервативна партия по въпроса за Брекзит в съботния си брой. В ексклузивен материал на таблоида се разкрива, че бунтуващи се срещу Брекзит членове на „Торите“, заплашили да осуетят развода с Брюксел, са заклеймени като нацистки колаборационисти от техни съпартийци - поддръжници на раздялата.\r\nЕдин висшестоящ евроскептик е заявил, че депутати от Консервативната партия са формирали „коалиция на колаборационистите“ и призова за разгрома им, чрез виртуална окопна война.\r\nКъм него се е включил ветеран анти-европеец, обвинявайки компаниите, борещи се срещу Брекзит, че са виновни за „политиката на омиротворяване“, докато друг поддръжник на развода с Брюксел е определил шансовете за успешно блокиране на развода с Европа от бунтовните депутатите на 60%.\r\nВ изказване пред група активисти в петък, сър Бил Кеш (виден консерватор и евроскептик - бел. ред.) нападна съпартийците си, опитващи се да осигурят внасяне на предложения за поправки към закона за Брекзит, целейки да оставят Великобритания вързана към европейските институции. Той е „много притеснен от колаборационистите дисиденти“, които, според него, не разбират какво е заложено на карта. Сър Бил сравни компаниите, водещи информационна кампания, раздухваща мрачни прогнози за неизбежни тежки икономически последствия от раздялата с ЕС, с британците, които са защитавали политиката на омиротворяване на Хитлер през 30-те години на XX век.\r\n*** Водещото регионално издание с консервативни позиции London Evening Standard публикува ексклузивно социологическо проучване, проведено в последните няколко дни. В него се разкриват последствията от вътрешнопартийните борби в Консервативната партия и демонстрираната слабост и разделение на правителството в преговорите за Брекзит.Рейтингът на британския премиер Тереза Мей е ударил историческо дъно, като според данните на социологическата агенция Ipsos MORI, само 33% от запитаните са доволни от нея, докато 59% са недоволни.\r\nСъщевременно, според данни от анкетата, подкрепата за Консервативната партия се е сринала под нивата, регистрирани по времето на Дейвид Камерън, а причините за това са „разделението“, „слабото управление“ и за това, че не предлага „добър лидерски екип“.\r\nСривът на „Торите“ идва след катастрофалната реч на Тереза Мей пред партийната конференция в Манчестър по-рано тази година, двете оставки в кабинета й, секс-скандалите и вътрешнопартийните борби около Брекзит.\r\nДанни от същата анкета сочат, че имиджът на Лейбъристката партия леко се е подобрил през последната година, но екипът на Джереми Корбин засега не съумява да се възползва от проблемите на управляващите консерватори.", "date": "2017.12.02", "title": "Криза в Консервативната партия на Великобритания – коментари в някои от основните британски консервативни издания ( Агенция „Фокус“ )"}
{"url": "http://www.focus-news.net/news/2017/12/02/2463088/pregled-na-mezhdunarodnite-novini-do-6-chasa-agentsiya-fokus.html", "text": "Държавният секретар на САЩ Рекс Тилърсън има намерение да се срещне с руския външен министър Сергей Лавров във Виена следващата седмица, за да обсъди с него въпроси около ситуациите в Северна Корея, Сирия и Украйна, Това заяви пред журналистите в петък високопоставен представител на американското външно ведомство.\r\n„Планирана е среща във Виена. Между нас и Русия има достатъчно пълноценен диалог по големите глобални въпроси, като Сирия, Украйна и най-вече Сирия“, е заявил той по време на телефонен брифинг.\r\n„Към момента се знае, че срещата е планирана за 7 декември... по време на министерската конференция на ОССЕ (Организация за сигурност и сътрудничество в Европа)“, е съобщил представителят на Държавния департамент, но с уговорка, че окончателният график на Тилърсън все още е в стадий на разработка.\r\n*** Босненско-хърватският генерал Слободан Праляк най-вероятно е починал от спиране на сърдечната дейност в резултат от поглъщане на цианкалий (калиев цианид). Холандските прокурори съобщиха това късно в петък, два дни, след като осъденият за военни престъпления Праляк се самоуби в съдебната зала на Международния наказателен съд за в бивша Югославия(МНСБЮ).\r\n“Предварителните резултати от токсикологичния тест показват, че Праляк е имал концентрация на цианкалий в кръвта си“, съобщиха от холандската прокуратура, чрез съобщение. „Това е причинило спиране на сърдечната дейност, което е и вероятната причина за смъртта му“.\r\nПредварителните резултати бяха огласени, след като холандските власти проведоха аутопсия на тялото на Праляк. Босненско-хърватският генерал се самоуби в сряда, като в последна демонстрация против решението на МНСБЮ той изпи шишенце с отрова пред очите на съдиите от ООН, веднага след произнасянето на 20-годишната присъда срещу него.\r\nДвама хърватски специалисти също са присъствали по време на аутопсията, проведена от Нидерландския криминален институт в Хага.\r\n*** Президентът на САЩ Доналд Тръмп вероятно ще обяви следващата седмица, че САЩ признават Ерусалим за столица на Израел.\r\nАмериканският държавен глава вероятно ще направи спорния анонс в сряда, 6 декември, но все още не е ясно дали той няма да отложи осъществяването на предизборното си обещание да премести американското посолство в Израел от Тел Авив в Ерусалим. Агенция Ройтерс е получила тази информация от един високопоставен служител и два други източника от американската администрация, които обаче са уточнили, че крайното решение по въпроса все още не е взето.\r\nТози ход може да сложи край на десетилетна американска политика за поддържане на баланс между Израел и Палестина и да разпали нов конфликт в сърцето на Близкия Изток.\r\nПалестинците искат Ерусалим да бъде столица на тяхна бъдеща държава и голяма част от международната общност одобрява техните стремежи и не признава претенциите на израелтяните към града - свещено място за евреи, мюсюлмани и християни.\r\nИнформацията за планирания анонс предизвика остра критика от страна на Палестинската автономия и със сигурност ако това се сбъдне, арабският свят ще се разяри.\r\nГоворителят на палестинския президент Махмуд Аббас – Набил абу Рдайна – заяви, че ако САЩ признае Ерусалим за столица на Израел, това ще „унищожи мирния процес“ и „ще дестабилизира региона“.\r\nОт друга страна, подобен ход среща силна подкрепа от страна на про-израелската дясна избирателна база, която беше в основата на избирането на Тръмп за президент.\r\n*** Германската социалдемократическа партия (ГСДП) ще настоява и за обновяване на европейската политика на Берлин, в хода на възможни преговори за съставяне на управляваща коалиция в Германия с Християндемократичния съюз (ХДС) и Християнсоциалния съюз (ХСС). Това заяви лидерът на ГСДП Мартин Шулц.\r\n„Промените в европейската политика трябва да са от страна на Германия“, заяви той. Според думите му, Берлин трябва да даде „положителен отговор на инициативите на (президента на Франция) Еманюел Макрон“. „Това ще бъде ключов елемент на преговори с участието на ГСДП“, отбеляза Шулц.\r\nТой има предвид програмната реч на Макрон от 26 септември 2017 година, за необходимостта от реформи в ЕС и по-дълбока интеграция на страните-членки в Съюза. Шулц уточни, че не поддържа всички предложения на френския лидер.\r\nАгенция „Фокус“ припомня:\r\nВ Германия правителство на Съюза (ХДС/ХСС) и ГСДП се нарича „голяма коалиция“. До неотдавна вариант за възобновяването й, след два поредни мандата на тази коалиция, не се разглеждаше. Обстоятелствата се промениха след провала на Ангела Меркел да договори сформирането на правителство със „зелените“ и либералите, оставяйки канцлера без други варианти, освен да опита преговори с ГСДП, която към онзи момент не искаше да влиза в управлението. В крайна сметка, ако не успее да договори нова „голяма коалиция“, Меркел ще е принудена да управлява с малцинство, или да рискува с предсрочни избори.\r\n***Северна Корея е съгласна да преговаря със САЩ за ядрената си програма, но само ако Русия също вземе участие в разговорите.\r\n „Северна Корея е готова да води преговори със САЩ, но с участието на Русия като трета страна“, заяви пред руска държавна медия депутатът Виталий Пашин, след като се завърна от пътуване до Корейския полуостров.\r\nДържавният секретар на САЩ Рекс Тилърсън и неговият екип отказват да разгледат възможността за евентуални разговори със Северна Корея, докато режимът на Ким Чен-ун не спре изпитанията на балистични ракети и не се съгласи, че преговорите ще завършат с ядрено разоръжаване на страната. Севернокорейците се противопоставят категорично на подобен вариант и дори проведоха поредно изпитание на междуконтинентална балистична ракета, имаща достатъчен обсег, за да достигне всяка точка в САЩ.\r\n„Севернокорейското ръководство отбеляза, че Пхенян е постоянна мишена на външна агресия от страна на САЩ“, споделя Пашин. „Според представителите на Северна Корея, те са съсредоточени в това, да демонстрират способността си да дадат адекватен отговор на евентуална американска агресия и особено фактът, че имат достатъчен обсег, за да достигнат всяка точка от територията на Съединените американски щати. Това е първото ракетно изпитание на Северна Корея, след проведеното на 15 септември. Пхенян се въздържаше от военни провокации в продължение на 75 дни, очаквайки САЩ да направят реципрочни стъпки, но вместо да тръгне към компромис, Вашингтон организира мащабни военни учения“.\r\nТова е точно повторение на думите на руския външен министър Сергей Лавров, обвинил САЩ, че използват военните маневри като „примамка“ за Северна Корея да продължи да развива ядрената си програма. Лавров е на мнение, че администрацията на Тръмп, особено посланикът на САЩ в ООН Ники Хейли, търси повод за инвазия в Северна Корея.\r\n„Ако някой е толкова нетърпелив да използва сила, за да разгроми Северна Корея, както личи от думите на пратеникът на САЩ в ООН (каква кръвожадна тирада беше това), вярвам, че това е голяма грешка и опит за игра с огъня“, заяви Лавров в петък. „Ние ще направим всичко по силите си, за да не допуснем това да се случи и да осигурим разрешаването на проблема, единствено чрез използване на политически и дипломатически средства“.\r\nИзданието припомня предупреждението на Ники Хейли към Съвета сигурност на ООН, че продължаващата агресия на Северна Корея увеличава вероятността от избухването на военен конфликт. „Ние никога не сме искали война със Северна Корея и днес също не я искаме. Ако войната се случи, то ще е заради продължаващите агресивни действия, подобни на това, на което станахме свидетели вчера“, подчерта тя. „Ако има война, не се съмнявайте, че севернокорейският режим ще бъде напълно унищожен“.\r\n*** Вътрешна война в лагера на управляващата Консервативна партия по въпроса за Брекзит. В ексклузивен материал на таблоида се разкрива, че бунтуващи се срещу Брекзит членове на „Торите“, заплашили да осуетят развода с Брюксел, са заклеймени като нацистки колаборационисти от техни съпартийци - поддръжници на раздялата.\r\nЕдин висшестоящ евроскептик е заявил, че депутати от Консервативната партия са формирали „коалиция на колаборационистите“ и призова за разгрома им, чрез виртуална окопна война.\r\nКъм него се е включил ветеран анти-европеец, обвинявайки компаниите, борещи се срещу Брекзит, че са виновни за „политиката на омиротворяване“, докато друг поддръжник на развода с Брюксел е определил шансовете за успешно блокиране на развода с Европа от бунтовните депутатите на 60%.\r\nВ изказване пред група активисти в петък, сър Бил Кеш (виден консерватор и евроскептик - бел. ред.) нападна съпартийците си, опитващи се да осигурят внасяне на предложения за поправки към закона за Брекзит, целейки да оставят Великобритания вързана към европейските институции. Той е „много притеснен от колаборационистите дисиденти“, които, според него, не разбират какво е заложено на карта. Сър Бил сравни компаниите, водещи информационна кампания, раздухваща мрачни прогнози за неизбежни тежки икономически последствия от раздялата с ЕС, с британците, които са защитавали политиката на омиротворяване на Хитлер през 30-те години на XX век.\r\n*** В ексклузивно социологическо проучване, проведено в последните няколко дни. В него се разкриват последствията от вътрешнопартийните борби в Консервативната партия и демонстрираната слабост и разделение на правителството в преговорите за Брекзит.Рейтингът на британския премиер Тереза Мей е ударил историческо дъно, като според данните на социологическата агенция Ipsos MORI, само 33% от запитаните са доволни от нея, докато 59% са недоволни.\r\nСъщевременно, според данни от анкетата, подкрепата за Консервативната партия се е сринала под нивата, регистрирани по времето на Дейвид Камерън, а причините за това са „разделението“, „слабото управление“ и за това, че не предлага „добър лидерски екип“.\r\nСривът на „Торите“ идва след катастрофалната реч на Тереза Мей пред партийната конференция в Манчестър по-рано тази година, двете оставки в кабинета й, секс-скандалите и вътрешнопартийните борби около Брекзит.\r\nДанни от същата анкета сочат, че имиджът на Лейбъристката партия леко се е подобрил през последната година, но екипът на Джереми Корбин засега не съумява да се възползва от проблемите на управляващите консерватори.", "date": "2017.12.02", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/12/02/2463089/afp-severna-koreya-otbelyaza-poslednoto-si-raketno-izpitanie-s-masovi-praznenstva.html", "text": "Северна Корея организира масови празненства, за да отбележи успешното изстрелване на балистична ракета с голям обсег, предава AFP, като се позовава на информация от държавния ежедневник на Северна Корея – „Родонг Синмун“.\r\nОфициозът на управляващата Работническа партия излезе със заглавна страница, на която публикувани цветни снимки на хилядно множество от гъсто подредени войници, обкръжени от аплодираща публика на голям площад в Пхенян, декориран с огромни портрети на починалите севернокорейски лидери от династията Ким.\r\n„Празнуваме от сърце успешното ракетно изпитание на „Хвасонг-15“, показало силата и величието на Северна Корея пред целия свят“, пише на един от плакатите, издигнати от множеството.\r\nПревод и редакция:", "date": "2017.12.02", "title": "AFP: Северна Корея отбеляза последното си ракетно изпитание с масови празненства"}
{"url": "http://www.focus-news.net/news/2017/12/02/2463090/mf-mezhdunarodnata-agentsiya-fich-povishi-reytinga-na-balgariya-do-bbb-sas-stabilna-perspektiva.html", "text": "Международната рейтингова агенция „Fitch“ повиши дългосрочния кредитен рейтинг на България в чуждестранна и местна валута на 'BBB' от 'BBB-'. Това съобщиха от пресцентъра на Министерство на финансите. Перспективата и на двата показателя е стабилна. Повишеният рейтинг отразява подобренaта оценка на България по отношение на външните финанси, като представянето на страната надхвърля средното по стандартите за категорията 'BBB'.\r\nОт „Fitch” отбелязват, че през 2016 г. България е нетен външен кредитор (8.6% от БВП)  и се очаква позицията да продължи да се подобрява. Излишъкът по текущата сметка е оценен на 3.4% от БВП, средно за периода 2017-2019 г., подкрепен от повишаването на конкурентоспосбността и диверсификацията на износа. Вторият фактор с висок принос към оценката на рейтинговата агенция е свързан със засилването на външните буфери на страната. Външните резерви представляват 49.7% от БВП, а коефициентът на външна ликвидност е оценен на 215% към края на 2016 г., които осигуряват адекватно покритие за поддържане на режима на валутен борд.\r\nОт „Fitch\" оценяват, че основните фактори, които индивидуално или колективно биха могли да допринесат за повишаване на рейтинга на страната, са нарастването на потенциала за растеж на икономиката в средносрочен хоризонт и ускоряването на нейната конвергенция спрямо нивата на доходите от държавите с по-висок рейтинг. Факторите, които биха повлияли в негативна посока, включват наличието на външни дисбаланси, като например задълбочаване на дефицита по текущата сметка и влошаване на конкурентоспособността. Според анализаторите риск в областта на публичните финанси би представлявало наличието на висок бюджетен дефицит, който ще влоши очакванията за развитието на дълга, както и наличието на съществени задължения по линия предприятията, които са държавна собственост.", "date": "2017.12.02", "title": "МФ: Международната агенция „Фич“ повиши рейтинга на България до 'BBB' със стабилна перспектива"}
{"url": "http://www.focus-news.net/news/2017/12/02/2463091/futbol-iztegliha-zhrebiya-za-grupovata-faza-na-svetovnoto-parvenstvo-po-futbol-v-rusiya.html", "text": "Изтеглиха жребия за груповата фаза на световното първенство по футбол в Русия. \r\nЕто и участниците в осемте групи:\r\nГрупа А:\r\nРусия\r\nСаудитска Арабия\r\nЕгипет\r\nУругвай\r\nГрупа В:\r\nПортугалия\r\nИспания\r\nМароко\r\nИран\r\nГрупа С:\r\nФранция\r\nАвстралия\r\nПеру\r\nДания\r\nГрупа D:\r\nАржентина\r\nИсландия\r\nХърватия\r\nНигерия\r\nГрупа E:\r\nБразилия\r\nШвейцария\r\nКоста Рика\r\nСърбия\r\nГрупа F:\r\nГермания\r\nМексико\r\nШвеция\r\nРепублика Корея\r\nГрупа G:\r\nБелгия\r\nПанама\r\nТунис\r\nАнглия\r\nГрупа H:\r\nПолша\r\nСенегал\r\nКолумбия\r\nЯпония", "date": "2017.12.02", "title": "Футбол: Изтеглиха жребия за груповата фаза на световното първенство по футбол в Русия"}
{"url": "http://www.focus-news.net/news/2017/12/02/2463092/sport-porto-i-benfika-zavarshiha-naravno-00-v-derbito-na-portugaliya.html", "text": "Най-очакваният мач от португалската Примейра лига между Порто и Бенфика завърши при нулево равенство. Срещата е от 13-ия кръг на местната лига. Малко преди това третият гранд Спортинг (Лисабон) победи Беленензеш с минималното 1:0 и се изравни с лидера във временното класиране Порто, с актив от 33 точки, но по-лоша голова разлика. Трети останаха Бенфика с 30 точки.", "date": "2017.12.02", "title": "Спорт: Порто и Бенфика завършиха наравно 0:0 в дербито на Португалия"}
{"url": "http://www.focus-news.net/news/2017/12/02/2463093/sport-interesni-machove-po-evropeyskite-futbolni-tereni-v-sabota.html", "text": "Съботният ден отново предлага на футболните запалянковци голям брой интересни мачове по европейските терени. Ето някои от тях:\r\nОт 14:00 часа Барселона – Селта\r\nОт 14:30 Челси – Някасъл\r\nОт 16:30 Байерн (Мюнхен) – Хановер 96\r\nОт 17:00 часа Брайтън – Ливърпул\r\nОт 17:30 Левски – Пирин (Благоевград)\r\nОт 19:30 Арсенал – Манчестър Юнайтед\r\nОт 21:45 Атлетик Билбао – Реал (Мадрид)", "date": "2017.12.02", "title": "Спорт: Интересни мачове по европейските футболни терени в събота"}
{"url": "http://www.focus-news.net/news/2017/12/02/2463094/aktualna-patna-obstanovka.html", "text": "Температурите са в интервала от +2° до +18°. Времето над страната е предимно облачно. Слаб до силен вятър духа в областите Силистра, Търговище, Бургас, Смолян, Добрич, Кърджали Ямбол, Хасково, Шумен и Варна. Дъжд вали в областите Враца, Благоевград, Ловеч, София, Смолян, Монтана, Кюстендил, Перник, Сливен, Видин, Плевен и в района на пр. Шипка и пр. Република, Карлово, Паничково и Лъки (обл.Пловдив), в планинската част на област Пазаржик. Пътните настилки в страната са предимно мокри. Това съобщиха от пресцентъра на Агенция „Пътна инфраструктура”. Ограничена видимост поради мъгла до 50 м има в района на Бистрица, Кубрат (обл.Разград), до 100 м в област Силистра, Русе и района на Попово и Антоново (обл.Търговище), пр. Шипка, Българене, Любеново и Люляк (обл.Плевен) и до 150 м в района на Роман и Мездра (обл.Враца).:\r\nЦелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.  (ВОД): ОПУ-Благоевград:\r\nВременно са въведени следните ограничения за движение на МПС: няма ограничения.ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.ОПУ-Варна:\r\nВременно са въведени следните ограничения за движение на МПС: няма ограничения.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.ОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:\r\nВременно са въведени следните ограничения за движение на МПС: няма ограничения.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.\r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.ОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.ОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.ОПУ-Разград:\r\nВременно са въведени следните ограничения за движение на МПС: няма ограничение.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г.ОПУ-Силистра:\r\nВременно са въведени следните ограничения за движение на МПС: няма ограничения.ОПУ-Сливен:\r\nВременно са въведени следните ограничения за движение на МПС: няма ограничения.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.ОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.02", "title": "Актуална пътна обстановка"}
{"url": "http://www.focus-news.net/news/2017/12/02/2463095/sofiya-15-signala-za-zaviryavaniya-zapusheni-shahti-navodneni-mazeta-i-dvorove-sa-obraboteni-prez-noshtta-vav-vrazka-s-prodalzhitelnite-valezhi.html", "text": "През нощта в София са отработени 15 сигнала за завирявания, запушени шахти, наводнени мазета и дворове, съобщиха от пресцентъра на Столична община. Отстранени са и паднали в речните корита клони на дървета, възпрепятстващи проводимостта на речните корита. Сигналите са предимно от западни и югозападни части на града като „Витоша”, „Връбница”, „Подуяне”, „Люлин”, „Красно село”, „Овча купел”. \r\nЕкипи на Дирекция „Аварийна помощ и превенция” извършват обходи непрекъснато и са на терен. \r\nНивата на всички реки на територията на Столична община са повишени поради интензивните валежи и топене на снега от високите планински части. Осигурено е 24-часово наблюдение на реки, критични речни участъци и общинските язовири. \r\nЗаедно с екипите на Дирекция „Аварийна помощ и превенция” работят и 9 доброволци от Доброволното формирование на Столична община. Те осигуриха 350 чували с пясък, необходими за изграждането на защитните диги покрай речни корита. \r\nПродължава и контролираното изпускане на водите на язовир „Суходол” 2. Изградени са диги на четирите оттоци към Южната дъга на Околовръстен път, както и диги по река Стубела, местност Смърдана с цел предотвратяване на разлив. Овладяна е ситуацията при с. Мало Бучино. \r\nКъм момента градският транспорт се движи навсякъде по обичайните си маршрути. \r\nПо данни на БАН количествата на падналите валежи в София са между 40 и 80 литра на кв. метър, като най-много са в района на „Княжево” – 80 литра на кв.метър. \r\nЗа днес за София прогнозата е за жълт код - в часовете преди обяд валежите ще продължат със сумарно количество - между 20 и 30 литра на кв.м.", "date": "2017.12.02", "title": "София: 15 сигнала за завирявания, запушени шахти, наводнени мазета и дворове са обработени през нощта във връзка с продължителните валежи"}
{"url": "http://www.focus-news.net/news/2017/12/02/2463096/predstoyashti-mezhdunarodni-sabitiya-za-2-deke.html", "text": "***„Алтернатива за Германия“ ще проведе първата си партийна конференция след парламентарните избори в Германия на 24 септември. В града се очакват и протести срещу крайно-дясната партия\r\n***Президентът на Франция Еманюел Макрон ще даде обяд на бившия президент на САЩ Барак Обама, след което американецът ще се изкаже пред отбрани специалисти по иновационна комуникация\r\n***Папа Франциск ще посети Бангладеш\r\n***", "date": "2017.12.02", "title": "Предстоящи международни събития за 2 декември ( Агенция „Фокус“ )"}
{"url": "http://www.focus-news.net/news/2017/12/02/2463097/predstoyashti-sabitiya-v-stranata-za-2-dekemvri-agentsiya-fokus.html", "text": "***\r\nОт 09.00 часа в сградата на ГДПБЗН на ул. \"Никола Габровски\" № 30 ще се проведе брифинг на Националния оперативен щаб във връзка с проливните валежи. \r\n***\r\nВ 12.00 часа на летище София-Терминал 2, по повод отпадането на краткосрочните визи за Канада с цел пътуване, гостуване или бизнес, заместник-министърът на външните работи Георг Георгиев ще осъществи работна визита в страната.\r\n***\r\nВ 14.00 часа във Френски културен институт, пл. Славейков №3, зала „Славейков“, ще се проведе лекцията на куратора от Tate Modern Изабела Мейдмънт от есенната сесия на Въведение в съвременното изкуство 2017.\r\n***\r\nВ салона на УАСГ кметът на Банско Георги Икономов ще изнесе презентация на откриването на инициативата „София – Европейска столица на спорта 2018”\r\n***  \r\nОт 11.00 часа в  салона на НЧ „Искра“, на сцената не театър ''Весел'', ще бъде представен детски куклен спектакъл на ДКТ – град Бургас „Коледа с приятели. \r\n***  \r\nВ 20.00 часа в Клуб 7 ще се проведе вечер с музиката на ФСБ, със специални гости Румен Бояджиев и Иван Лечев. \r\n***\r\nОт 08.30 часа в салона на читалище „Светлина“ в село Баница кметът на Община Враца Калин Каменов ще се срещне с жителите на селото. \r\n***  \r\nОт 9.45 и от 11.30 часа наСтадион „Захарни заводи“ще се проведат срещи на „Юноши младша възраст” и „Деца” на ОФК „Локомотив” - град Горна Оряховица – ФК „Янтра” - град Габрово. \r\n*** \r\nОт 14.00 часа в Спортна зала  „Никола Петров” среща „А” ХГ мъже между ХК „Локомотив”- град Горна Оряховица – ХК „Локомотив” - град Варна, , под домакинството на ХК „Локомотив“ - Горна Оряховица. \r\n***  \r\nОт 14.00 часа на Стадион „Локомотив“ ще с епроведе среща междуОФК „Локомотив” град Горна Оряховица – ФК „Литекс” - град Ловеч – Мъже - Втора лига. \r\n***\r\nОт 11.00 часа в Младежки център-Добрич ще се състои среща с доброволци от центъра по повод 5-ти декември – Международен ден на доброволеца. \r\n***\r\nОт 16.00 часа в читалището в с. Керека народният представител от ГЕРБ Иглика Иванова-Събева ще има приемен ден. Заедно с нея с жителите на селото ще се срещне и общинският съветник от ГЕРБ - Дряново Преслава Демирева.\r\n***\r\nОт 09.00 часа на КПП на 61-ва Стрямска механизирана бригада ще бъде открита паметна плоча на всички военни формирования в гарнизон Казанлък от 1878 г. до наши дни.  От 12.00 часа във Военния клуб ще бъде дадено началото на тържествено събрание - концерт. \r\n***\r\nОт 11.30 часа в Исторически музей „Искра“ ще се състои  Хоров концерт с участието на солисти, оркестър, хор „Петко Стайнов“, хор „Родина“ – Стара загора, които ще изпълнят „Миса Криола“ от Ариел Рамирес.Концертът е част от програмата на Хорови празници „ Петко Стайнов“.\r\n***\r\nОт 15.00 часа в Информационния център на ул. „Искра“4 ще бъде прожектиран филм за Петко Стайнов. След прожекцията ще се състои  дискусия за творчеството на композитора. По време на дискусията ще бъдат разисквани теми за интерпретационни особености на стила на Стайнов, значимост на творчеството 40 години след кончината на композитора, връзката на композитора и образованието в училище. Модератор ще бъде д-р Галина Луканова, председател на Българския хоров съюз.\r\n***\r\nОт 17.30 часа в Исторически музей „Искра“ ще се състои I-ви хоров концерт с участието на Детско-девически хор „Евмолпия“ – Пловдив, Представителен мъжки хор „Св. Иван Рилски“ – Дупница, Хор „Аве Музика“ – София.\r\n***\r\nОт 10.00 часа Дом за възрастни хора с увреждания ще бъде отбелязан Международния ден на хората с увреждания.\r\n***\r\nПрез почивните дни ще бъде осветена черквата на село Първомай „Свети Йоан Кръстител”\r\nОт 17.00 часа на 2 декември ще бъде отслужена вечерня с водосвет от негово Високопреосвещенство Неврокопски митрополит Серафим. На 3 декември в 06.00 часа ще започне църковният ритуал за освещаването на новия храм и отслужването на Света литургия. \r\n***\r\nОт 10.00 часа в зала „Младост“ ще се проведе Турнир по спортна акробатика. \r\n***\r\nОт 13.00 часа в зала „Л. Байер“ ще бъде открита изложба на наградените от Втори национален конкурс за рисунка „Моят празник”.\r\n***\r\nОт 11.00 часа в зала № 106 на Шуменският университет „Епископ Константин Преславски“ Колеж – Добрич ще бъдат връчени дипломите на бъдещите информатици, педагози и специалисти в областта на растителна защита.", "date": "2017.12.02", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2017/12/02/2463098/ekathimerini-poseshtenieto-na-redzhep-tayip-erdogan-v-gartsiya-e-potvardeno.html", "text": "Потвърдено е първото посещение на турски президент в Гърция за последните 65 години. Реджеп Тайип Ердоган ще посети Атина и провинцията Тракия между 7 и 8 декември, пише  Ekathimerini.\r\nЕрдоган, който е бил в Гърция преди като министър-председател, ще проведе среща с гръцкия президент Прокопис Павлополус и с министър-председателя Алексис Ципрас по време на престоя си. Атина смята, че посещението на Ердоган, първото от 2010 г., се провежда във важно за двустранните отношения време. Гръцкото правителство се надява да засили каналите за комуникация с Атина.\r\nОчаква се по време на преговорите в Атина да се обсъдят двустранните въпроси, споразумението за бежанците между ЕС и Турция и въпросите свързани с Кипър и егейските острови. Ще бъде обсъдено и сътрудничеството в сферите на икономиката и транспортните връзки.  По-късно Ердоган ще посети мюсюлманската общност в Тракия.  Виктор Турмаков", "date": "2017.12.02", "title": "Ekathimerini: Посещението на Реджеп Тайип Ердоган в Гърция е потвърдено"}
{"url": "http://www.focus-news.net/news/2017/12/02/2463099/gd-granichna-politsiya-intenziven-e-trafikat-na-punktovete-kapitan-andreevo-i-lesovo-tovarnite-avtomobili-da-izpolzvat-alternativni-marshruti.html", "text": "На българо-турската граница на ГКПП „Капитан Андреево” и ГКПП „Лесово” трафикът е силно интензивен на изход от страната за товарни автомобили и се препоръчва да използват алтернативни маршрути. Това съобщиха от пресцентъра на ГД „Гранична полиция”.\r\nНа българо-румънската граница трафикът е интензивен на граничен контролно-пропускателен пункт „Дунав мост”  – Видин за товарни автомобили на изход от страната.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2017.12.02", "title": "ГД „Гранична полиция”: Интензивен е трафикът на пунктовете „Капитан Андреево” и „Лесово” – товарните автомобили да използват алтернативни маршрути"}
{"url": "http://www.focus-news.net/news/2017/12/02/2463100/nimh-shte-se-zadarzhi-predimno-oblachno-i-s-valezhi-temperaturite-shte-sa-mezhdu-5-i-10.html", "text": "Днес ще се задържи предимно облачно, с валежи. Значителни ще са преди обяд в Западна България и Родопите, а през целия ден в Централна България и североизточните райони. След обяд в западните райони валежите временно ще спрат. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Евгения Егова. Температурите в по-голямата част от страната ще са без съществен дневен ход – между 5° и 10°. По-високи ще са в Източна България, където ще продължи да духа умерен и силен южен вятър и максималните там ще са между 12° и 15°. Атмосферното налягане ще се повишава и вечерта вече ще е по-високо от средното за месец декември.\r\nПо Черноморието ще е предимно облачно с превалявания от дъжд. Ще духа умерен до силен южен вятър, който привечер ще отслабва. Максималните температури ще са 14° - 17°. Температурата на морската вода е 12°-13°. Вълнението на морето ще бъде е 3 – 4 бала.  \r\n В планините няма да е подходящо за туризъм. Ще бъде облачно, на много места със значителни валежи от дъжд, над 1800 метра - от сняг. Ще духа бурен, по високите и открити части ураганен юг-югозападен вятър. Максималната температура на 1200 метра ще е около 6°, на 2000 метра - около 1°.", "date": "2017.12.02", "title": "НИМХ: Ще се задържи предимно облачно и с валежи, температурите ще са между 5° и 10°"}
{"url": "http://www.focus-news.net/news/2017/12/02/2463101/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-troitsa-v-grad-belovo.html", "text": "В празничния за християните неделен ден в храм „Св. Троица” в град Белово с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия, предаде репортер на Агенция „Фокус”. Началото е от 9.00 часа. \r\nНикола ПЕТКОВ", "date": "2017.12.02", "title": "Пазарджик: Константийският епископ Яков ще оглави архиерейска света Литургия в храм „Св. Троица” в град Белово"}
{"url": "http://www.focus-news.net/news/2017/12/02/2463102/nimh-nay-golemi-kolichestva-dazhd-za-izminalata-nosht-sa-otcheteni-v-kyustendil-31-lkvm.html", "text": "Най-големи количества дъжд за изминалата нощ са отчетени в Кюстендил – 31 л/кв.м. Данните за валежите от 20.00 часа вчера до 05.00 часа тази сутрин съобщиха за Агенция „Фокус” от Националния институт по метеорология и хидрология (НИМХ) към БАН. \r\nВ Драгоман количествата валежи са 24 л/кв.м;\r\nВ Монтана – 23 л/кв.м;\r\nВ Лом и Благоевград – 17 л/кв.м;\r\nРожен – 16 л/кв.м. \r\nВ столичния квартал „Младост” са отчетени 20 л/кв.м.", "date": "2017.12.02", "title": "НИМХ: Най-големи количества дъжд за изминалата нощ са отчетени в Кюстендил – 31 л/кв.м"}
{"url": "http://www.focus-news.net/news/2017/12/02/2463103/reuters-sadat-v-kanada-otmeni-zabranata-na-hidzhaba-v-provintsiya-kvebek.html", "text": "Съдът в Канада отмени част от закона в провинция Квебек, забраняващ на хората да носят покриващи лицето дрехи, докато предоставят или получават обществени услуги. Според правозащитни организации въпросното постановление е противоконституционно и дискриминира жените-мюсюлманки, предава  Reuters.\r\nСъдия Бабак Барин отмени частта от закона, забраняващ покриването на лицето, докато правителството не приеме правила как той да бъде прилаган и какви ще са възможните изключения. Макар и законът да не посочва специфично която и да е религия, дебатът е фокусиран върху бурката. \r\n„Съдията призна пряката вреда на закона, която е по-тежка от теоретичната му обществена цел“, съобщи адвокат Катрин МакКензи, която представлява хората, оспорващи закона. \r\nПравителството на Квебек смята, че законът не дискриминира срещу мюсюлманите и че е необходим за сигурността, разпознаването и общуването. \r\nСпоред последните данни от преброяванията през 2011 г. в провинцията живеят 243 хил. мюсюлмани при общо население от осем милиона. \r\nФранция, Белгия, Холандия, България и германската провинция Бавария са наложили закони, забраняващи носенето на покриващо лицето дрехи на публично място. Дания може също да наложи подобна забрана.  Виктор Турмаков", "date": "2017.12.02", "title": "Reuters: Съдът в Канада отмени забраната на хиджаба в провинция Квебек"}
{"url": "http://www.focus-news.net/news/2017/12/02/2463104/sofiya-vavezhda-se-vremenna-organizatsiya-na-dvizhenieto-vav-vrazka-s-kontsert-v-zala-arena-armeets.html", "text": "Въвежда се временна организация на движението във връзка с концерт в зала „Арена Армеец“. Това съобщиха от пресцентъра на Столична община. От 19.00 до 22.00 часа се забранява движението и се разрешава паркирането на пътни превозни средства в крайната дясна лента на двете пътни платна на бул. „Асен Йорданов“ между бул. „Шипченски проход“ и Площада на авиацията. Спирките на масовия градски транспорт не се засягат.", "date": "2017.12.02", "title": "София: Въвежда се временна организация на движението във връзка с концерт в зала „Арена Армеец“"}
{"url": "http://www.focus-news.net/news/2017/12/02/2463105/interfaks-na-15-dekemvri-shte-se-provede-zasedanie-na-saveta-za-sigurnost-na-oon-na-ministersko-ravnishte.html", "text": "Постоянният представител на Япония в ООН Коро Бешо заяви, че през средата на декември се планира провеждането на заседание на Съвета за сигурност на ООН относно Северна Корея на равнище външни министри. През декември 2017 г. Япония председателства Съвета за сигурност на Световната организация, предава Интерфакс.\r\nДипломатът съобщи, че на заседанието, което се планира на 15 декември, ще се направи много, „влизащо в рамките на строгите санкции по отношение на Северна Корея“. Той допълни, че на заседанието се планира изказване на генералния секретар на ООН Антонио Гутереш. Очаква се, че на него ще участва и държавният секретар на САЩ Рекс Тилърсън, докато външният министър на Япония Таро Коно ще бъде председател. \r\nБешо добави, че на заседанието ще пристигнат външните министри и техните заместници от други държави, но не уточни кои точно. \t Виктор Турмаков", "date": "2017.12.02", "title": "Интерфакс: На 15 декември ще се проведе заседание на Съвета за сигурност на ООН на министерско равнище"}
{"url": "http://www.focus-news.net/news/2017/12/02/2463106/sliven-turnir-po-sportna-akrobatika-shte-se-sastoi-v-zala-mladost.html", "text": "Турнир по спортна акробатика ще се състои в сливенската зала „Младост“. Това съобщиха от пресцентъра на Община Сливен. Очаква се в състезанието да се включат около 100 акробати от Бургас и Сливен. Началото е в 10.00 часа. Организатор е клубът по спортна акробатика „Стефан Данчев“, а Община Сливен е негов партньор.", "date": "2017.12.02", "title": "Сливен: Турнир по спортна акробатика ще се състои в зала „Младост“"}
{"url": "http://www.focus-news.net/news/2017/12/02/2463107/na-brifing-v-natsionalniya-operativen-tsentar-na-gd-pbzn-shte-bade-predstavena-aktualna-informatsiya-za-obstanovkata-v-stranata-vav-vrazka-s-prodalzhitelnite-valezhi-ot-dazhd.html", "text": "На брифинг в Националния оперативен център на ГД ПБЗН ще бъде представена актуална информация за обстановката в страната във връзка с продължителните валежи от дъжд. Това съобщиха от пресцентъра на МВР. Брифингът ще се проведе от 09.00 часа в сградата на ГД ПБЗН на ул. „Никола Габровски” № 30.", "date": "2017.12.02", "title": "На брифинг в Националния оперативен център на ГД ПБЗН ще бъде представена актуална информация за обстановката в страната във връзка с продължителните валежи от дъжд"}
{"url": "http://www.focus-news.net/news/2017/12/02/2463108/kmetat-na-sofiya-yordanka-fandakova-kritichna-prez-noshtta-beshe-situatsiyata-na-yaz-suhodol-no-obstanovkata-se-normalizira.html", "text": "Критична през нощта беше ситуацията на яз. „Суходол”. Там на място следихме ситуацията заедно с изпълнителния директор на „Напоителни системи” Снежина Динева. Това каза за „Фокус” кметът на Столична община Йорданка Фандъкова във връзка с работата на институциите след продължителните и обилни валежи от дъжд. По думите й, интензивният дъжд е продължил през цялата нощ и заедно с бързото топене на снега от високите части на планините причини повишаване на нивата на реките и някои язовири на територията на Столична община. „С екипи на Общината и агенцията организираме контролирано изпускане на язовира през цялата нощ, като за целта изградихме диги по река Студена в местност Смърдана с цел предотвратяване на разливи и заливане на съседните къщи”, допълни Фандъкова. По думите й през нощта работата е била съвместна и с кметовете на кв. „Красна поляна” и „Люлин”, както и с пожарната и полицията. \r\nПрез нощта са отработени 15 сигнала за завирявания, запушени шахти, наводнени мазета и дворове предимно в кварталите „Витоша”, „Връбница”, „Подуяне”, „Люлин”, „Красно село”, „Овча купел”, като районните кметове са били на местата, подчерта Йорданка Фандъкова.\r\n„В работата на екипите на аварийно-спасителното звено заедно с техния директор се включиха и 9 души от доброволното формирование на Столична община. Те работиха предимно по подготовката и пълнене на чували за изграждане на превантивни диги. Както и с колегите от Столичния инспекторат, работихме в много тясна координация с екипите на Пожарната и полицията. Лично с директора на столичната пожарна, благодаря и на гл. комисар Николай Николов, с когото бяхме в контакт”, каза още Фандъкова. \r\nПо думите й, и в момента е осигурено 24-часово наблюдение на критични речни участъци и общински язовири. Нивата на всички реки на територията на общината са повишени.", "date": "2017.12.02", "title": "Кметът на София Йорданка Фандъкова: Критична през нощта беше ситуацията на яз. „Суходол”, но обстановката се нормализира"}
{"url": "http://www.focus-news.net/news/2017/12/02/2463109/evropeyskata-komisiya-es-ne-zabranyava-kebapa.html", "text": "Здравната комисия на Европейския парламент отхвърли предложение на Европейската комисия, което да позволи употребата на фосфорна киселина и фосфати в замразеното месо за гирос и дюнер-кебап. Добавките са в момента позволени за употреба в свежото месо, но няма регулации как те да се добавят в замразено месо за дюнери. След серия от заглавия в печата за „края на кебапа и гироса“, ЕК и ЕП излязоха с официално заявление, пише New Europe.\r\nСузане Мелиор, евродепутат от Германия, отхвърли слуховете, че дюнерът е под заплаха. „Нищо няма да се случи и няма заплашен кебап, следователно няма да има и застрашени работни места“, допълни тя. \r\nПрес-секретар  на ЕК реагира на новините за използването на фосфатите и заяви, че „ЕС не забранява кебапа“. „Нашата роля е да сме сигурни, че храната е безопасна“, добави той. Според него добавките „позволяват хомогенно замразяване, което предотвратява риска от небалансирана топлинна обработка и по този начин печеното месо, сервирано на потребителите ще бъде безопасно“, допълни той.\r\n„Проектопредложението на ЕК получи силна подкрепа от страните членки, когато на срещата  на Постоянната комисия от 25 септември 2017 г. 24 от тях гласуваха в негова полза“, заяви прес-секретарят, подчертавайки, че нито една държава в ЕС не е поставила под въпрос сигурността на предложената употреба на фосфати пред Комисията.  Виктор Турмаков", "date": "2017.12.02", "title": "Европейската комисия: ЕС не забранява кебапа"}
{"url": "http://www.focus-news.net/news/2017/12/02/2463110/gabrovo-narodniyat-predstavitel-ot-gerb-iglika-ivanova-sabeva-organizira-priemen-den-v-selo-kereka.html", "text": "Народният представител от ГЕРБ - Габрово Иглика Иванова-Събева ще проведе приемен ден за жителите на дряновското село Керека. Това съобщиха от пресцентъра на ПП ГЕРБ. Той ще се проведе от 16.00 часа в читалището в селото. Заедно с нея с жителите на селото ще се срещне и общинският съветник от ГЕРБ - Дряново Преслава Демирева.", "date": "2017.12.02", "title": "Габрово: Народният представител от ГЕРБ Иглика Иванова-Събева организира приемен ден в село Керека"}
{"url": "http://www.focus-news.net/news/2017/12/02/2463111/sofiya-kmetat-yordanka-fandakova-shte-proveri-obstanovkata-pri-izgradenata-diga-na-reka-stubela-v-mestnost-smardana.html", "text": "В 10.00 часа кметът на София Йорданка Фандъкова ще провери обстановката при изградената дига на река Стубела в местност Смърдана. Това съобщиха от пресцентъра на Столична община. Тази нощ на мястото бе изградена изкуствена дига от екипи на дирекция  Аварийна помощ и превенция и доброволното формирование.", "date": "2017.12.02", "title": "София: Кметът Йорданка Фандъкова ще провери обстановката при изградената дига на река Стубела в местност Смърдана"}
{"url": "http://www.focus-news.net/news/2017/12/02/2463112/euobserver-evropeyskata-komisiya-predlaga-instrumenti-za-borba-sreshtu-ukrivaneto-na-dds.html", "text": "Европейската комисия предлага мерки за борба срещу измамите с ДДС в Европейския съюз, предава  EUObserver.\r\nСред предложените инструменти фигурират онлайн система за споделяне на информация в рамките на специализираната структура Еврофиск, европейска мрежа от експерти по измамите, нови комуникационни линии за обмен на данни между данъчните власти и европейските организации, както и подобрен механизъм за споделяне на данни относно вноса към ЕС и трансграничната търговия с автомобили.  Европейската комисия ще представи съответен проектозакон през Европейския парламент и пред страните членки на ЕС.  Виктор Турмаков", "date": "2017.12.02", "title": "EUObserver: Европейската комисия предлага инструменти за борба срещу укриването на ДДС"}
{"url": "http://www.focus-news.net/news/2017/12/02/2463113/api-shofyorite-da-se-dvizhat-s-povisheno-vnimanie-v-kresnenskoto-defile-po-pat-sofiya-kulata-kakto-i-v-iskarskoto-defile-po-pat-novi-iskar-svoge-poradi-opasnost-ot-padashti-kamani.html", "text": "Шофьорите да се движат с повишено внимание в Кресненското дефиле по път I-1 E-79 София - Кулата, както и в Искърското дефиле по път II-16 Нови Искър - Своге, поради опасност от падащи камъни. Това съобщиха от пресцентъра на Агенция \"Пътна инфраструктура\".", "date": "2017.12.02", "title": "АПИ: Шофьорите да се движат с повишено внимание в Кресненското дефиле по път София - Кулата, както и в Искърското дефиле по път Нови Искър - Своге, поради опасност от падащи камъни"}
{"url": "http://www.focus-news.net/news/2017/12/02/2463114/petar-paunov-kmet-na-kyustendil-bedstveno-e-polozhenieto-v-selo-garlyano-no-nyama-opasnost-za-naselenieto.html", "text": "Бедствено е положението в село Гърляно, но няма опасност за населението. Това съобщи за Агенция „Фокус” кметът на Община Кюстендил Петър Паунов. В цялата югозападна част на България от вчера вали дъжд, което е причина за повишаване нивата на реките и язовирите. В Кюстендил са отчетени най-много валежи за страната от 20.00 до 05.00 часа - 31 л/кв.м. „Застрашени са сградите. Реката започва да излиза от коритото. Опасният участък е при моста в Осоговска планина по пътя за Р Македония. Надявам се, че ситуацията ще бъде овладяна – дъждът спира, но водата в реката се увеличава като приток”, обясни Паунов. По думите му всички аварийно-спасителни екипи са на място.\r\nОт кметовете още вчера са предприети необходимите мерки – почистване на коритата на реките, предупредени са хората от населеното място. „И фирмите са тук и са готови да започнат с насипни дейности”, каза още Петър Паунов.", "date": "2017.12.02", "title": "Петър Паунов, кмет на Кюстендил: Бедствено е положението в село Гърляно, но няма опасност за населението"}
{"url": "http://www.focus-news.net/news/2017/12/02/2463115/sofiya-stesneno-za-dvizhenie-e-patnoto-platno-na-bul-evropa-poradi-razliv.html", "text": "Стеснено за движение е пътното платно на бул. „Европа” поради разлив , съобщиха от пресцентъра на Столична община. Екипи на дирекция „Аварийна помощ и превенция” са на място за отводняване. Поради обилните валежи, стичане на води от прилежащите територии на част от пътното платно се образува разлив. Движението е затруднено в участъка на бул. „Европа” между магазин „Айко” и разклона за Банкя. Шофьорите да карат с намалена скорост. На място има екип на полицията и кмета на район „Връбница” Младен Младенов.", "date": "2017.12.02", "title": "София: Стеснено за движение е пътното платно на бул. „Европа” поради разлив"}
{"url": "http://www.focus-news.net/news/2017/12/02/2463116/afp-v-honduras-e-vavedeno-izvanredno-polozhenie-zaradi-izbuhnalo-sled-prezidentskite-izbori-nasilie.html", "text": "Правителството на Хондурас обяви извънредно положение, което ограничава свободното придвижване, с цел да спре насилствените демонстрации по цялата страна, предизвикани от слуховете, че наскоро преминалите президентски избори са били лъжливи, предава  AFP.\r\nДекретът е одобрен от президента Хуан Орландо Ернандез, който бе преизбран, въпреки конституционната забрана за втори мандат. „Ограничава се свободното придвижване на хора в период от 10 дни между 18:00 вечерта и 6:00 сутринта“, съобщи правителственият координатор Хорхе Рамон Ернандес Алцеро.  Виктор Турмаков", "date": "2017.12.02", "title": "AFP: В Хондурас е въведено извънредно положение заради избухнало след президентските избори насилие"}
{"url": "http://www.focus-news.net/news/2017/12/02/2463117/haskovo-okolo-25-mln-leva-sa-otdeleni-za-asfaltirane-na-patishtata-na-teritoriyata-na-obshtinata.html", "text": "Около 2,5 млн лева са отделени за асфалтиране на пътищата на територията на община Хасково. Част от ремонтите приключиха, съобщиха от пресцентъра на Общината. 16 улици са ремонтирани в Хасково по договор за около 1 милион лева. Асфалтирани са близо 24 хиляди квадратни метра. Освен улици в града са запълнени пукнатини по велоалеята в парк „Кенана”, а най-компрометираните участъци от нея в посока „Сивата вода” са изцяло преасфалтирани. Ремонтиран е и пътя покрай Дома за стари хора.\r\nПриключва асфалтирането и на общинската пътна мрежа. Обновени са повече от 30 хиляди квадратни метра от пътищата в общината. От тях над 15 хиляди квадратни метра са от пътя за село Гарваново. Там текат довършителни работи, предстои насипване на банкета и почистване на канавките. За ремонтите на общински пътища са предвидени повече от 1 милион лева.\r\nОбщина Хасково сключи договор с изпълнител на обществена поръчка за ремонт на улици в селата за над половин милион лева. Предвидени са ремонти на улиците във всички села на общината.", "date": "2017.12.02", "title": "Хасково: Около 2,5 млн. лева са отделени за асфалтиране на пътищата на територията на общината"}
{"url": "http://www.focus-news.net/news/2017/12/02/2463118/api-dvizhenieto-pri-km-76-po-pat-i-6-pernik-radomir-da-se-osashtestvyava-s-povisheno-vnimanie-poradi-pritok-na-golyamo-kolichestvo-dazhdovni-vodi.html", "text": "Движението по път I-6 Перник - Радомир, при км 76, в района на завод Кристал, да се осъществява с повишено внимание поради приток на голямо количество дъждовни води. Това съобщиха от пресцентъра на Агенция „Пътна инфраструктура”. Водачите да шофират със съобразена скорост. Участъкът е сигнализиран с необходимите пътни знаци.", "date": "2017.12.02", "title": "АПИ: Движението при км 76 по път I-6 Перник - Радомир да се осъществява с повишено внимание поради приток на голямо количество дъждовни води"}
{"url": "http://www.focus-news.net/news/2017/12/02/2463119/denyat-2-dekemvri-v-balgarskata-istoriya.html", "text": "2009 г.\r\nС решение на Министерския съвет, влизащо в сила от 11 декември с.г., село Черноморец става град. До 1951 г. селището носи името Свети Никола.\r\nНа второ четене дебатите по приемането на Бюджет 2010 продължават 17 часа и приключват в ранните часове на 2 декември 2009 г., с което се нарушава парламентарната традиция Законът за държавния бюджет да се приема в последните дни на календарната година.\r\n2005 г.\r\nДеян Каменов - Дидо официално е обявен за вокалист на D2. Той стартира музикалната си кариера в телевизионното реалити предаване Стар Академи излъчвано по Нова Телевизия. Макар да не достига до финал и да не е сред печелившите на предаването, по време на предаването той е поканен да заеме мястото на първия вокалист на групата Дичо Христов. Така той става и реалният победител на реалити формата. Това признава самият той различни интервюта. С D2 Дидо записва два албума. Деян Каменов участва в редица музикални и благотворителни инициативи, насочени към развитие на талантите и подпомагане на деца със специални нужди, сред които са проектите: \"Голямото междучасие\", \"И аз мога\", филмът и групата „Революция Z”.\r\n1999 г.\r\nСветовната банка отпуска втори кредит по заема ФЕСАЛ /Заем за приспособяване на финансовия и стопанския сектор/ за структурната реформа в България в размер на 95 500 000 евро. МВФ отпуска трети транш от 75 000 000 долара.\r\nБългария става член на МВФ на 25 септември 1990 г. За периода 1991- 2004 г. размерът на предоставените средства е близо 2.1 млрд. Страната ни сключва общо дванадесет споразумения с МВФ, три споразумения за извънредно финансиране, едно за подпомагане на преструктуриране на системата, подписано през април 1994 г. и едно разширено тригодишно споразумение от 28 септември 1998 г, чиято цел е да подпомогне икономическите реформи за периода 1998 – 2001 г.\r\nБългария подписва шест стендбай споразумения с Фонда. Първото от тях е от март 1991 г., за срок от две години за компенсиране високите цени на петрола и природния газ. Второто стендбай споразумение е от април 1992 г. Сключено е от правителството на Филип Димитров. Следващото споразумение от ноември 1994 г. е подписано от кабинета на Любен Беров. На 19 юли 1996 г. правителството на Жан Виденов договаря четвърто стенд-бай споразумение, от което страната получава само първия транш. Фондът прекратява договореностите поради неизпълнение на поетите ангажименти от българската страна.\r\nПо време на управлението на правителството на Иван Костов са договорени три заема с МВФ. На 4 ноември 1997-а правителството подписва петото стенд-бай споразумение с Фонда. Последното споразумение е от 27 февруари 2002 г. на стойност от 240 млн. специални права на тираж, разпределени в девет транша. Последният, от които е отпуснат на 4 февруари 2004 г.\r\n1992 г.\r\nБСП издига като свой кандидат за министър-председател Петър Бояджиев. Неговата кандидатура обаче се оказва неконституционносъобразна, тъй като има двойно гражданство - френско и българско.\r\nНа 21 октомври 1992 г. в Народното събрание е внесено искане за гласуване на вот на доверие на министър-председателя. На 28 октомври 1992 г. кабинетът на Филип Димитров не получава вот на доверие и от името на правителството той подава оставка.\r\nНа 12 ноември 1992 г. президентът Желю Желев на основание чл. 99, ал. 1 от Конституцията възлага на Филип Димитров да състави ново правителство. На 20 ноември 1992 г. предложеният от Филип Димитров кабинет не получава необходимия брой гласове.\r\nНа 30 декември 1992 г. Народното събрание избира Любен Беров (на снимката) за министър-председател със 124 гласа “за“ от 149 гласували.\r\n1952 г.\r\nМежду 2 и 4 декември се провежда съдебен процес срещу седем католически свещеници, обвинени в създаване на \"нелегална контрареволюционна организация, агентура на папското и империалистическото разузнаване\". Д-р Петко Ив. Момчилов е осъден на смърт. На другите подсъдими са издадени присъди за задържане под стража. Същата година в България се провежда още един процес срещу католически свещеници. От 29 септември до 3 октомври се състои така наречения \"голям католически процес\" срещу 40 души, от които 27 свещеници и една монахиня, са обвинени в създаване на \"шпионска и заговорническа католическа организация в България\", работила в услуга на Ватикана и други чужди разузнавания. На смърт са осъдени епископ Евгений Босилков, отец Йосафат Шишков (на снимката), отец Павел Джиджов и отец Камен Вичев, а останалите са изпратени в затвора. При посещението си в България през май 2002 г. папа Йоан Павел Втори обявява Камен Вичев, Павел Джиджов и Йосафат Шишков за блажени. Епископ Евгений Босилков е обявен за блажен още през март 1998 г. Той е първият български католически светец. Процедурата по издигането на Евгений Босилков за светец започва през 1985 г., когато е обявен за раб Божий и е признато мъченичеството му за католическата вяра.\r\n1950 г.\r\nГраницата между България и Турция е отворена и двете страни постигат споразумение, според което България занапред ще изселва само лица с турски входни визи, а Турция се задължава да пропуска по 650 преселници дневно. Емиграцията се възобновява и от декември 1950 г. до февруари 1951 г. границата е прекосявана средно от 20 000 души на месец, като за цялата 1950 г. броят на изселниците достига 55 756 души.\r\n1949 г.\r\nПусната е в експлоатация ТЕЦ \"София\". Строителството на първата в България и на Балканите топлоелектрическа централа започва на 22 юни 1947 г. На 22 март 1949 г. е пусната в пробна експлоатация с мощност 12 000 киловата. От 1963 г. работи с мазут вместо с въглища, а от февруари 1975 г. - и с природен газ.\r\n1927 г.\r\nСъс заповед на министъра на войната започва тайно изграждане на Военноморски флот в България.\r\nСлед края на Първата световна война, съгласно чл. 83 от Ньойския договор, като победена страна и съюзник на Германия България е задължена да предаде окончателно и безвъзвратно военните си кораби и подводници на страните победителки. Според клаузите на договора охраната на водните граници на страната ни трябва да се извършва от патрулни кораби със снето въоръжение и граждански екипажи.\r\nПрез 1927 г. със заповедта на военния министър се поставят основите на възраждането на военноморския флот. Организацията му включва Черноморската част, Морската учебна част и Дунавската част. Тайното нарушаване клаузите на Ньойския договор налага министерска заповед да бъде строго поверителна и недостъпна за Междусъюзническата контролна комисия. В бюджета на страната Черноморската и Дунавската част са посочени като Морска и Дунавска полицейски служби, а командващия флота – като началник на тези служби.\r\n1920 г.\r\nМежду 2 и 9 декември се провежда Архиерейски събор на Българската екзархия в София. На него е предложено правителството да измени Закона за свикване на църковно-народен събор.\r\n1919 г.\r\nС Изменение на Избирателния закон в България е въведено задължително гласуване.\r\n1917 г.\r\nС тайна заповед на главнокомандващия на Действащата армия генерал-лейтенант Никола Жеков са назначени командващите на 2-а , 3-а и 4-а армия. Никола Жеков е военен и държавен деец, генерал от пехотата. Участва като доброволец в Сръбско-българската война 1885 г. По време на Балканската война 1912-1913 г. е началник-щаб на 2-ра армия. От 5 август до 1 октомври 1915 г. е военен министър. След въвличането на България в Първата световна война 1914-1918 г. е назначен за главнокомандващ българската армия. Уволнен е от армията и е съден заедно с останалите министри от кабинета на д-р В. Радославов. Между двете войни се изявява като общественик и публицист. След идването на Хитлер на власт е един от пропагандаторите на идеята за тясно политическо и военно сътрудничество с Третия райх. След края на Втората световна война 1939-1945 г. емигрира в чужбина. Никола Жеков е роден в Сливен. Завършва Военното училище в София през 1887г., учи и във Военната академия в Торино, Италия.\r\n1916 г.\r\nПо време на Първата световна война (1914-1918 г.) е сключена Българо-германска военна конвенция. На север от линията Черна вода-Кюстенджа се установява етапна зона на германските войски, а на юг - смесено управление, останало неприложено.\r\n1912 г.\r\nПо време на Балканската война България и балканските й съюзници разгромяват за два месеца изтощената от вътрешни размирици и неуспешни реформи Османска империя. Българските войски заемат крайбрежието на Бяло и Мраморно море от Кавала до Силиврия, с изключение на Галиполския полуостров. В източната част на българската окупационна зона се формира Лозенградско (Тракийско) военно губернаторство, чието седалище след превземането на Одрин се премества от Лозенград в централния град на Тракия. На запад е създадено Македонско военно губернаторство с главен град Сяр.\r\n1886 г.\r\nВъв Виенската опера българските пратеници - Константин Стоилов, Димитър Греков и Константин Калчев се срещат за първи път с принц Фердинанд Сакскобурготски. Фердинанд I Сакскобургготски е немски принц, княз (1887–1908 г.) и цар (1908–1918 г.) на България. Роден е на 26 февруари 1861 г. във Виена. Син е на австрийския ген. княз Август и княгиня Клементина, дъщеря на френския крал Луи Филип. Фердинанд I е подпоручик в австро-унгарската армия, когато изпратената да търси княз българска депутация се спира на него. На 25 юни 1887 г. кандидатурата му е одобрена от III ВНС (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I е отговорен за обявяването на Междусъюзническата война 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война 1914–1918 г.. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където на 10 септември 1948 г. умира.На тази дата са родени:\r\n1962 г.\r\nРоден e Кардам, княз Търновски, херцог Саксонски (Сакс-Кобург-Гота) - първороден син на Симеон Сакскобургготски. Завършва философия и международна икономика в университета “Кларк”, САЩ. Получава степен по селскостопанска икономика; специализира агроиндустрия и хидромелиорации в американския университет “Пен” в Пенсилвания. През 1989 г. започва работа в Буенос Айрес в многонационалната агропромишлена компания “Фаунтинхед груп”. Живее и работи в САЩ като агроикономист в компанията GIC, Вирджиния. Търговски директор е на телекомуникационна компания “Телефония мовилес интерконтинентал”, генерален-директор на проекти UMTS. Женен е за Мириам Унгрия-и-Лопес, от която има 2 синове - Борис и Белтран.\r\n1954 г.\r\nРоден е Евгений Михайлов – кинорежисьор. През 1980 г. завършва кинорежисура във Висшия държавен институт по кинематография (ВГИК) в Москва. В периода 1980-1991 г. е режисьор постановчик в киноцентъра “Бояна”.\r\nОт 1992 г. до 1993 г. е главен художествен ръководител на Ефир 2 на Българската национална телевизия. В периода 1993-1994 г. е на свободна практика. Заместник-председател е на Национално движение \"Екогласност\". През 1994 г. става заместник-председател на Националния координационен съвет на СДС. Същата година е избран за народен представител в XXXVII-то народно събрание с листата на СДС като заместник-председател на Национално движение “Екогласност”, избирателен район Ловеч. Членува в Комисията по културата през 1995 г. и е заместник-председател на Комисията по радио, телевизия и БТА.\r\nОт 1997 г. до 2005 г. е директор на “Бояна филм”. През октомври 2005 г. заедно с управителния съвет подава оставка в знак на несъгласие с проведената приватизация на \"Бояна филм\". Той е продуцент на продължилото около три години предаване по БНТ \"Понеделник 8 1/2\", в което се представят и показват български филми от минали десетилетия. Автор е на документални и игрални филми. Документални: “Вечният двигател” (1986); “Състезанието” (1987); “ С открити карти” (1988). Игрални: “Дом за нежни души” (1981); “Смъртта може да почака” (1985); “Сезонът на канарчетата” (1993).\r\nНосител е на наградата “Златна роза” от Националния кинофестивал, Варна, 94 за най-добра режисура.\r\n1941 г.\r\nРоден е Калин Георгиев Донков - български писател. През 1966 г. завършва журналистика в СУ “Св. Климент Охридски”. Работи като редактор в Българската телевизия, Радио София и вестник \"Антени\". Председател е на Кабинета на младия писател от 1980 г. Автор е на съчиненията: \"Априлски хълмове\" (1970 г.), \"Внезапна възраст\" (1974 г.), \"Риза за ближния\" (1977 г.), \"Частен случай\" (1979 г.), \"Ранни мемоари\" (1980 г.) и др.На тази дата умират:\r\n1937 г.\r\nУмира Тихомир-Александър Павлов - български белетрист и публицист. Завършва гимназия и следва право в София. Сътрудничи в сп. \"Обществена мисъл\", \"Хиперион\" и др. Редактор е на в-к \"Епоха\" и \"Народ\". Автор е на \"Горчив смях\", роман (1920 г.), \"Еднодневка\", повест (1923 г.), \"Вечната приказка\", роман (1933 г.), \"Страхил войвода\", драматична поема (1934 г.), \"Българите в Моравско и Тимошко\" (1931 г.), \"Сърбизмът и българщината на Балканите\" (1933 г.). Роден е на 27 юни 1880 г. в Казанлък.\r\n1915 г.\r\nУмира Алберт Стефанов Гечев – български филолог. Литературно-критичната си дейност започва като учител в Пловдив. Посещава с научна цел културните средища на Европа. Умира по време на Първата световна война. Автор е на съчиненията: \"Българската литература през последните няколко години (1900-1912 г.). Критически статии\" (1941 г.), \"Български правопис. История и научни основания\" (1914 г.). Алберт Стефанов Гечев е роден на 11 октомври 1881 г. в Ловеч.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.02", "title": "Денят 2 декември в българската история"}
{"url": "http://www.focus-news.net/news/2017/12/02/2463120/pazardzhik-ostava-opasnostta-ot-padashti-kamani-v-rodopskata-chast-na-oblastta.html", "text": "Дъжд вали в планинската част на област Пазарджик. Пътните настилки са предимно мокри, съобщиха от Областно пътно управление - Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.02", "title": "Пазарджик: Остава опасността от падащи камъни в Родопската част на областта"}
{"url": "http://www.focus-news.net/news/2017/12/02/2463121/blagoevgrad-vechernya-s-vodosvet-shte-bade-otsluzhena-po-povod-osveshtavaneto-na-cherkvata-sveti-yoan-krastitel-na-petrichkoto-selo-parvomay.html", "text": "Черквата „Свети Йоан Кръстител” на петричкото село Първомай ще бъде осветена след 20 години очакване, съобщиха от пресцентъра на Община Петрич. По този повод днес от 17.00 часа ще бъде отслужена вечерня с водосвет от негово Високопреосвещенство Неврокопски митрополит Серафим. Тогава стотици миряни ще могат да прекрачат за първи път прага на черквата „Свети Йоан Кръстител”. \r\nУтре в 06.00 часа ще започне църковният ритуал за освещаването на новия храм и отслужването на Света литургия. Най-голямото село в община Петрич повече от 20 години чака завършването на черквата и нейното освещаване. Това стана възможно след като кметът на общината Димитър Бръчков внесе предложение, Община Петрич да дари безвъзмездно на Българската православна църква земята, върху която е построена черквата в село Първомай. Основните благодетели за изграждането на този храм – фамилия Кочеви също дариха безвъзмездно сградата на Българската православна църква преди месец. Строителството на черквата „Свети Йоан Кръстител” в село Първомай започва със средства, дарения и доброволен труд на местните хора. На следващ етап се включва семейство Кочеви, които финансират цялостното изграждане и завършване на храма. През последните дни редица фирми се отзоваха на поканата на Община Петрич да помогнат за последните довършителни дейности , преди освещаването на черквата. Ръководството на Община Петрич изразява огромна благодарност за оказаната помощ в това благословено дело.", "date": "2017.12.02", "title": "Благоевград: Вечерня с водосвет ще бъде отслужена по повод освещаването на черквата „Свети Йоан Кръстител” на петричкото село Първомай"}
{"url": "http://www.focus-news.net/news/2017/12/02/2463122/plovdiv-mokri-i-hlazgavi-sa-patnite-nastilki-v-rayona-na-karlovo-laki-i-panichkovo.html", "text": "Трафикът по основните направления в Пловдивска област се извършва с нормална интензивност и без затруднения. Това съобщиха за Радио „Фокус“ – Пловдив от Областното пътно управление. По-натоварено движение се отчита по пловдивския участък на автомагистрала „Тракия“. Пътищата в равнинната и планинската част на областта са сухи и нормално проходими, мокри и хлъзгави са единствено в района на Карлово, Лъки и Паничково. Навсякъде температурите са положителни, видимостта е добра. \r\nЗабранено е преминаването на всички МПС през прохода Троян-Кърнаре. До 15 декември остава ограничено движението по пътя Карлово-Баня, заради ремонтни дейности на асфалтовата настилка. \r\nДо 20 декември е забранено преминаването на камиони над 12 тона по пътя Поповица – Болярци поради намален габарит на пътното платно на мост в с. Поповица. \r\nВсе още е ограничено преминаването на камиони с височина над 4 метра през тунелите по пътя Асеновград – Нареченски бани. Движението по пътя Белица-Загражден-Давидково, в участъка от км 13 до км 18, е ограничено за всички МПС. Срокът на въведената забрана е до 20 декември.\r\nДвижението на територията на град Пловдив се извършва нормално и без затруднения. Няма струпване на автомобили по главните градски булеварди и по входно-изходните артерии.\r\nТони МИХАЙЛОВ", "date": "2017.12.02", "title": "Пловдив: Мокри и хлъзгави са пътните настилки в района на Карлово, Лъки и Паничково"}
{"url": "http://www.focus-news.net/news/2017/12/02/2463123/brussels-times-sluzhitel-na-belgiyskoto-letishte-sharleroa-e-arestuvan-zaradi-otpraveni-ot-feysbuk-teroristichni-zaplahi.html", "text": "Пиколо на брюкселското летище „Шарлероа“, който също е бил представител на профсъюза, е арестуван преди дни заради това, че е отправял заплахи срещу силите за сигурност на Белгия от профила си в социалната мрежа „Фейсбук“. По време на разследването, довело до ареста му, се разкрива, че той е упражнявал натиск върху членове на екипа да наемат единствено работници от Северна Африка, пише  Brussels Times.\r\nЗаподозреният е привлякъл вниманието на властите, публикувайки заплахи във „Фейсбук“. Според източник, близък до разследването, той е казал, че „иска да застреля полицай с „Калашник“. Разследването е стартирано незабавно. \r\nПолицията е провела разследване на „Шарлероа“, което разкрива , че заподозреният е упражнявал натиск върху своите колеги да помагат при назначаването на работа на хора от северноафрикански произход. \r\nСпоред запознати източници е възможно в следващите дни да се извършат и други арести. Управлението на летището ще свика извънредно събрание.  Виктор Турмаков", "date": "2017.12.02", "title": "Brussels Times: Служител на белгийското летище „Шарлероа“ е арестуван заради отправени от „Фейсбук“ терористични заплахи"}
{"url": "http://www.focus-news.net/news/2017/12/02/2463124/vyara-tserovska-kmet-na-pernik-do-nyakolko-chasa-shte-raboti-parnoto-v-tseliya-grad-i-shte-bade-vazstanoveno-podavaneto-na-topla-voda.html", "text": "Отстранена е аварията с парното. Котелът работи и температурата е постигната само в централата. Според уверенията на директора - инж. Спасов, до няколко часа ще работи парното в целия град и ще бъде възстановено подаването на топла вода в града. Това каза кметът на Перник Вяра Церовска в ефира на предаването \"Събуди се\" по Нова телевизия. \"Канализацията в целия град е стара. Ние сме направили проекта и се надяваме водният цикъл да започне да се изпълнява още през 2018 г.\" заяви кметът.\r\n\"Вчера направихме инспекция на яз. \"Студена\". Мога да уверя, че тази сутрин язовирите, които са общинска собственост - яз. \"Мещица\", яз, \"Расник\" и яз. \"Ярджаловци\" не създават опасности и няма опасност от преливане. Същото се отнася и за яз. \"Студена\", при който далеч не е достигнат възможният обем вода\", каза още Вяра Церовска.\r\nЕмил Костадинов, кмет на кв. \"Изток\" в Перник, който е най-засегнат от проливните дъждове, заяви, че проблемите са основно по улиците. \"Голяма част от мазетата на блоковете и на къщите са наводнени, тъй като е много стара канализацията\", каза Костадинов. Той отбеляза, че проблеми е имало и с едно училище в квартала, но водата е изпомпана и за понеделник всичко ще бъде нормално.", "date": "2017.12.02", "title": "Вяра Церовска, кмет на Перник: До няколко часа ще работи парното в целия град и ще бъде възстановено подаването на топла вода"}
{"url": "http://www.focus-news.net/news/2017/12/02/2463125/gabrovo-do-100-metra-e-namalena-vidimostta-na-prohoda-shipka.html", "text": "До 100 метра е намалена видимостта на прохода Шипка. Това казаха за Радио „Фокус“ – Велико Търново от Областно пътно управление – Габрово. Времето е облачно. Вали дъжд. Температурата на въздуха е 7 градуса На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г.\r\nНа път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nВ участък от път Драгановци-Габрово движението се извършва в едната лента поради ремонти дейности. Въведено е ограничение на скоростта до 30 км/ч. Движението се регулира от сигналисти.\r\nДо 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nНа път Палаузово-Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 март 2018 година включително.\r\nНадежда КРЪСТЕВА", "date": "2017.12.02", "title": "Габрово: До 100 метра е намалена видимостта на прохода Шипка"}
{"url": "http://www.focus-news.net/news/2017/12/02/2463126/montana-nivoto-na-reka-berkovska-se-e-povishilo-no-nyama-opasnost-ot-prelivane.html", "text": "Нивото на река Берковска се е повишило, но няма опасност от преливане, съобщиха от Хидрометеорологичната станция в Монтана. 56 л/кв.м е количеството на падналия дъжд през изминалото денонощия в Берковица. Най-голямо количество дъжд е измерено във Вършец – 57 л/кв.м , в Чипровци и Говежда е 55 л/кв.м. \r\nТемпературата в Монтана е 4 градуса, няма валежи от сняг. \r\nАнна ЛОЗАНОВА", "date": "2017.12.02", "title": "Монтана: Нивото на река Берковска се е повишило, но няма опасност от преливане"}
{"url": "http://www.focus-news.net/news/2017/12/02/2463127/ria-novosti-poslanikat-na-sasht-v-rusiya-zayavi-che-dvete-strani-sa-edinni-v-borbata-sreshtu-terorizma.html", "text": "Посланикът на САЩ в Русия Джон Хънтсман заяви, че двете страни „на 100%“ са единни по въпроса за борбата срещу тероризма, предава РИА Новости.\r\n„Всички вие знаете за терористичния акт, проведен в метрото на Санкт Петербург. Случилото се, както и преди, е в паметта на хората. Русия и САЩ са на 100% заедно по въпроса за борбата срещу тероризма“, заяви Хънтсман. Агенция „Фокус“ припомня:  На 3 април 2017 в метрото на Санкт Петербург избухна взрив. По последни данни са загинали 16 души, включително и камикадзето Акбаржон Джалилов.  Виктор Турмаков", "date": "2017.12.02", "title": "РИА Новости: Посланикът на САЩ в Русия заяви, че двете страни са единни в борбата срещу тероризма"}
{"url": "http://www.focus-news.net/news/2017/12/02/2463128/denyat-2-dekemvri-v-svetovnata-istoriya.html", "text": "2015 г.\r\nАндрей Киска, президент на Словашката република е удостоен с лента „Стара планина“ „за изключителните му заслуги за задълбочаването и развитието на българо-словашките отношения и за приноса му за изграждане на стабилна, просперираща и единна Европа“\r\n2014 г.\r\nЮжна Корея одобрява план на Корейския християнски съвет да издигне голяма коледна елха близо до границата със Северна Корея, въпреки продължаващото напрежение между двете страни.\r\n2013 г.\r\nСистемата Eurosur за следене границите на Евросъюза започва работа.\r\n2012 г.\r\nБившият министър-председател на Словения Борут Пахор е новият президент на страната, избран е с 67,03% от гласовете.\r\n2011 г.\r\nВеликобритания отзовава от страната иранските дипломати.\r\n2011 г.\r\nМеждународният наказателен съд в Хага издава заповед за арестуването на министъра на отбраната на Судан Абделрахим Мохамед Хюсеин.\r\n2011 г.\r\nWikiLeaks започна публикуването на разобличаващи материали за 150 компании занимаващи се със следене.\r\n2007 г.\r\nСъстои се Церемонията по тегленето на жребия за груповата фаза на Евро 2008 в Люцерн.\r\nШестнайсетте отбора са разпределени в четири урни, като за всяка група е предвиден по един отбор от всяка урна. Домакините Швейцария и Австрия и действащият шампион Гърция са автоматично поставени в първа урна, а за разпределението на всички останали отбори се вземат предвид техните коефициенти.\r\n2003 г.\r\nЯпонският влак на магнитна възглавница JR-Maglev MLX01 поставя рекорд за висока скорост, на специално трасе с дължина 18,4 км в префектура Яманаши, Япония, достигайки 581 км/ч.\r\n2002 г.\r\nАлен Ерлихер от Лайпцигския университет открива, че лазерния лъч може да възстановява нервни клетки.\r\n1989 г.\r\nПрезидентите на СССР Михаил Горбачов и на САЩ Джордж Буш се срещат в Малта и се договарят за съдбата на Източна Европа.\r\n1982 г.\r\nХирурзи в щата Юта за първи път имплантират постоянно изкуствено сърце.\r\n1979 г.\r\nНа референдум в Иран по-голямата част от населението гласува за предоставяне на абсолютна власт на аятолах Хомейни.\r\nРухолах Мусави Хомейни е шиитски духовник и идеен ръководител на ислямската революция в Иран през 1978-1979 г. Той е обявен за аятолах през 1950 г., но поради критиките си към режима и заради участието си в бунт, през 1963 г. е принуден да напусне страната. Първоначално пребивава в Турция, а по-късно в Наджаф (Ирак). В Ирак остава до 1978 г., когато Саддам Хюсеин го принуждава да напусне страната. Установява се във Франция.\r\nЗавръща се в Иран на 1 февруари 1979 г. заради революцията там. 11 дни по-късно Хомейни поема властта и обявява Иран за Ислямска република.\r\nОще през първата година Хомейни налага строги религиозни порядки в иранското общество. Левите и монархистични групи са преследвани и принуждавани да емигрират, a либералните религиозни групи са силно ограничавани.\r\nАятолах Хомейни умира на 3 юни 1989 г. Погребан е в мавзолей в южната част на Техеран.\r\n1971 г.\r\nСъздадени са Обединените арабски емирства. В ОАЕ влизат седем емирства. Официалната религия е ислям, столицата е Абу-Даби. От древността до XIX век ОАЕ са част от територията на Оман. През XIX век са под британски протекторат, а от 1971 година - независима държава.\r\n1969 г.\r\nСъстои се първият полет на самолет “Боинг 747”. Машината има капацитет да превозва до 660 пътника на разстояние до 13 500 км. със скорост до 940 км/ч.\r\nКонцернът “Боинг” е създаден от Уилям Боинг. Той е роден през 1881 г. в Детройт. Завършва Инженерния факултет на Йейлския университет в Сиатъл през 1903 г. През 1915 г. Боинг взема уроци по пилотиране. Започва да строи първия си самолет – хидлоплан, в сътрудничество с Джордж Вестервелт. На 15 юли 1916 г. Уилям Боинг регистрира своята компания под името Pacific Aero Products. Година по-късно името става Boeing Airplane. През 1917 г. компанията има 28 сътрудника. Година по-късно техният брой е 300. Първоначално компанията работи главно на пазара на военната авиотехника.\r\nУилям Боинг слага началото на международната авиопоща. През 1929 г. компанията пуска на пазара самолет, създаден за 12 пътника - Model 80. Това е първият самолет на “Боинг” за гражданската авиация.\r\n1956 г.\r\nФидел Кастро и Че Гевара пристигат в Куба и поставят началото на партизанската война срещу проамериканското правителство на Батиста, завършила на 1 януари 1959 г.\r\nФидел Кастро (на снимката) е кубински политик и държавник, юрист. Организатор е на \"Движение 26 юли\" (1955-1956 г.). През 1956 г. оглавява въоръжената борба, довела до победа на Кубинската революция. Той е министър-председател на Революционното правителство от 1959 г. до 1976 г. От 1965 г. е първи секретар на ЦК на Комунистическата партия на Куба. От 1976 г. е председател на Държавния съвет и на Министерския съвет на Република Куба.\r\nГевара де ла Серна, Ернесто Че Гевара е латиноамерикански революционер, един от ръководителите на Кубинската революция (1959 г.). Завършва медицина. По време на управлението на Перон е принуден да емигрира от Аржентина (1952 г.). През 1955 в Мексико се среща с Фидел Кастро. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Той е един от лидерите на движението \"26-и юли\", а след това е член на Националното ръководство на Единната партия на социалната революция. През април 1965 г. се обръща с писмо до Ф. Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Че Гевара е заловен и на 8 октомври 1967 г. е убит.\r\n1944 г.\r\nВ Москва за първи път се срещат Сталин и генерал Шарл де Гол.\r\nШарл Мари де Гол е президент на Франция от 1959 до 1969 г., генерал. Председател е на временното правителство от 1944 до 1946 г. Министър-председател (юни - декември 1958 г.). Офицер е в I световна война; бригаден генерал в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алфир Франция комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите през 1969 г.\r\n1943 г.\r\nОт Англия в САЩ пристигат 15 атомни учени за участие в създаването на атомна бомба (сред тях е и съветски разузнавач).\r\n1942 г.\r\nВ Чикаго група американски учени начело с Енрико Ферми правят първата демонстрация на контролирана ядрена реакция. Три години по – късно, през 1945 г., в САЩ е създаден първият ядрен реактор.\r\nЕнрико Ферми е италиански физик, допринесъл съществено за развитието на съвременната теоретична и експериментална физика. През 1922 г. завършва Пизанския университет, учи в Германия и Холандия. В периода 1926-1938 г. е професор в Римския университет. Оказва голямо влияние върху формирането на италианската школа в съвременната физика. През 1938 г. емигрира от Италия в САЩ. От 1939 г. до 1945 г. е професор в Колумбийския университет. Ръководи научни изследвания в областта на използването на ядрената енергия в САЩ, участник е в “Манхатънския проект”, чиято цел е създаването на американската атомна бомба. Енрико Ферми участва активно в създаването на съвременната квантова физика. Разработва статистика на частиците, подчиняващи се на принципа на Паули (1925 г.), създава количествена теория на бета-разпада, основана на предположението на В. Паули за това, че бета-частиците се изпускат едновременно с неутрони. В периода 1934-1938 г. заедно със сътрудниците си изучава свойствата на неутроните и създава основите на неутронната физика. За пръв път наблюдава изкуствена радиоактивност, предизвикана от бомбардировката на редица елементи (сред които и уран) с неутрони; открива забавянето на неутроните и създава теорията на това явление, за което през 1938 г. получава Нобелова награда. Енрико Ферми за пръв път осъществява верижна реакция в построения от него първи в света ядрен реактор, в който за забавяне на електроните се използва графит, а като гориво - уран. В края на живота си се занимава с високи енергии и публикува теоретични съчинения в тази област.\r\n1940 г.\r\nИспанският диктатор Франко подписва финансов договор с Англия.\r\nФранко управлява Испания в годините 1939-1975 г. Той е роден на 4 декември 1892 г. Завършва пехотна академия, участва в колониалните войни на Испания в Африка. През 1921 г. е командир на Чуждестранния легион. През 1934 г. е началник на главния щаб на сухопътните войски, командир на испанския корпус в Африка (Мароко). Организира и ръководи въоръженото въстание на испанските демократически сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили). Председател е на министерски съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическо управление, постепенно се оттегля от властта. Умира на 20 ноември 1975 г. в Мадрид.\r\n1912 г.\r\nСъздадено е Македонско военно губернаторство с временен губернатор ген. Христофор Хесапчиев, а по-късно - ген. Михаил Иванов, с център Сяр. То включва 4 окръга: Драмски (5 околии), Сярски (9 околии), Солунски (от 12 декември Кукушки - 5 околии) и Щипски (5 околии). На 18 декември са утвърдени Временни наредби за гражданското управление на завладените земи.\r\n1903 г.\r\nПожар унищожава сградата на университета в Отава (Канада).\r\n1901 г.\r\nВ САЩ е патентована самобръсначката “Жилет”.\r\nРодена е Недялка Димитрова Симеонова – цигуларка и музикален педагог. На 12 години след няколко концертни обиколки в България заминава с баща си за САЩ, където изнася множество концерти. През 1914 г. посещава летните курсове за цигулари виртуози в Дрезден, ръководени от проф. Л. Ацер (консерваторията в Санкт Петербург). В Дрезден учи при А. Раполди (1914 г.) и Г. Хавеман (1916-1920 г.). В годините между 1921-1923 г. продължава заниманията си при Л. Ацер в Ню Йорк. През тези години започва усилена концертна дейност в Европа и Америка. Работи и като концертмайстор в Кооперативния театър в София (1933-1939 г.). В годините 1937-1939 г. е лектор по цигулка в Държавната музикална академия (дн. БДК). През 1940 г. свири в Белградския симфоничния оркестър и в Дрезденската филхармония (1941-1942 г.). В периода 1942-1944 г. е концертиращ музикант в Германия. След 1944 г. намира признание и в България. През 1946 г. е професор по цигулка в Държавната музикална академия. Продължава активната си концертна дейност в страната и в чужбина. През 1948 г. става първи концертмайстор на новосъздадения Симфоничен оркестър на Българската телевизия и радио. Репертоарът й включва всички значителни творби за цигулка от различни епохи и стилове. Недялка Симеонова умира на 14 март 1959 г. \r\n1863 г.\r\nЗавършено е строителството на купола на Капитолия във Вашингтон.\r\n1851 г.\r\nВ резултат на преврат във Франция на власт идва Луи Бонапарт. Шарл Луи Наполеон Бонапарт е племенник на Наполеон I. Син е на Луи Бонапарт (1778-1846 г.) и на Ортенз дьо Боарне. На 10 декември 1848 г. е избран за президент на Втората република. Една година след извършения държавен преврат се обявява за император. Ползва се с абсолютна авторитарна власт. Води множество завоевателни войни. През Френско-пруската война 1870-1871 г. капитулира при Седан на 2 септември 1870 г. и се предава в плен на германците. Свален е от власт при Септемврийската революция от 4 септември 1870 г.\r\n1823 г.\r\nПрезидентът на САЩ Джеймс Монро обявява своята доктрина, според която страната му вече няма да се примирява с намесата на Европа във вътрешните работи на държавите от Новия свят.\r\nДжеймс Монро е роден на 28 април 1758 г. в щата Вирджиния. През 1776 г. завършва колежа “Уилям и Мери”. Участва във Войната за независимост (1775-1783 г.), в хода на която е ранен. В резултат излиза в оставка с чин “майор”. В периода 1780-1783 г. учи право при Т. Джеферсън. В годините 1782-1783 г. е член на легислатурата на Вирджиния. От 1783 г. до 1786 г. е в Континенталния конгрес. До 1790 г. Джеймс Монро е практикуващ юрист. В периода 1790-1794 г. е сенатор от Вирджиния, след което до 1796 г. е посланик на САЩ във Франция. Между 1799 г. и 1802 г. е губернатор на щата Вирджиния. В края на 1802 г. президентът Т. Джеферсън го изпраща в Париж, за да помага на американския посланик Р. Ливингстън в преговорите за собствеността върху Нови Орлеан (с Франция) и върху Западна Флорида (с Испания). На 30 април 1803 г. е подписан договор за получаване на цяла Луизиана от САЩ. В годините между 1803-1807 г. Джеймс Монро е посланик във Великобритания. През януари 1811 г. отново е избран за губернатор на Вирджиния, като през март президентът Дж. Медисън го назначава за държавен секретар. По време на рейда на англичаните срещу Вашингтон през август 1814 г. Джеймс Монро евакуира целия архив на Държавния департамент. От септември 1814 г. той изпълнява и длъжността военен министър. Джеймс Монро печели убедително президентските избори през 1816 г. и 1820 г. Периодът на неговия мандат е известен като “ерата на съгласието” в историята на САЩ, а името му се свързва с “доктрината Монро”. Доктрината става основа за външната политика на САЩ, модифицирана е и получава по-широка интерпретация. След като се оттегля от активната политика живее в имението Оукхил и в Ню Йорк, където умира от сърдечна недостатъчност на 4 юли 1831 г. Погребан е в Ню Йорк, а през 1858 г. тленните му останки са преместени в Ричмънд. Съчиненията му са издадени в 7 тома (1898-1903 г.). Той оставя недовършени мемоари.\r\n1816 г.\r\nВъв Филаделфия е открита първата спестовна банка в Америка.\r\n1805 г.\r\nВ битката при Аустрелиц Наполеон І разбива руско-австрийските войски.\r\nСражението се води в района на с. Аустерлиц (днес гр. Славков) в Чехия (Моравия) по време на Руско-австро-френската война от 1805 г. Обединените руско-австрийски войски под командването на генерал М. И. Кутузов наброяват 86 000 души (от тях 15 000 австрийци) и 250 оръдия. Френската армия под командването на Наполеон I наброява 73 000 души и 250 оръдия. Руско-австрийските войски извършват марш от Олмюц до Аустерлиц и започват настъпление с главните сили. От своя страна Наполеон I с част от силите прикрива десния фланг и нанася удар с главните си сили (50 000 души) към Праценските височини. След това с удар от юг обкръжава главните сили на руско-австрийскта армия и им нанася тежко поражение. Жертвите от страна на съюзниците наброяват около 27 000 души (убити и ранени), а от страна на французите – около 12 000 души. С победата на Наполеон I при Аустерлиц се слага край на третата антифренска коалиция. Австрия излиза от войната и е принудена да сключи Пресбургския мир (1805 г.). В Аустерлицко сражение участват трима императори - Александър I, Франц I и Наполеон I.\r\n1804 г.\r\nНаполеон Бонапарт е провъзгласен за император на Франция.\r\nНаполеон I Бонапарт е френски император от 1804 г. до 1814 г. и след това през 1815 г. Роден е в град Аячо на остров Корскика през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва да се задържи на императорския престол чрез нови войни и победи. В отговор на това Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Умира на 5 май 1821 г. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\n1697 г.\r\nОтслужена е първата църковна служба в катедралата Свети Павел в Лондон.На тази дата са родени\r\n1885 г.\r\nРоден е Джордж Ричардс Майнот - американски патофизиолог и терапевт хематолог. Получава Нобелова награда за физиология и медицина през 1934 г. (съвместно с У. Мърфи и Х. Уипъл). През 1912 г. завършва Медицинското училище към Харвардския университет. Преподавател е в Харвардския университет, професор е от 1928 г. Научните му трудове са посветени на изследвания в областта на патофизиологията и клиниката на анемичните състояния. Разработва метод за терапия на злокачествената анемия, която е стимул за изучаване на механизма на заболяването и води до откриването на “антипернициозния” витамин В12. Умира на 25 февруари 1950 г. в Бруклин.На тази дата умират:\r\n1943 г.\r\nУмира Нурдал Григ - норвежки писател, поет, публицист, есеист, драматург. В първия му сборник с поезия \"Около нос Добра Надежда\" (1922 г.), в романа \"Корабът продължава да пътува\" (1924 г.), в сб. \"Камъни в потока\" (1926 г.) са отразени впечатленията на автора от пътуванията му. Учи филологически науки в университетите в Осло и Оксфорд. През 1925 г. защитава дисертация за Р. Киплинг, а през 1932 г. издава книгата есе \"Рано умрелите\" (за Дж. Кийтс, П. Б. Шели, Дж. Г. Байрон и др.). През 1927 г. публикува \"Китайски дневници\".\r\nСлед това издава: лирическия сборник \"Норвегия в нашите сърца\" (1929 г.), драмите \"Атлантически океан\" (1932 г.), \"Нашата слава и нашето могъщество\" (1935 г.), \"Но вчера …\" (1936 г.). В годините 1936-1937 г. издава сп. \"Вейен фром\" (\"Veien from\") и се обявява срещу настъплението на фашизма и опасността от война. Загива на борда на бомбардировач по време на полет над Берлин. Стиховете му излизат от печат посмъртно в сборниците \"Свобода\" (1945 г.) и \"Надежда\" (1946 г.). Нурдал Григ е роден на 1 ноември 1902 г.\r\n1924 г.\r\nУмира Еми Шарлота Акте - финландска оперна певица (сопран), педагог, една от основоположниците на финландското оперно изкуство. Учи пеене при Мехелин в Хелзинки, при В. Масе в Париж, при Дж. Б. Лампарти в Стокхолм и при Е. Хилдах в Дрезден. От 1873 г. до 1879 г. е солистка на Финската опера в Хелзинки. Известни нейни партии са: Лучия (\"Лучия ди Ламермур\" от Доницети), Леонора (\"Трубадур\" от Верди), Норма (\"Норма\" от Белини), Памина (\"Вълшебната флейта\" от Моцарт), Маргарита (\"Фауст\" от Гуно) и др. От 1891 г. до 1922 г. ръководи собствена оперна трупа. В периода 1912-1923 г. е преподавателка в Музикалния институт в Хелзинки (дн. Академия \"Сибелиус\"). Еми Шарлота Акте е родена на 14 ноември 1850 г. в Оулу.\r\n1920 г.\r\nУмира Вячеслав Николаевич Шчепкин - руски учен славист, езиковед, палеограф, историк на староруско изкуство; член-кореспондент е на Руската Академия на Науките от 1911 г. Ученик е на Ф. Ф. Фортунатов. През 1885 г. завършва Московския университет, а от 1907 г. е професор в него. От 1887 г. работи в Историческия музей в Москва, където създава системата на научни каталози в Отдела за ръкописни и старопечатни книги. Магистърската му дисертация “Разсъждения за езика на Савината книга” (1898-1899 г.) е изследване върху фонетиката на старославянските езици. Неговата докторска дисертация - “Болонски псалтир” (1906 г.), е изследване на фонетиката и морфологията на среднобългарски паметник и ценен материал за изучаване на старобългарския говори. Автор е на съчиненията “Въведение в славянознанието” (1914 г.), “Учебник по руска палеография” (1918 г.), изследвания за Новгродската иконописна школа и др. Вячеслав Николаевич Шчепкин е роден на 6 юни 1863 г.\r\n1914 г.\r\nУмира Владимир Иванович Ламански - руски писател и езиковед, академик в Петербургската Академия на Науките (от 1900 г.). През 1854 г. завършва Петербургския университет, ученик е на И. И. Срезневски. В периода 1865-1900 г. е професор по славянски езици в Петербург. Прокарва идеите на славянофилството и панславизма. Автор е на трудовете \"Исторически проучвания на гръцко-славянския свят\", \"Южноруски песни\", \"Чешка литература\", \"Славянските племена в Мала Азия\" и др. Почетен член е на всички руски университети, на всички славянски научни академии, както и на Славянско дружество в България. Владимир Иванович Ламански е роден на 8 юли 1833 г.\r\nПо време на Първата световна война Австро-унгарската армия влиза в сръбската столица Белград.\r\n1859 г.\r\nУмира Джон Браун - американски борец за права и свободи на чернокожото население, един от ръководителите на лявото крило на аболиционисткото движение. На 16 октомври 1859 г. с отряд от 18 души завладява правителствения арсенал в Харпърс Фери, Вирджиния. Групата е обкръжена и разбита от правителствените войски. Джон Браун е обесен в Чарлстън. Името му става символ на борбата на негрите за освобождение от робството.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.02", "title": "Денят 2 декември в световната история"}
{"url": "http://www.focus-news.net/news/2017/12/02/2463129/kyustendil-nivoto-na-reka-bistritsa-se-e-pokachilo-pochti-5-pati.html", "text": "Нивото на река Бистрица се е покачило почти 5 пъти. Това каза пред Радио „Фокус” – Кюстендил Венелин Енчев, кмет на село Гърляно. По думите му от вчера до обяд реката е била спокойна, но след това е започнало покачване на равнището и към момента на около 90% от коритото й е изпълнено. „Няма опасност за хората, нямаме наводнени къщи, има само откъснати дворни места, но реката продължава да подкопава”, каза Венелин Енчев. По думите му водата в реката има наноси, дървета и клони, инертен материал, което създава запушвания, а отделно и копае около брега. След моста на пътя за Македония има разлив. \r\nНа място са екипи на противопожарната служба, на Община Кюстендил и на фирми. Има техника и материали, с които да се реагира. \r\nВенцеслав ИЛЧЕВ", "date": "2017.12.02", "title": "Кюстендил: Нивото на река Бистрица се е покачило почти 5 пъти"}
{"url": "http://www.focus-news.net/news/2017/12/02/2463130/dragomir-stoynev-bsp-vidyahme-byudzhet-bez-reformi.html", "text": "Беше ни предложен бюджет за 2018 г., в който липсват реформи и това бе казано и от работодателските организации, и от финансовите анализатори. Бюджетът на управляващите не решава нито един социален проблем, той само купува време за тях. Ние сме против бюджет, в който богатите стават все по-богати, а бедните по-бедни. Това заяви зам.-председателят на ПГ на „БСП за България“ Драгомир Стойнев по БНТ, съобщиха от пресцентъра на БСП. „Дадохме бюджета на КС, защото на нас ни се отреди задачата да браним демокрацията“, каза Стойнев. Той подчерта, че когато едно предложение е гласувано два пъти и е прието от парламента, то трябва да влезе в крайния вариант на бюджета. „Когато министър Владислав Горанов налага своята воля и отказва да се съобрази с парламентарната воля на народните представители, значи имаме проблем“, посочи Стойнев и обясни, че Министерският съвет трябва да се съобразява с парламента, а не обратното.\r\n„Ние искаме в бюджета ясно да е записано как през годината ще се харчат средствата“, подчерта Стойнев. По думите му, ако бюджетните излишъци на управляващите бяха реални, пенсионерите с пенсии до 321 лв. нямаше да получат само по 40 лв. бонус за Коледа, а щяха да  получат всички пенсионери“, каза той. Стойнев обясни също, че големият дебат за бюджета е дали има потенциал да се гони излишъкът. „Когато нямаш потенциал да го гониш, когато нямаш квалифицирана работна ръка, нямаш капитала, който да навлиза в страната, когато няма технологии, а се убива българската наука, няма как да се случи този излишък“, обясни проблемите Стойнев.\r\n„За нас болниците не са търговски дружества и не може хората да измират в линейки, да има дефицит в болниците. Не сме съгласни с принципа- парите да следват ученика в  образованието ни. Хубаво е, че се вдигат заплатите на учителите, но дали така се повдига качеството на образованието. Обезщетението за отглеждане на деца от 1 до 2 г. е недостатъчно“, коментира Драгомир Стойнев бюджета на управляващите за 2018 г.", "date": "2017.12.02", "title": "Драгомир Стойнев, БСП: Видяхме бюджет без реформи"}
{"url": "http://www.focus-news.net/news/2017/12/02/2463131/montana-s-50-sm-se-e-povishilo-nivoto-na-reka-dunav-kray-lom.html", "text": "Нивото на Дунав се повиши със 7 см при Ново село в началото на българския участък на реката за последното денонощие и водният стоеж там е 302 см, съобщиха от местната Хидрометеорологична  станция. Нивото на реката при Видин е 356 см, повишението за последното денонощие е с 32 см. Край Лом нивото е 375 см, регистрирано е повишение от 50 см. Нивото на Дунав край Оряхово е 238 см, регистрирано е повишение с 40 см. \r\nТемпературата на водата край Ново село е 7 градуса, край Оряхово е 8,6 градуса.", "date": "2017.12.02", "title": "Монтана: С 50 см се е повишило нивото на река Дунав край Лом"}
{"url": "http://www.focus-news.net/news/2017/12/02/2463132/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Над по-голямата част от планините вали дъжд. Времето е облачно и мъгливо на много места. На връх Ботев духа ураганен вятър, в по-ниските части вятърът е по-слаб. На места има образувана снежна покривка от около 15-20 см. От ПСС предупреждават, че дъждът, който вали сега ще я стопи, но това означава, че като паднат температурите в близките дни ще се образуват заледявания. Не се препоръчват излизания в планината освен в краен случай. Лифтовите съоръжения няма да работят, докато не бъде открит зимния сезон. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.02", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/02/2463133/interfaks-blizo-100-poleta-sa-zadarzhani-na-letishtata-v-moskva-zaradi-snegovalezhite.html", "text": "Силните снеговалежи, продължаващи и тази сутрин, доведоха до задържането на полети на летищата в руската столица, предава  Интерфакс.\r\n„Летищните служби работят в усилен режим. Летищната техника провежда разчистване на пистите. Това може да създаде незначителни трудности под вида на задържани полети“, съобщи източник от диспечерската служба.  До момента в Москва са забавени близо 100 полета, а други шест са отменени. \r\nНай-сложна е ситуацията на летище „Шереметиево“, където са задържани 65 полета, в „Домодедово“ са задържани 31 полета, а пет са отменени, а във „Внуково“ са забавени девет и отменени един полета.  Виктор Турмаков", "date": "2017.12.02", "title": "Интерфакс: Близо 100 полета са задържани на летищата в Москва заради снеговалежите"}
{"url": "http://www.focus-news.net/news/2017/12/02/2463134/gl-komisar-nikolay-nikolov-gd-pbzn-nyama-zaginali-postradali-ili-bedstvashti-hora-vav-vrazka-s-obstanovkata-predizvikana-ot-obilnite-valezhi.html", "text": "Нямаме загинали, пострадали или бедстващи хора във връзка с обстановката, предизвикана от обилните валежи. Това каза директорът на Главна дирекция \"Пожарна безопасност и защита на населението\" гл. комисар Николай Николова по време на брифинг във връзка с продължителните валежи от дъжд, предаде репортер на Агенция \"Фокус\". \"Доста напрегната ситуация - стотици пожарникари, спасители, доброволци, служители на местната администрация продължиха своите усилия по защита на населените места, заяви гл. комисар Николов.\r\n\"Обилните валежи, съчетани със силния южен вятър доведоха до изключително сериозно повишаване на нивото на реките в България. 143 са сигналите, които са получени в Главната дирекция и съответно отработени\", отбеляза той.\r\n\"Имаме изведени две семейства и една жена. Настанени са на безопасни места, при свои близки и роднини\", добави той.", "date": "2017.12.02", "title": "Гл. комисар Николай Николов, ГД ПБЗН: Няма загинали, пострадали или бедстващи хора във връзка с обстановката, предизвикана от обилните валежи"}
{"url": "http://www.focus-news.net/news/2017/12/02/2463135/liderat-na-bsp-korneliya-ninova-i-evrokomisar-korina-kretsu-obsadiha-namalyavaneto-na-regionalnite-neravenstva-v-es.html", "text": "В рамките на Съвета на ПЕС, който се провежда в Лисабон, председателят на БСП Корнелия Нинова се срещна с Корина Крецу, комисар по регионална политика, съобщиха от пресцентъра на БСП. Двете обсъдиха предстоящото българско председателство на Съвета на ЕС и приетата от Конгреса на БСП визия за бъдещето на ЕС.\r\nСред основните приоритети в нея е запазването на Кохезионната политика след 2020 като инструмент за намаляване на икономическите, социалните и регионалните неравенства между държавите членки на ЕС.\r\nКорнелия Нинова информира комисаря по регионална политика за водещата роля на БСП при изработването и приемането на позицията на Народното събрание по приоритетите, залегнали в Националната програма на българското председателство.", "date": "2017.12.02", "title": "Лидерът на БСП Корнелия Нинова и еврокомисар Корина Крецу обсъдиха намаляването на регионалните неравенства в ЕС"}
{"url": "http://www.focus-news.net/news/2017/12/02/2463136/nimh-oranzhev-kod-za-obilni-valezhi-e-obyaven-v-4-oblasti-na-stranata.html", "text": "Оранжев код за обилни валежи е обявен в 4 области на страната, сочи справка на сайта на Националния институт по метеорология и хидрология (НИМХ) към Българската академия на науките (БАН). Кодът е в сила за областите: . В тях за денонощието се очакват количества между 35 и 65 л/кв.м, а в отделни райони и повече. За област Кърджали е в сила и оранжев код за силен вятър. Там се очаква да продължи да духа силен юг-югозападен вятър със средна скорост между 14 и 19 м/с.\r\nЖълт код за обилни валежи е обявен за областите: . В тези райони се очакват количества между 20 и 30 л/кв.м, на места и по-значителни, за денонощието. В Хасково е в сила и жълт код за силен вятър - юг-югозападен вятър със средна скорост между 14 и 19 м/с.", "date": "2017.12.02", "title": "НИМХ: Оранжев код за обилни валежи е обявен в 4 области на страната"}
{"url": "http://www.focus-news.net/news/2017/12/02/2463137/hurriyet-turskiyat-dianet-izdade-fatva-sreshtu-boyata-za-kosa.html", "text": "Най-висшият орган за религиозните въпроси в Турция („Дианет“) издаде религиозна забрана („фатва“) срещу  боята за кора, заявявайки, че боядисването на мъжката коса в черен цвят е забранено от исляма, пише  Hurriyet.\r\n„Боядисването на косата, брадата и мустака е разрешено, стига целта да не е маменето на хората. Но боядисването на косата в черен цвят не е допустимо според правилата на исляма“, пише в официално заявление на „Дианета“, публикувано в отговор на въпрос.  Органът също така съобщи и ислямските правила по отношение на хората, които работят на места, продаващи алкохол. \r\n„Не е допустимо да се работи на места, където се изготвят забранени продукти. Въпреки това, ако въпросният работник е изхабил целия си останал избор и трябва да работи по необходимост, са позволени изключения“, добавя се в заявлението. \r\nПо-рано тази седмица „Дианетът“ заяви, че според исляма дигиталната парична единица Биткойн „не е допустима“.  Според органа, това се дължи на факта, че дигиталните валути не са обвързани с централните власти и нямат гаранция от държавата или от финансовите институции. Виктор Турмаков", "date": "2017.12.02", "title": "Hurriyet: Турският \"Дианет\" издаде фатва срещу боята за коса"}
{"url": "http://www.focus-news.net/news/2017/12/02/2463138/raycho-tsvetin-zam-oblasten-upravitel-na-kyustendil-protivopozharni-ekipi-otvodnyavat-kashti-v-selo-vaksevo.html", "text": "Противопожарни екипи отводняват къщи в село Ваксево. Това каза пред Радио „Фокус” – Кюстендил Райчо Цветин, заместник областен управител на Кюстендил. По думите му след получен сигнал са изпратени екипи на противопожарната служба, които в момента работят. \r\nЕкипите са работили през нощта в района на село Гърляно, но там положението е овладяно. \r\nГасени са пожари в триетажна къща в село Соволяно и в барака в село Пелатиково, няма пострадали лица. \r\n„В Дупница река Отовица е блъснала стена. Трябва да поздравим пожарникарите, които се справиха успешно със ситуацията”, каза още Райчо Цветин.\r\nВенцеслав ИЛЧЕВ", "date": "2017.12.02", "title": "Райчо Цветин, зам. областен управител на Кюстендил: Противопожарни екипи отводняват къщи в село Ваксево"}
{"url": "http://www.focus-news.net/news/2017/12/02/2463139/gl-komisar-nikolay-nikolov-gd-pbzn-nay-seriozna-obstanovkata-beshe-v-i-okolo-stolitsata-vsledstvie-na-valezhite.html", "text": "Най-сериозна обстановката беше в и около столицата вследствие на валежите. Това каза директорът на Главна дирекция \"Пожарна безопасност и защита на населението\" гл. комисар Николай Николова по време на брифинг във връзка с продължителните валежи от дъжд, предаде репортер на Агенция \"Фокус\". \"Това наложи през нощта да включим допълнителни сили и подкрепа от съседни областни дирекции. Говоря за допълнителни количества чували, пясък, специални водонапълняеми диги за ограничаване на разливите на реките. Всички тези действия продължиха до 04.30 часа сутринта под активното ръководство на кмета на кмета и директора на столичната дирекция\", заяви гл. комисар Николов. \r\nТой каза още, че още вчера в късния следобед дигата в кв. \"Мало Бучино\" е била пробита. \"Това наложи да пренасочим тежка инженерна техника със задача да ограничим разлива и да възстанови цялостта на дигата. Допълнително хора бяха мобилизирани да се включат в аварийните дейности - 300 човека от столичната дирекция \"Пожарна безопасност и защита на населението\" за цялата столица\", обясни гл. комисар Николов. Той обясни, че на два пъти през нощта дигата е пробивана и е била възстановявана.\r\n\"Много сериозен проблем за нашите екипи създаде трафикът в столицата. Вчера  всички се насочиха по родните си места, затова и колегите от ГД \"Национална полиция\" организираха специален кортеж, за да може нашата техника да стига максимално бързо докъдето е необходимо\", каза още директорът на Главна дирекция \"Пожарна безопасност и защита на населението\".\r\nГл. комисар Николов специално отбеляза оказаното съдействие от аварийната група на Столична община, която е била рамо до рамо през цялото време със служителите на пожарната. \r\n\"Бяха изградени на няколко места допълнителни диги на р. Искър около манастира \"Св. Мина\". Нивото на реката продължава да е високо, което наложи да организираме освен наблюдение на нивото до вливането ѝ в р. Дунав и да предприемем мерки по източването на два малки водосбора по реката, свързани с ВЕЦ-ове. Освободихме обем, така че да може да се поеме днес безпрепятствено и без да застрашим имуществото на хората.", "date": "2017.12.02", "title": "Гл. комисар Николай Николов, ГД ПБЗН: Най-сериозна обстановката беше в и около столицата вследствие на валежите"}
{"url": "http://www.focus-news.net/news/2017/12/02/2463140/reuters-14-dushi-sa-zaginali-zaradi-tsiklon-vrahletyal-yugozapadnoto-kraybrezhie-na-indiya.html", "text": "Циклонът „Окхи“ е достигнал до югозападното крайбрежие на Индия, довеждайки до гибелта на 14 души. Има притеснения, че много рибари са останали блокирани в морето, предаде  Reuters.\r\nПо данни на местните власти спасителните служби, бреговата охрана и флотът са спасили 22 рибари и са евакуирали хиляди хора от пострадалите от циклона райони. Министър-председателят на страната Нарендра Моди проведе среща с министър-председателя на щата Тамил Наду, уверявайки го, че ще предостави необходимите средства за провеждането на спасителните операции.\r\nЦиклонът ще достигне до Мумбай и Гуджарат през следващите две денонощия. „Интензивността на вятъра може да намалее и циклонът ще се промени в депресия“, смята началникът на индийската метеорологична служба С. Судеван.  Виктор Турмаков", "date": "2017.12.02", "title": "Reuters: 14 души са загинали заради циклон, връхлетял югозападното крайбрежие на Индия"}
{"url": "http://www.focus-news.net/news/2017/12/02/2463141/dzhumhuriet-turskiyat-medzhlis-znaeshe-za-vzetite-podkupi-ot-chetirima-bivshi-ministri-reza-zarrab-samo-gi-potvardi-i-legalizira.html", "text": "Дадените от скандалния турски бизнесмен от ирански произход Реза Зарраб показания пред федерален съд в Ню Йорк напълно се покриват с връчените по темата документи и твърдения на специалната Парламентарна комисия за разследване в Меджлиса, пише вестник „Джумхуриет”.\r\n В потвърждение на тези известни данни, вчера Реза Зарраб заяви пред съда в Ню Йорк, че на бившия министър на икономиката Зафер Чаглаян са дадени като рушвети между 45 и 50 милиона евро и 7 милиона щатски долари. Според твърденията, включени в доклада на Парламентарната комисия в Меджлиса, получените от бившия министър Зафер Чаглаян подкупи са в размер общо на 32 милиона и 53 хиляди евро; 6 милиона и 766 хиляди щатски долари и 3 милиона и 460 хиляди турски лири (близо 2 милиона лева по тогавашния курс), пише още „Джумхуриет”.  Георги Димов", "date": "2017.12.02", "title": "Джумхуриет: Турският Меджлис знаеше за взетите подкупи от четирима бивши министри; Реза Зарраб само ги потвърди и легализира"}
{"url": "http://www.focus-news.net/news/2017/12/02/2463142/stara-zagora-detska-izlozhba-ot-konkursa-moyat-praznik-shte-bade-otkrita-v-grada.html", "text": "Детска изложба от Втория национален конкурс за рисунка „Моят празник” ще бъде открита в 13.00 часа в изложбена зала на ул. „Лубор Байер”. Това съобщиха от пресцентъра на Община Стара Загора. Той се организира от Община Стара Загора и Център за подкрепа и за личностно развитие. В конкурса участваха над 150 рисунки на деца от страната, представители на 19 училища и детски центрове от  13 населени места от България. За участие в изложбата са одобрени 75 рисунки. Победителите са вече известни, а наградите им ще бъдат връчени при откриването на изложбата.\r\nЖурито е в състав: проф. Марин Добрев, председател и членове Петър Петров - асистент в Тракийски университет и Зоя Георгиева – художник оцени рисунките.\r\nНаградата на Община Стара Загора печели Ивона Христова Иванова – 13 г. ОУ „Св. св. Кирил и Методий” - град Николаево.\r\nВ Първа възрастова група (7 - 10 години) първа награда се присъжда на Алекс Ивайлов Пасков – 7 г. от Търговище, втора награда печели Иван Владимиров Станчев  - 7 г. също от Търговище, а трета награда Димитър Ангелов Борисов – 9 г. от с. Кабиле, област Ямбол.\r\nЩе бъдат връчени поощрителни награди на Мелек Севрединова Мустафова – 7 г. от  Търговище и Линда Леонидовна Москвина – 9 г. от Поморие.\r\nВъв Втора възрастова група (11 -15 години) първата награда печели Десислава Миленова Димова – 14 г. от Казанлък. Втора награда се присъжда на Нелета Фанова Миткова  - 13 г. от Николаево, а трета на Пенка Асенова Петкова – 11 г. от  с. Черна гора, община Братя Даскалови. \r\nПоощрителни награди получават Елена Миткова Мазнева – 14 г. от Бургас и Еви Миленова Атанасова – 12 г. от Търговище.", "date": "2017.12.02", "title": "Стара Загора: Детска изложба от конкурса „Моят празник” ще бъде открита в града"}
{"url": "http://www.focus-news.net/news/2017/12/02/2463143/gl-komisar-nikolay-nikolov-gd-pbzn-divotinska-reka-e-povishila-ryazko-nivoto-si-i-ima-malak-razliv-koyto-obache-ne-zasyaga-kashti-i-obshtestveni-sgradi.html", "text": "На територията на Перник има сравнително висок брой сигнали за произшествия - 30 броя. Това каза директорът на Главна дирекция \"Пожарна безопасност и защита на населението\" гл. комисар Николай Николова по време на брифинг във връзка с продължителните валежи от дъжд, предаде репортер на Агенция \"Фокус\". Включително и сега постъпи сигнал, че Дивотинска река е повишила рязко нивото си. Има малък разлив, който обаче не засяга къщи и обществени сгради. Към момента е само на територията на градинките.", "date": "2017.12.02", "title": "Гл. комисар Николай Николов, ГД ПБЗН: Дивотинска река е повишила рязко нивото си и има малък разлив, който обаче не засяга къщи и обществени сгради"}
{"url": "http://www.focus-news.net/news/2017/12/02/2463144/biser-mihaylov-oblasten-upravitel-na-blagoevgrad-povishili-sa-se-nivata-na-golemite-reki-i-pritotsite-kam-tyah-no-nyama-postapili-signali-za-kritichni-uchastatsi.html", "text": "Спокойна е обстановката в област Благоевград. Това каза за Радио „Фокус” – Пирин Бисер Михайлов, областен управител на Благоевград. „Това е резултат от валежите, които паднаха в областта – между 50 и 70 литра средно”, посочи Михайлов. По думите му няма постъпили сигнали за критични участъци или ситуации. „Най-значителни са повишенията на водите на река Бистрица (Санданска). Регистрирано е повишение на нивото и на река Струма“, каза Михайлов. \r\nПо думите му към момента дъждът спира, но обходите продължават и екипите са на място. „Екипите имат готовност да реагират на всеки подаден сигнал. Няма пострадали хора, къщи и собственост“, подчерта Михайлов. \r\nПоради влошените метеорологични условия е възникнала авария през изминалото денонощие. Временно е било прекъснато подаването на електричество в района на улица „Отец Паисий“ в Банско. След намеса на дежурните екипи, аварията е била отстранена.\r\nЛора КАЛЧЕВА", "date": "2017.12.02", "title": "Бисер Михайлов, областен управител на Благоевград: Повишили са се нивата на големите реки и притоците към тях, но няма постъпили сигнали за критични участъци"}
{"url": "http://www.focus-news.net/news/2017/12/02/2463145/gl-komisar-nikolay-nikolov-gd-pbzn-nyama-pryaka-opasnost-za-zhivota-i-zdraveto-na-horata-v-kyustendilskoto-selo-garlyano.html", "text": "Няма пряка опасност за живота и здравето на хората в кюстендилското село Гърляно. Това стана ясно от думите на директора на Главна дирекция \"Пожарна безопасност и защита на населението\" гл. комисар Николай Николова по време на брифинг във връзка с продължителните валежи от дъжд, предаде репортер на Агенция \"Фокус\". \"Река Бистрица традиционно при такива ситуации рязко вдига нивото си. Цяла нощ нашите служители работиха по закрепване на дигата. За радост, още десетина процента има до преливането на реката\", коментира гл. комисар Николов. \"Проблем представлява защитата на един мост до с. Гърляно, което наложи да бъде обявено частично бедствено положение. Частичното бедствено положение не е, защото има пряка опасност за живота и здравето на хората, а за да можем допълнително да мобилизираме сили и средства от частни фирми и други юридически лица извън държавните структури\", каза още той.", "date": "2017.12.02", "title": "Гл. комисар Николай Николов, ГД ПБЗН: Няма пряка опасност за живота и здравето на хората в кюстендилското село Гърляно"}
{"url": "http://www.focus-news.net/news/2017/12/02/2463146/afp-senatat-na-sasht-glasuva-danachnite-reformi-predlozheni-ot-donald-tramp.html", "text": "Сенатът на САЩ прие закона за данъчните реформи – важна крачка за законодателната победа на президента Доналд Тръмп по време на неговата първа година в Белия дом, предава  AFP.\r\nСлед продължило рекордно време заседание Сенатът гласува с 51 срещу 49 гласа за най-голямата данъчна реформа в страната за последните 31 години, превъзмогвайки и вътрешната съпротива сред Републиканската партия и оставяйки демократите ядосани заради приетите през последната минута изменения, написани на ръка. \r\nВерсията за закона за данъчните реформи на Сената и тази на долната Камара на представителите, приета по-рано този месец, сега трябва да бъдат слети в единен проектозакон, който да бъде гласуван отново и от двете камари, преди да бъде ратифициран от Тръмп.    Виктор Турмаков", "date": "2017.12.02", "title": "AFP: Сенатът на САЩ гласува данъчните реформи, предложени от Доналд Тръмп"}
{"url": "http://www.focus-news.net/news/2017/12/02/2463147/montana-sas-72-sm-se-e-povishilo-nivoto-na-reka-dalgodelska-ogosta-kray-selo-govezhda.html", "text": "Повишило се е нивото на река Дългоделска Огоста край село Говежда със 72 см през последните два дни, каза за Радио „Фокус“ – Видин Илия Илиев, кмет на село Говежда. Той посочи, че реката е в коритото си и засега няма опасност от преливане. „Говорих и с кмета на село Меляне и там реката е в коритото си, няма опасност от наводнения“, увери Илиев. Той обясни, че тази сутрин дъждът вече е спрял и нивото на река Дългоделска Огоста видимо е започнало да спада. \r\nАнна ЛОЗАНОВА", "date": "2017.12.02", "title": "Монтана: Със 72 см се е повишило нивото на река Дългоделска Огоста край село Говежда"}
{"url": "http://www.focus-news.net/news/2017/12/02/2463148/gl-komisar-nikolay-nikolov-gd-pbzn-nivoto-na-rekite-struma-i-mesta-se-vdigna-na-mesta-s-priblizitelno-2-m-koeto-nalozhi-prilaganeto-na-prevantivni-merki.html", "text": "Нивото на реките Струма и Места се вдигна, на места с приблизително 2 м, което наложи прилагането на превантивни мерки, свързани с доукрепването на дигите и съсредоточаване на допълнителни сили и средства. Това каза директорът на Главна дирекция \"Пожарна безопасност и защита на населението\" гл. комисар Николай Николова по време на брифинг във връзка с продължителните валежи от дъжд, предаде репортер на Агенция \"Фокус\". По думите му река Глазне всяка година създава проблеми и над Банско е съсредоточена тежка техника - багери, булдозери, тежка техника, която да укрепи критичните участъци.\r\n\"В Кърджали, Хасково, Смолян, Пазарджик няма сигнали за извънредни ситуации. Сравнително спокойна е обстановката\", каза още той. \"До обяд очакваме тук, в Перник и Благоевград валежите да бъдат преустановени. Валежите продължават в Смолян, Кърджали, Хасково и част от Ямбол, където до края на деня очакваме да бъдат спрели\", допълни гл, комисар Николов.", "date": "2017.12.02", "title": "Гл. комисар Николай Николов, ГД ПБЗН: Нивото на реките Струма и Места се вдигна, на места с приблизително 2 м, което наложи прилагането на превантивни мерки"}
{"url": "http://www.focus-news.net/news/2017/12/02/2463149/agentsiya-fokus-predava-na-zhivo-vav-feysbuk-ot-mestnostta-smardena-kadeto-kmetat-na-sofiya-yordanka-fandakova-shte-proveri-obstanovkata-pri-izgradenata-diga-na-reka-stubela.html", "text": "Агенция „Фокус“ предава на живо във \"Фейсбук\" от местността Смърдена, където кметът на София Йорданка Фандъкова ще провери обстановката при изградената дига на река Стубела.\r\nМоже да нигледате на живо в страницата на ИА „Фокус“ във „Фейсбук“", "date": "2017.12.02", "title": "Агенция „Фокус“ предава на живо във \"Фейсбук\" от местността Смърдена, където кметът на София Йорданка Фандъкова ще провери обстановката при изградената дига на река Стубела"}
{"url": "http://www.focus-news.net/news/2017/12/02/2463150/ivaylo-chalakov-obshtina-kyustendil-v-selo-garlyano-nyama-tok-padnali-sa-dva-elektricheski-stalba-zaradi-podkopanite-bregove-na-rekata.html", "text": "Частичното бедствено положение е обявено за района на село Гърляно, Община Кюстендил. Това съобщи за Радио „Фокус” – Кюстендил Ивайло Чалъков, експерт „Отбранително мобилизационна подготовка” към Община Кюстендил. По думите му частичното бедствено положение, обявено със заповед на кмета на Община Кюстендил Петър Паунов, е поради това, че преминаващата през населеното място река Бистрица е увеличила нивото си почти пет пъти и е започнала да влачи дървета, клони, камъни и инертни материали. „Реката подкопава бреговете и в резултат на това са паднали два електрически стълба. В момента в населеното място електрозахранването е спряно. Компрометиран е и път, водещ към близката ВЕЦ в Осоговска планина. А дънери са запушили отворите на мост край село Долно село. Поради всичко това е обявено частичното бедствено положение”, обясни Ивайло Чалъков. На място вече работят фирми, включени в общинския план за действие при бедствия и аварии, щабът се ръководи от директора на Регионална дирекция „Пожарна безопасност и защита на населението” в Кюстендил. Няма пострадали хора, наводнени къщи, не се е наложила и евакуация на населението. По думите на Ивайло Чалъков целта е още днес обявеното частично бедствено положение да бъде отменено.\r\nВенцеслав ИЛЧЕВ", "date": "2017.12.02", "title": "Ивайло Чалъков, Община Кюстендил: В село Гърляно няма ток – паднали са два електрически стълба заради подкопаните брегове на реката"}
{"url": "http://www.focus-news.net/news/2017/12/02/2463151/reuters-vazmozhno-e-izrael-da-e-provel-raketen-obstrel-po-pozitsii-kray-damask.html", "text": "По данни на базираната в Лондон Сирийска обсерватория за правата на човека, ракетно нападение, най-вероятно проведено от Израелската армия, е ударило позициите на сирийската армия край Дамаск тази нощ, предава  Reuters.\r\nИзраелската армия отказва коментар дали наистина е извършен подобен обстрел от територията на страната.  Виктор Турмаков", "date": "2017.12.02", "title": "Reuters: Възможно е Израел да е провел ракетен обстрел по позиции край Дамаск"}
{"url": "http://www.focus-news.net/news/2017/12/02/2463152/georgi-parvanov-atmosferata-v-politikata-nikoga-ne-e-bila-tolkova-ostra.html", "text": "Атмосферата в политиката никога не е била толкова остра. Това каза Георги Първанов, президент на България в периода 2002-20012 г., в предаването \"Събуди се\" по Нова телевизия. Според него скандалът се използва като заместител на отсъствието на капацитет. „Никога атмосферата в политиката не е била толкова остра. Коефициента на полезно действие на парламента е твърде нисък. Може би като заместител на отсъствието на капацитет, се използва скандала”, каза Георги Първанов. По думите му депутатите играят помежду си. „Нищо друго не се случва”, каза той.\r\n„В българската политика се наложи мнението, че колкото си по-гръмогласен, толкова по-добре ще те чуе електората. А всъщност хората искат да им се решават проблемите”, каза президентът на България.\r\nПърванов коментира и бюджета на НЗОК, според който пари за нови иновативни лекарства през следващата година няма да има. Според него президентът не бива да връща данъчни закони. „За първи път обаче се замислих дали не бих направил частично вето. Това е знакът на солидарност, в който българската държава дължи на хората”, заяви той.\r\nДържавният глава коментира и проектът за втора атомна централа. „Без тези реактори в „Козлодуй”, които имат експлоатационен срок, без топлоцентралите, ние оставаме на тъмно. Ако приемем, че \"таванът\" за инвестиране е 10,5 милиарда, няма да се дават много пари допълнително”, каза той. По думите му ядрената енергетика си остава най-перспективната.\r\n„Неслучайно по света се строи и то с активно държавно участие. Това означава евтина и гарантирана енергия. Тези, които са против, какво предлагат насреща? С какво ще запълним дупката, която се отваря?”, попита той.\r\nПърванов даде мнението си и за инцидента, който се случи с правителствения самолет на път за Дубай. Според него отклоняването на правителствения полет е станало по технически причини.", "date": "2017.12.02", "title": "Георги Първанов: Атмосферата в политиката никога не е била толкова остра"}
{"url": "http://www.focus-news.net/news/2017/12/02/2463153/pazardzhik-blagotvoritelnata-initsiativa-neka-da-nyama-gladni-na-koleda-shte-se-provede-vav-velingrad.html", "text": "Благотворителната инициатива „Нека да няма гладни на Коледа” е насочена към социално слабите във Велинград, съобщи за Радио „Фокус” – Пазарджик Златко Златанов, председател на Сдружението на хотелиерите и ресторантьорите в града. „За Коледа и Нова година започват велинградските тържества. Имаме традиция в провеждането им. По моя инициатива ще се проведе акцията „Нека да няма гладни на Коледа”. Това е социална и благотворителна инициатива да нахраним абсолютно всички, без изключение, с топла храна, съчетана с коледна музика, песни и танци”, уточни Златанов.  \r\nОт обяд на 26 декември започва приготвянето на курбан, ще има храна и питие за всеки, който е дошъл, независимо от социалния му статус. Трапезата ще е богата на месо, плодове и зеленчуци, с цел да не остане гладен човек по време на най-светлите празници. „Всичко ще бъде абсолютно безплатно. Ще се пеят песни и ще се играят хора, за да е пълен празникът. Това го правим заради най-ниския социален слой хора, които не могат да си го позволят със собствени средства”, каза още Златанов.\r\nСветлана ЕЛЕНКИНА", "date": "2017.12.02", "title": "Пазарджик: Благотворителната инициатива „Нека да няма гладни на Коледа” ще се проведе във Велинград"}
{"url": "http://www.focus-news.net/news/2017/12/02/2463154/the-local-frensko-italianski-konsortsium-predlaga-na-kanada-sdelka-za-dostavka-na-boyni-korabi.html", "text": "Консорциум от френски и италиански корабостроители, подкрепени от съответните правителства, предложи на Канада построяването и доставката на 15 бойни кораба. Докладва се, че предложената цена е наполовина от приетия в американската държава бюджет за обновяване на ВВС, пише  The Local.\r\n„Навал груп“ и „Финкатиери“ предлагат строежа на новите кораби, основани на модела за фрегатата клас „Фрем“, която в момента е на въоръжение и във френския, и в италианския флот. „Ако предложението ни бъде прието, бъдещите фрегати ще бъдат построени в Канада на корабостроителница „Ървинг“ в Халифакс за кратко време“, пише в официално заявление на двете компании. \r\nКонсорциумът гарантира, че цената на корабите няма да надхвърли 20 милиарда евро. По-рано след няколко забавяния и с повишаване на цената Канада одобри бюджет в размер на 40 млрд. евро (60 млрд. канадски долара) за обновяване на флота си. \r\nСпоред канадски медии властите са се спрели за момента на предложенията на американската корпорация „Локхийд Мартин“ и на британската БАЕ за строежа на 26 фрегати. „Но правителството ще бъде заставено да не игнорира голямото спестяване на средства, предложено от консорциума „Навал Груп“ – „Финкатиери“, пише в статия по въпроса на канадския вестник „Нешънъл пост“.  Виктор Турмаков", "date": "2017.12.02", "title": "The Local: Френско-италиански консорциум предлага на Канада сделка за доставка на бойни кораби"}
{"url": "http://www.focus-news.net/news/2017/12/02/2463155/dimitar-kolev-kmet-na-rayon-zapaden-v-plovdiv-izgrazhdaneto-na-novi-parkove-be-aktsent-v-rabotata-ni-prez-2017-godina.html", "text": "Изграждането на нови паркове е акцент в работата на администрацията на район „Западен“ през 2017 година. Това каза за Радио „Фокус“ – Пловдив районният кмет Димитър Колев. Той посочи, че през месец март е открит парк „Акациева горичка“, а през лятото на 2017 година е изграден огромният парк „Розариума“. „Още един парк предстои да бъде открит и той се намира на територията на кв. „Прослав“. Това всъщност е третият парк, на чието изграждане дадохме старт през годината. Там вече започна поставянето на осветление и видеонаблюдение. След това ще положим поливната система и продължаваме с алейна настилка. Очакванията ни са рано напролет да поставим детска площадка и фитнес на открито и така да имаме завършен хубав парк в кв. „Прослав“, който е един бързоразвиващ се квартал, част от район „Западен“. Там има огромна необходимост от подобен прекрасен парк“, коментира Димитър Колев. Той изтъкне, че акцент в работата на администрацията на район „Западен“ през 2017 година е било и подобряване на пътната инфраструктура.\r\nТони МИХАЙЛОВ", "date": "2017.12.02", "title": "Димитър Колев, кмет на район „Западен“ в Пловдив: Изграждането на нови паркове бе акцент в работата ни през 2017 година"}
{"url": "http://www.focus-news.net/news/2017/12/02/2463156/kmetat-na-sofiya-yordanka-fandakova-uslozhnena-e-obstanovkata-na-teritoriyata-na-stolichna-obshtina-zaradi-dazhdovete.html", "text": "Обстановката на територията на Столична община е усложнена на много места в много от районите. Това каза кметът на София Йорданка Фандъкова, която провери обстановката при изградената дига на река Стубела в местност \"Смърдана\", предаде репортер на Агенция „Фокус“. „През цялата нощ работиха екипи, както на Столична община, така и на пожарната. На един от рисковите участъци сме, тъй като през нощта се вдигна чувствително нивото на яз. „Суходол“. Снощи започна да прелива „Суходол“ 1, „Суходол“ 2 се вдигна чувствително. Затова предприехме всички възможни действия по течението на реката, в рисковите участъци, да можем превантивно да се подготвим евентуално за вдигане на нивото на тази река. Тук бяха подредени чували, очакваме да дойдат още, защото все пак дъждът не спира“, обясни Фандъкова и уточни, че очаква дъждът да спре, но въпреки това притокът към язовира продължава и ще продължи дълго време. \r\nЛюба АЛЕКСИЕВА", "date": "2017.12.02", "title": "Кметът на София Йорданка Фандъкова: Усложнена е обстановката на територията на Столична община заради дъждовете"}
{"url": "http://www.focus-news.net/news/2017/12/02/2463157/gabrovo-bezplatni-kardiologichni-pregledi-shte-se-provezhdat-v-grada-v-ramkite-na-tri-mesetsa.html", "text": "Безплатни кардиологични прегледи започват в Габрово през декември. Те ще са част от националната кампания Кардиологична грижа за дълъг и пълноценен живот“. Инициативата започва този месец и ще продължи до февруари 2018, съобщиха за Радио „Фокус“ – Велико Търново от Община Габрово. В рамките й кардиолози от Института ще извършват безплатни консултации и прегледи на страдащи от сърдечносъдови заболявания. Целта е да се осъществи превенция на сърдечносъдовите заболявания, удължаване на живота на пациентите със сърдечносъдови заболявания в страната ни, подобряване на качеството на живот и да се осигури достъп до високоспециализирана лекарска грижа.\r\nПрегледите в Габрово ще започнат след 6 декември. Общината ще осигури помещение за извършването им. Всички дейности ще се случват след предварително записване на желаещите граждани. В срок до 6 декември всеки, който иска да се консултира със специалист кардиолог, трябва да подаде заявка в Община Габрово, дирекция „Образование и социални дейности“, на тел. 066 – 818 390.\r\nСърдечносъдовите заболявания причиняват 67% от смъртните случаи у нас. Всеки 15-ти българин не подозира, че страда от сърдечно заболяване. Всеки 2-ри пациент не контролира кръвното си налягане.\r\nВсяка година сърдечните заболявания причиняват близо 1/3 от всички смъртни случаи на земята (над 17 млн. живота годишно). Ако ръстът в стойностите продължи със същия темп, към 2030 г. над 23 млн. души годишно ще умират от сърдечни заболявания. В Европа тези заболявания причиняват 47% от смъртността – 52% при жените и 42% при мъжете. Основни проявления са исхемична болест на сърцето и инсулт.\r\nУ нас процентът е още по-висок – над 60% от всички смъртни случаи се дължат на сърдечносъдови заболявания.\r\nНай-засегнати са хората над 55-годишна възраст – в 91% от случаите. Въпреки, че рискът е по-голям при населението в по-напреднала възраст, инсулти сред младите хора до 35 години също се наблюдават – близо 200 през 2012 г.\r\nКампанията се организира от Българския кардиологичен институт, Националното сдружение на общините в Република България (НСОРБ) и националната телевизия.\r\nЛуиза ТРАНЧЕВА", "date": "2017.12.02", "title": "Габрово: Безплатни кардиологични прегледи ще се провеждат в града в рамките на три месеца"}
{"url": "http://www.focus-news.net/news/2017/12/02/2463158/kyustendil-evakuirano-e-semeystvo-v-dupnitsa-zaradi-podkopana-stena-na-kashta-ot-reka-otovitsa.html", "text": "Заради подкопана стена на къща от река Отовица в Дупница е евакуирано семейство. Това каза пред Радио „Фокус” – Кюстендил Крум Милев, зам.-кмет на Община Дупница. Семейството е отишло временно при роднини. \r\nЕкипи са обезопасили коритото на река Бистришка край градския парк. „Имаше опасност от преливане и там натрупахме чували с пясък”, каза Крум Милев. \r\nПо думите му има два сигнала от села в община Дупница. Единият касае излизане на вода от канал и засягане на част от улично платно, а другият се отнася до кални наноси. \r\nВенцеслав ИЛЧЕВ", "date": "2017.12.02", "title": "Кюстендил: Евакуирано е семейство в Дупница заради подкопана стена на къща от река Отовица"}
{"url": "http://www.focus-news.net/news/2017/12/02/2463159/ria-novosti-siriyski-medii-saobshtavat-che-vaorazhenite-sili-na-stranata-sa-otrazili-raketen-udar-na-izrael.html", "text": "Сирийският държавен телевизионен канал „Ал Ихбария“ съобщава, че ПВО на страната е отразила ракетен удар на Израел, предава РИА Новости.\r\nПо данни на медията през нощта, в 0:30 часа местно време израелските военни са изстреляли няколко ракети земя-земя срещу позициите на сирийската армия в предградие на Дамаск. „ПВО отразиха и унищожиха две цели“, предава каналът, отбелязвайки, че по позициите са нанесени материални щети. В съобщението инцидентът е обявен за „неприкрито нападение“.\r\nМестен източник потвърждава, че инцидентът се е случил южно от Дамаск. Прес-службата на израелската армия отказва да даде коментар за случилото се.   Виктор Турмаков", "date": "2017.12.02", "title": "РИА Новости: Сирийски медии съобщават, че въоръжените сили на страната са отразили ракетен удар на Израел"}
{"url": "http://www.focus-news.net/news/2017/12/02/2463160/kmetat-na-sofiya-yordanka-fandakova-povisheni-sa-nivata-na-vsichki-reki-na-teritoriyata-na-obshtinata.html", "text": "Повишени са нивата на всички реки на територията на общината. Това каза кметът на София Йорданка Фандъкова, която провери обстановката при изградената дига на река Стубела в местност \"Смърдана\", предаде репортер на Агенция „Фокус“. „Имаме още няколко сигнала, върху които работим в момента. Един от тях е на „Калотинско шосе“ в район „Връбница“. Там кметът е на място. Има заливане на пътя, въпреки че той не е затворен. Има едно платно, през което се преминава. Полицията помага. Шофьорите да преминават с по-ниска скорост. Има няколко сигнала за наводнени мазета. Звеното за аварийно-спасителна дейност работи по отстраняване на тези сигнали. Кметовете по райони са на местата си и непрекъснато правим координация. Ще продължим и в днешния ден. Следим всички реки“, коментира Фандъкова. По думите ѝ нивата им са повишени на територията на цялата община. \r\n„В момента има разлив в район „Нови Искър“. Там кметът е на място в Курило. Предприемат се с екипи на пожарната мерки за прибирането на реката в коритото. Там няма опасност за хора, тъй като се разлива в полето. Въпреки всичко се предприемат всички действия за превенция в тази усложнена обстановка“, увери столичният кмет. \r\nЛюба АЛЕКСИЕВА", "date": "2017.12.02", "title": "Кметът на София Йорданка Фандъкова: Повишени са нивата на всички реки на територията на общината"}
{"url": "http://www.focus-news.net/news/2017/12/02/2463161/nedyalko-slavov-oblasten-upravitel-na-smolyan-nyama-preleli-reki-i-otkasnati-sela-v-oblastta-vsledstvie-na-dazhdovete-prez-noshtta.html", "text": "Мобилизирани са областният и общинските кризисни щабове на територията на област Смолян заради дъждовете през нощта и обявения оранжев код за опасни валежи в региона. Това каза за Радио „Фокус“ – Смолян областният управител Недялко Славов. По думите му ситуацията се следи внимателно и няма нищо притеснително като данни през нощта и до настоящия момент. Славов подчерта, че няма откъснати населени места, евакуирани хора или такива, които да се нуждаят от евакуация. \r\nНели ГЕРГЬОВСКА", "date": "2017.12.02", "title": "Недялко Славов, областен управител на Смолян: Няма прелели реки и откъснати села в областта вследствие на дъждовете през нощта"}
{"url": "http://www.focus-news.net/news/2017/12/02/2463162/pernik-na-teritoriyata-na-obshtina-radomir-sa-zasegnati-selata-negovantsi-belanitsa-klenovik-i-izvor-evakuirani-sa-4-semeystva-i-30-zhivotni.html", "text": "Основният водизточник на Перник яз. „Студена“ е със свободен обем 13 736 000 л. на куб. м, наличният обем в язовира е 11 464 000 л на куб.м. Средният приток за последните 24 часа е 10 842 л/с.\r\nСредната стойност на падналите валежи на територията на язовир „Студена“ е 60 л в секунда. Това съобщиха от пресцентъра на Областната администрация – Перник след обилните валежи през изминалото денонощие. По подадени данни от областния и общинските дежурни по сигурност, има регистрирани сигнали за извънредни ситуации на територията на общините Перник и Радомир. Останалите общини са подали категорична информация, че няма излизане на вода от речните корита. \r\nНа територията на община Радомир са засегнати селата Негованци, Беланица, Кленовик и Извор. Евакуирани са 4 семейства и 30 селскостопански животни. Наводнени са дворовете и мазетата, като на места в по-ниските райони при къщите водата достига до 1 метър от нивото на дворното пространство. На място е кметът на общината и на екипите по одводняване. Ирена Соколова е в постоянна връзка с Националния щаб и главен комисар Николай Николов и също наблюдават ситуацията в Радомир.\r\nВ община Перник има подадени сигнали за завиряване и невъзможност за оттичане на водата на ул. „Рашо Димитров“. Екип на РД ПБЗН ще отводни района, след което ще бъдат почистени шахтите, за да се осигури нормалното им функциониране.\r\nОбластният управител предупреждава шофьорите на моторни превозни средства, движещи се на скоростната магистрала в района около Централната автогара на гр. Перник, да се движат с повишено внимание и ниска скорост. Причината за това е завиряване от стичащите се води на ул. „Софийско шосе“.\r\nВ района на кв. „Бела вода“ има регистрирано излизане на р. Струма от речното, корито поради което са заляти земеделски земи. На място веднага е изпратена техника, която да осигури дренирането на терена. \r\nНа територията на общината няма данни за пострадали хора.", "date": "2017.12.02", "title": "Перник: На територията на община Радомир са засегнати селата Негованци, Беланица, Кленовик и Извор – евакуирани са 4 семейства и 30 животни"}
{"url": "http://www.focus-news.net/news/2017/12/02/2463163/kmetat-na-sofiya-yordanka-fandakova-yaz-suhodol-se-izpuska-kontrolirano-tam-e-nay-kritichna-situatsiyata.html", "text": "Най-големи количества дъжд имахме в районите „Витоша“, „Овча купел“, „Люлин“, „Връбница“, „Надежда“. Навсякъде имахме различни сигнали. Най-критична е ситуацията на яз. „Суходол“. Това каза кметът на София Йорданка Фандъкова, която провери обстановката при изградената дига на река Стубела в местност \"Смърдана\", предаде репортер на Агенция „Фокус“. „С изпълнителния директор на „Напоителни системи“ бяхме през цялата нощ на място. Изпуска се контролирано язовира в момента и затова се следи цялото течение на реката на територията на всички райони“, обясни Фандъкова. \r\nКметът на район „Люлин“ Милко Младенов уточни, че всяка година с кмета на район „Красна поляна“ превантивно чистят коритото на река Стубела. „Преди 10 години дори са наводнявани дворовете. След като се оттече водата, отново ще почистим коритото. Работим по проектиране на мостово съоръжение“, заяви той. \r\nФандъкова допълни, че в момента се изготвя регулацията, за да може да се проектира, но така или иначе превантивно снощи е говорила с хората, които живеят в една от къщите. „Те потвърдиха, че кметовете чистят тук. Това е една много мъничка рекичка в нормално състояние, но в ситуация като днешната нивото се вдига. По думите ѝ въпросът не е финансов, а по-скоро в регулацията. Работи се много активно по всички рискови участъци“, каза още Йорданка Фандъкова. \r\nЛюба АЛЕКСИЕВА", "date": "2017.12.02", "title": "Кметът на София Йорданка Фандъкова: Яз. „Суходол“ се изпуска контролирано, там е най-критична ситуацията"}
{"url": "http://www.focus-news.net/news/2017/12/02/2463164/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Консорциум от френски и италиански корабостроители, подкрепени от съответните правителства, предложи на Канада построяването и доставката на 15 бойни кораба. Докладва се, че предложената цена е наполовина от приетия в американската държава бюджет за обновяване на ВВС, пише  The Local.\r\n„Навал груп“ и „Финкатиери“ предлагат строежа на новите кораби, основани на модела за фрегатата клас „Фрем“, която в момента е на въоръжение и във френския, и в италианския флот. „Ако предложението ни бъде прието, бъдещите фрегати ще бъдат построени в Канада на корабостроителница „Ървинг“ в Халифакс за кратко време“, пише в официално заявление на двете компании. \r\nКонсорциумът гарантира, че цената на корабите няма да надхвърли 20 милиарда евро. По-рано след няколко забавяния и с повишаване на цената Канада одобри бюджет в размер на 40 млрд. евро (60 млрд. канадски долара) за обновяване на флота си. \r\nСпоред канадски медии властите са се спрели за момента на предложенията на американската корпорация „Локхийд Мартин“ и на британската БАЕ за строежа на 26 фрегати. „Но правителството ще бъде заставено да не игнорира голямото спестяване на средства, предложено от консорциума „Навал Груп“ – „Финкатиери“, пише в статия по въпроса на канадския вестник „Нешънъл пост“.\r\n***\r\nПиколо на брюкселското летище „Шарлероа“, който също е бил представител на профсъюза, е арестуван преди дни заради това, че е отправял заплахи срещу силите за сигурност на Белгия от профила си в социалната мрежа „Фейсбук“. По време на разследването, довело до ареста му, се разкрива, че той е упражнявал натиск върху членове на екипа да наемат единствено работници от Северна Африка, пише  Brussels Times.\r\nЗаподозреният е привлякъл вниманието на властите, публикувайки заплахи във „Фейсбук“. Според източник, близък до разследването, той е казал, че „иска да застреля полицай с „Калашник“. Разследването е стартирано незабавно. \r\nПолицията е провела разследване на „Шарлероа“, което разкрива , че заподозреният е упражнявал натиск върху своите колеги да помагат при назначаването на работа на хора от северноафрикански произход. \r\nСпоред запознати източници е възможно в следващите дни да се извършат и други арести. Управлението на летището ще свика извънредно събрание. \r\n***\r\nПотвърдено е първото посещение на турски президент в Гърция за последните 65 години. Реджеп Тайип Ердоган ще посети Атина и провинцията Тракия между 7 и 8 декември, пише  Ekathimerini.\r\nЕрдоган, който е бил в Гърция преди като министър-председател, ще проведе среща с гръцкия президент Прокопис Павлополус и с министър-председателя Алексис Ципрас по време на престоя си. Атина смята, че посещението на Ердоган, първото от 2010 г., се провежда във важно за двустранните отношения време. Гръцкото правителство се надява да засили каналите за комуникация с Атина.\r\nОчаква се по време на преговорите в Атина да се обсъдят двустранните въпроси, споразумението за бежанците между ЕС и Турция и въпросите свързани с Кипър и егейските острови. Ще бъде обсъдено и сътрудничеството в сферите на икономиката и транспортните връзки.  По-късно Ердоган ще посети мюсюлманската общност в Тракия. \r\n***\r\nЗдравната комисия на Европейския парламент отхвърли предложение на Европейската комисия, което да позволи употребата на фосфорна киселина и фосфати в замразеното месо за гирос и дюнер-кебап. Добавките са в момента позволени за употреба в свежото месо, но няма регулации как те да се добавят в замразено месо за дюнери. След серия от заглавия в печата за „края на кебапа и гироса“, ЕК и ЕП излязоха с официално заявление, пише New Europe.\r\nСузане Мелиор, евродепутат от Германия, отхвърли слуховете, че дюнерът е под заплаха. „Нищо няма да се случи и няма заплашен кебап, следователно няма да има и застрашени работни места“, допълни тя. \r\nПрес-секретар  на ЕК реагира на новините за използването на фосфатите и заяви, че „ЕС не забранява кебапа“. „Нашата роля е да сме сигурни, че храната е безопасна“, добави той. Според него добавките „позволяват хомогенно замразяване, което предотвратява риска от небалансирана топлинна обработка и по този начин печеното месо, сервирано на потребителите ще бъде безопасно“, допълни той.\r\n„Проектопредложението на ЕК получи силна подкрепа от страните членки, когато на срещата  на Постоянната комисия от 25 септември 2017 г. 24 от тях гласуваха в негова полза“, заяви прес-секретарят, подчертавайки, че нито една държава в ЕС не е поставила под въпрос сигурността на предложената употреба на фосфати пред Комисията. \r\n***", "date": "2017.12.02", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/12/02/2463165/nedyalko-slavov-oblasten-upravitel-na-smolyan-dve-sela-v-obshtina-zlatograd-sa-bez-tok-sled-silniya-vyatar.html", "text": "Две села в община Златоград са без ток след силния вятър през нощта. Това каза за Радио „Фокус“ – Смолян областният управител Недялко Славов. „Поради силния вятър има частични прекъсвания за кратко на електроснабдяването. Две села в община Златоград към момента са без ток и е прекъснато електрозахранването на язовир „Златоград“, обясни Славов. \r\n„Няма прелели реки. Има достатъчно свободен обем и в язовирите. Нормални са валежите като количества за сезона“, увери областният управител. Той допълни, че няма активизирани свлачища и срутища, а ако има паднали камъни, те своевременно се отстраняват. Славов каза още, че всички членове на щабовете са на обход и на всеки два часа се актуализира информацията за ситуацията в областта, подадена от кметовете на общини.", "date": "2017.12.02", "title": "Недялко Славов, областен управител на Смолян: Две села в община Златоград са без ток след силния вятър"}
{"url": "http://www.focus-news.net/news/2017/12/02/2463166/veliko-tarnovo-s-13-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 13 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 227 см. Температурата на водата e 7.5 градуса.\r\nДнес ще се задържи предимно облачно, с валежи. Значителни ще са в западния участък от поречието на Дунав, а през целия ден и в източните райони. След обяд в западните райони валежите временно ще спрат. Температурите в по-голямата част от страната ще са без съществен дневен ход – между 5° и 10°.", "date": "2017.12.02", "title": "Велико Търново: С 13 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/02/2463167/the-hill-donald-tramp-se-nadyava-da-podpishe-okonchatelniya-variant-na-danachnite-reformi-do-koleda.html", "text": "Президентът на САЩ Доналд Тръмп приветства гласуваните в Сената данъчни реформи, заявявайки, че се надява да подпише окончателния вариант на закона преди Коледа, пише The Hill.\r\n„С една крачка по-близо сме до предоставянето на мащабните данъчни облекчения за работещите семейства в САЩ“, заяви Тръмп. „Очаквам да подпиша окончателния вариант на закона преди Коледа“, допълни той.\r\nСенаторите по-рано гласуваха с 51 срещу 49 гласа за предложените от президента реформи. Сега трябва да се изготви окончателен вариант на законопроекта и в двете камари на Конгреса.  Виктор Турмаков", "date": "2017.12.02", "title": "The Hill: Доналд Тръмп се надява да подпише окончателния вариант на данъчните реформи до Коледа"}
{"url": "http://www.focus-news.net/news/2017/12/02/2463168/montana-povishilo-se-e-nivoto-na-rekite-preminavashti-prez-oblastta.html", "text": "Повишило се е нивото на реките, преминаващи през областта, съобщиха за Радио Фокус“ – Видин от Хидрометеорологичната обсерватория в Монтана. С 1 метър се е повишило нивото на река Лом край село Василовци и водният стоеж, измерен там тази сутрин, е 135 см. При село Геново е измерено повишение на нивото на река Огоста с 90 см, водният стоеж е 280 см. Нивото на река Дългоделска Огоста край село Говежда е 158 см, повишението тази сутрин е било с 12 см.\r\nАнна ЛОЗАНОВА", "date": "2017.12.02", "title": "Монтана: Повишило се е нивото на реките, преминаващи през областта"}
{"url": "http://www.focus-news.net/news/2017/12/02/2463169/krasimir-dimitrov-stolichna-obshtina-25-signala-sa-podadeni-prez-izminalata-vecher-zaradi-dazhdovete.html", "text": "Само за изминалата вечер имаме над 25 сигнала заради дъждовете. Това каза директорът на Дирекция „Аварийна помощ и превенция“ към Столична община Красимир Димитров, който заедно с кмета Йорданка Фандъкова провери обстановката при изградената дига на река Стубела в местност \"Смърдана\", предаде репортер на Агенция „Фокус“. „В момента екипите работят на територията на районите „Връбница“ и „Витоша“, бул. „Никола Петков“ и „Цар Борис III“. Заедно екипите на „Софийска вода“ отводняваме пътното платно. За момента нямаме сериозни произшествия. Нямаме заплаха и опасност за живота на никой. Водим превантивно наблюдение на всички реки. За момента къщите в \"Мало Бучино\" са отводнени. Минах сутринта към 7.00 часа там“, коментира Димитров и уточни, че едната къща е необитаема, а в останалите вече хората са си по домовете. \r\nЛюба АЛЕКСИЕВА", "date": "2017.12.02", "title": "Красимир Димитров, Столична община: 25 сигнала са подадени през изминалата вечер заради дъждовете"}
{"url": "http://www.focus-news.net/news/2017/12/02/2463170/gl-komisar-nikolay-nikolov-gd-pbzn-kam-momenta-operativnata-obstanovka-v-stranata-e-sravnitelno-spokoyna.html", "text": "Напрегната за екипите на пожарната, доброволците и местната власт бе изминалата нощ. Извършена е огромна по обем дейност, в която участваха няколко стотин човека. Добрата новина е, че към момента няма пострадали, загинали и бедстващи хора. Обстановката на територията на страната е сравнително спокойна. Предприети са всички възможни действия за незабавна реакция от структурите на Главна дирекция „Пожарна безопасност и защита на населението“. Така обобщи оперативната обстановка на територията на страната директорът на ГД ПБЗН гл. комисар Николай Николов, съобщиха от пресцентъра на МВР.\r\nПо думите му, за последното денонощие екипите на ГД „Пожарна безопасност и защита на населението“ са реагирали на 143 сигнала за произшествия – почти 100 от тях са свързани с интензивните превалявания. Основните сигнали са за отстраняване на опасни предмети, паднали дървета и клони, както и отводняване на пътна инфраструктура, приземни етажи и мазета. Най-много сигнали са получени на територията на София-град и областите Перник, Кюстендил, Благоевград и Кърджали.. Възстановена е скъсана дига в кв. „Мало Бучино“. Участват пожарни автомобили, специализирана и инженерна техника (булдозер и челен товарач (фадрома). Действията се извършват със съдействието на аварийна група от Столична община. Екип пожарникари оказаха съдействие и изведоха една жена от наводнен имот. Изградени са диги от чували с пясък в кв. „Горна баня“, на ул. „Фортов път“ – местност „Смърдана“, както и до манастир Св. Мина. В изграждането на предпазните съоръжения участваха екипи и верижна техника на Столичната пожарна и екипи от Перник и Пирдоп.\r\nКъм 6.00 часа в оперативния център на Столичната дирекция „Пожарна безопасност и за защита на населението“ са получени над 130 сигнала за възникнали инциденти след интензивните валежи – предимно за отстраняване на паднали дървета и клони и отводняване на пътна инфраструктура, приземни етажи и мазета.. На територията на областта са отработени над 30 сигнала за произшествия –отводнявания на училищни мазета и избени помещения на частни домове. В село Негованци са наводнени 6 къщи в ниската част на населеното място. От тях е евакуирано семейство, което е настанено при роднини. Причината за наводнението е големия водосбор от Колош планина, която се намира над селото.. Към 06.00 часа нивото на водата на река Бистрица остава високо – все още има свободен обем до преливането й. С тежка верижна техника е отстранено дърво, намиращо се в коритото на реката, непосредствено преди моста на път Е 871, свързващ Кюстендил с ГКПП „Гюешево“. Екипи на пожарната са евакуирали двама души от къща в град Дупница – причината е срутила се подпорна стена на река Отовица. Във връзка с високото ниво на река Бистрица към 8 часа бе обявено частично бедствено положение за село Гърляно. Там продължават усилията за защита на мостово съоръжение.. Продължава наблюдението на реките Глазне и Бъндеришка, където има завишен отток. Изградените към момента диги са в добро състояние и превантивно на критичните точки е разположена тежка верижна техника. Следи се нивото на река Струма в района на село Бяло поле, където нивото на реката се е покачило с 2 метра, но до критичното ниво остава 1 метър.. До този момент на територията на областта са регистрирани 4 произшествия, свързани с метеорологичната обстановка.", "date": "2017.12.02", "title": "Гл. комисар Николай Николов, ГД ПБЗН: Към момента оперативната обстановка в страната е сравнително спокойна"}
{"url": "http://www.focus-news.net/news/2017/12/02/2463171/ria-novosti-v-zonata-na-aets-chernobil-sa-zadarzhani-trima-turisti.html", "text": "Украинската полиция е задържала трима туристи, решили да посетят зоната с ограничен достъп край АЕЦ „Чернобил“, предава РИА Новости.\r\n„Трима младежи от град Днепър на възраст между 18 и 23 години незаконно са проникнали на територията на град Припят“, пише в съобщение на полицията в Киев, публикувано на профила ѝ в социалната мрежа „Фейсбук“. \r\nНа задържаните са написани протоколи за административно нарушение, заплашва ги глоба.  Виктор Турмаков", "date": "2017.12.02", "title": "РИА Новости: В зоната на АЕЦ „Чернобил“ са задържани трима туристи"}
{"url": "http://www.focus-news.net/news/2017/12/02/2463172/evrodeputatat-ot-enpgerb-andrey-novakov-es-tryabva-da-osiguri-10-mlrd-evro-godishno-za-transportna-infrastruktura-sled-2020-g.html", "text": "Първото събитие за бъдещето на европейското финансиране в транспортна инфраструктура се проведе в София по инициатива на Андрей Новаков, евродепутат от ЕНП/ГЕРБ. Форумът събра над 100 представители на строителния бизнес, общините, консултантски компании и браншови организации, съобщиха от пресцентъра на ГЕРБ. Събитието бе открито от евродепутата, зам.-министъра на транспорта Ангел Попов и генералния директор на Европейската железопътна асоциация - Филип Ситроен. „Беше важно точно днес и точно от София да тръгне дебатът за това, колко, къде и как Европейският съюз ще инвестира. България получава над 4 млрд. лв. европейски средства за транспортна инфраструктура и всеки финансиран проект е от жизнено значение за регионите ни”, заяви Новаков след края на събитието.\r\nСпоред евродепутата, след 2020 г. европейското финансиране за транспорт трябва да се базира на отчитане качеството на инфраструктурата, а Европейската комисия трябва да оценява потребностите на ниво 28 области в България. Колкото по-слабо развит е един регион, толкова по-голям европейски бюджет трябва да бъде заделен и толкова по-ниско трябва да е националното съфинансиране.\r\nСред участниците в събитието бяха Оливие Сила, директор на отдел „Инвестиции в транспорта” в Европейската комисия, Кристобал Милан де ла Ластра, началник отдел на Изпълнителната агенция за иновации и мрежи (INEA), Матю Бертранд, мениджър транспортни инвестиции в Европейска инвестиционна банка, както и инвеститори от водещи европейски компании.", "date": "2017.12.02", "title": "Евродепутатът от ЕНП/ГЕРБ Андрей Новаков: ЕС трябва да осигури 10 млрд. евро годишно за транспортна инфраструктура след 2020 г."}
{"url": "http://www.focus-news.net/news/2017/12/02/2463173/kod-opasni-dazhdove-obzor.html", "text": "Оранжев код за обилни валежи е обявен в 4 области на страната. Кодът е в сила за областите: Благоевград, Пазарджик, Смолян и Кърджали. Жълт код за обилни валежи е обявен за областите: Кюстендил, Перник, София-град, София-област, Пловдив, Хасково, Габрово, Ловеч, Враца, Монтана, Ямбол, Бургас, Варна и Добрич. Обилните валежи и интензивното снеготопене през последното денонощие доведе до повишаване на нивата на реките в цялата страна. Заради влошената метеорологична обстановка със заповед на премиера от 30 ноември е сформиран щаб за контрол и координация. Задействан е планът за действие при наводнения, усилени валежи и вятър. Напрегната за екипите на пожарната, доброволците и местната власт бе изминалата нощ. Извършена е огромна по обем дейност, в която участваха няколко стотин човека. Към момента няма пострадали, загинали и бедстващи хора. Обстановката на територията на страната е сравнително спокойна. За последното денонощие екипите на ГД „Пожарна безопасност и защита на населението“ са реагирали на 143 сигнала за произшествия – почти 100 от тях са свързани с интензивните превалявания. Основните сигнали са за отстраняване на опасни предмети, паднали дървета и клони, както и отводняване на пътна инфраструктура, приземни етажи и мазета. Най-много сигнали са получени на територията на София-град и областите Перник, Кюстендил, Благоевград и Кърджали.\r\nЧастично бедствено положение е обявено в село Гърляно, община Кюстендил, където нивото на река Бистрица се е повишило над 5 пъти. Реката е започнала да излиза от коритото, като опасният участък е при моста в Осоговска планина по пътя за Р Македония. По думите на директора на ГД „Пожарна безопасност и защита на населението“ гл. комисар Николай Николов няма пряка опасност за живота и здравето на хората в селото. В селото  няма ток – паднали са два електрически стълба заради подкопаните брегове на реката. Компрометиран е и път, водещ към близката ВЕЦ в Осоговска планина. продължават усилията за защита на мостово съоръжение в селото. Екипи на пожарната са евакуирали двама души от къща в град Дупница – причината е срутила се подпорна стена на река Отовица.\r\nСериозна е ситуацията в и около столицата. По данни на БАН количествата на падналите валежи в София за последното денонощие са между 40 и 80 литра на кв. метър, като най-много са в района на „Княжево” – 80 л./кв.м. През нощта е възстановена е скъсана дига в кв. „Мало Бучино“ в Екип пожарникари са оказали съдействие и са извели една жена от наводнен имот. Изградени са диги от чували с пясък в кв. „Горна баня“, на ул. „Фортов път“ – местност „Смърдана“, както и до манастир „Св. Мина“. Към 6.00 часа в оперативния център на Столичната дирекция „Пожарна безопасност и за защита на населението“ са получени над 130 сигнала за възникнали инциденти след интензивните валежи – предимно за отстраняване на паднали дървета и клони и отводняване на пътна инфраструктура, приземни етажи и мазета. Най-критична е ситуацията с яз. „Суходол“, който се изпуска контролирано. \r\nНа територията на област Перник има регистрирани сигнали за извънредни ситуации на територията на общините Перник и Радомир. Останалите общини са подали категорична информация, че няма излизане на вода от речните корита. Отработени над 30 сигнала за произшествия -отводнявания на училищни мазета и избени помещения на частни домове. На територията на община Радомир са засегнати селата Негованци, Беланица, Кленовик и Извор – евакуирани са 4 семейства и 30 животни. Наводнени са дворовете и мазетата, като на места в по-ниските райони при къщите водата достига до 1 метър от нивото на дворното пространство. На място е кметът на общината и на екипите по одводняване.  Причината за наводнението е големия водосбор от Колош планина, която се намира над селото. Основният водизточник на Перник яз. „Студена“ е със свободен обем 13 736 000 л. на куб. м, наличният обем в язовира е 11 464 000 л на куб.м. В района на кв. „Бела вода“ има регистрирано излизане на р. Струма от речното корито поради което са заляти земеделски земи. На място веднага е изпратена техника, която да осигури дренирането на терена. \r\nПродължава наблюдението на реките Глазне и Бъндеришка в област Благоевград, където има завишен отток. Изградените към момента диги са в добро състояние и превантивно на критичните точки е разположена тежка верижна техника. Следи се нивото на река Струма в района на село Бяло поле, където нивото на реката се е покачило с 2 метра, но до критичното ниво остава 1 метър.  \r\nДо този момент на територията на област Кърджали са регистрирани 4 произшествия, свързани с метеорологичната обстановка. \r\nНяма прелели реки и откъснати села в област Смолян вследствие на дъждовете през нощта. Въпреки това областният и общинските кризисни щабове на територията на областта за активизирани заради обявения оранжев код за опасни валежи в региона. Няма откъснати населени места, евакуирани хора или такива, които да се нуждаят от евакуация, а ситуацията се следи внимателно.\r\nДо края на деня се очаква валежите в страната да спрат.", "date": "2017.12.02", "title": "Код: Опасни дъждове (ОБЗОР)"}
{"url": "http://www.focus-news.net/news/2017/12/02/2463174/interfaks-ruskata-raketna-fregata-admiral-grigorovich-premina-prez-bosfora-na-pat-kam-sredizemno-more.html", "text": "Най-новата фрегата на руския флот „Адмирал Григоворич“, снабдена с ракети „Калибър“, в събота сутринта премина Босфора на път към Средиземно море, предава Интерфакс.\r\nВ момента ракетната фрегата преминава през Мраморно море към Дарданелите. Необходими са ѝ най-малко седем часа, за да премине през проливите в Средиземно море. \r\nНа 2 декември съдът трябва да влезе в състава на постоянното оперативно съединение на руския военноморски флот в Средиземно море, където в момента действат 15 руски бойни кораба.  Виктор Турмаков", "date": "2017.12.02", "title": "Интерфакс: Руската ракетна фрегата „Адмирал Григорович“ премина през Босфора на път към Средиземно море"}
{"url": "http://www.focus-news.net/news/2017/12/02/2463175/dvizhenieto-po-patya-sofiya-kalotina-se-osashtestvyava-v-ednoto-platno-predi-otbivkata-za-bankya-zaradi-navodnyavane-na-patnoto-platno.html", "text": "Наводнена е дясната лента на пътя София - Калотина в участъка след Божурище, преди отбивката за Банкя. Това съобщиха от пресцентъра на МВР. Движението се осъществява в лявата лента. Предприети са действия за отводняване на залятото платно с тежка техника. Пътна полиция регулира пропускането.", "date": "2017.12.02", "title": "Движението по пътя София-Калотина се осъществява в едното платно преди отбивката за Банкя заради наводняване на пътното платно"}
{"url": "http://www.focus-news.net/news/2017/12/02/2463176/lovech-navodneno-e-patnoto-platno-po-patya-ruse-sofiya-pri-selo-rumyantsevo.html", "text": "Шофьорите да се движат с повишено внимание по път I-3 Русе – София при село Румянцево, от км 148 до км 149, поради наводняване на пътното платно. Това съобщиха от пресцентъра на Агенция \"Пътна инфраструктура\".", "date": "2017.12.02", "title": "Ловеч: Наводнено е пътното платно по пътя Русе – София при село Румянцево"}
{"url": "http://www.focus-news.net/news/2017/12/02/2463177/albanian-daily-news-albanskite-vlasti-saobshtiha-che-zaradi-prolivnite-dazhdove-pet-regiona-na-stranata-sa-zaplasheni-ot-navodneniya.html", "text": "Агенцията за гражданска защита на Албания обяви, че заради проливните дъждове положението в южната част на страната е застрашително. Според организацията  най-заплашени от наводнения остават районите на Вльора, Фиер, Гирокастро, Корча и Берат, предава  Albanian Daily News.\r\nНа място са разположени армейски части, които евакуират домакинствата в застрашените от наводнение райони. В момента се провежда евакуация във Фиер, Берат и Вльора.  Виктор Турмаков", "date": "2017.12.02", "title": "Albanian Daily News: Албанските власти съобщиха, че заради проливните дъждове пет региона на страната са заплашени от наводнения"}
{"url": "http://www.focus-news.net/news/2017/12/02/2463178/pernik-ovladyana-e-obstanovkata-na-teritoriyata-na-obshtinata-sled-obilnite-valezhi-nyama-opasnost-ot-prelivane-na-yazovirite-i-rekite.html", "text": "Всичко е под контрол, обстановката е овладяна на територията на община Перник след обилните валежи. Няма опасност от преливане на трите язовира общинска собственост, както и коритата на реките, съобщиха от пресцентъра на Община Перник. Кметът Вяра Церовска и екипът й продължават да следят ситуацията, създадена от лошите метеорологични условия. Получено е уверение от ръководството на „Топлофикация Перник”, че аварията е отстранена и топлоподаването ще бъде възстановено.\r\nНапълно проходими са местата, около които винаги има напрежение при обилни валежи: мостът при „Марина бара”, подлезите при „Хумни дол” и в кв. „Изток”. Проблеми създаде канализацията в кв. „Изток”, защото е доста тясна и не може да обслужва целия регион. В момента и там ситуацията е овладяна. „Надявам се водният цикъл на града да започне през 2018 г. и да реши окончателно този проблем”, коментира кметът Вяра Церовска и направи инспекция на по-рискови точки в кв. „Бела вода” и гр. Батановци, както и язовира в село Ярджиловци.", "date": "2017.12.02", "title": "Перник: Овладяна е обстановката на територията на общината след обилните валежи – няма опасност от преливане на язовирите и реките"}
{"url": "http://www.focus-news.net/news/2017/12/02/2463179/dzhumhuriet-v-turtsiya-e-nalozhena-zabrana-za-izlizane-zad-granitsa-na-trima-bivshi-ministri-zameseni-v-koruptsiya.html", "text": "Депутатът от основната опозиционна Народнорепубликанска партия (НРП) Халюк Пекшен направи сензационни изявления за наложена забрана за напускане на Турция на трима бивши министри, пише вестник „Джумхуриет”.  \r\n„Става въпрос за бившите министри на икономиката – Зафер Чаглаян, на вътрешните работи – Муаммер Гюлер и по европейските въпроси и главен преговарящ на Турция – Егемен Багъш. Имената им фигурират в показанията на скандалния турски бизнесмен от ирански произход Реза Зарраб през съда в Ню Йорк. Наложена им е забрана за напуснат Турция, а имената им са включени в забранителния списък на Интерпол. Опасенията на турските власти са, че и те могат да отидат в САЩ и подобно на Реза Зарраб да сътрудничат на американското правосъдие.”, посочва още опозиционният депутат, цитиран от „Джумхуриет”.  Димитър Димов", "date": "2017.12.02", "title": "Джумхуриет: В Турция е наложена забрана за излизане зад граница на трима бивши министри, замесени в корупция"}
{"url": "http://www.focus-news.net/news/2017/12/02/2463180/prokuror-rumyana-arnaudova-dvama-sluzhiteli-na-nap-sa-zadarzhani-s-podkup.html", "text": "Двама служители на териториална дирекция на Националната агенция по приходите (НАП) в София от т.нар. оперативен контрол са задържани с подкуп. Това съобщи за Агенция „Фокус“ говорителят на главния прокурор Румяна Арнаудова. „Във вчерашния ден под ръководството на Софийска градска прокуратура разследващи полицаи от ГД „Национална полиция“ са извършили процесуално-следствени действия по повод сигнал от собственик на автосервиз в София, че му се иска подкуп от инспектори от НАП, за да не му съставят акт за установяване на административно нарушение. Поискали са първоначално 7000 лв. и са получили във вчерашния ден 2000 лв. Собственикът на автосервиза е подал сигнал в Софийска градска прокуратура и ГД „Национална полиция“ за това, че му се иска подкуп“, заяви Арнаудова и уточни, че веднага са били поискани специални разузнавателни средства. По думите ѝ парите са били предварително белязани от органите на разследването и същите са открити у едно от двете претърсвани лица. „По разпореждане на Софийска градска прокуратура е запечатано служебното им помещение, което се намира на ул. „Аксаков“ 1. Предстои Софийската градска прокуратура да поиска разрешение от Софийския градски съд за претърсване и на служебното помещение. Двете лица ще бъдат задържани за 72 часа от Софийска градска прокуратура и в понеделник ще се поиска постоянният им арест в Софийския градски съд“, каза още Румяна Арнаудова.\r\nЛюба АЛЕКСИЕВА", "date": "2017.12.02", "title": "Прокурор Румяна Арнаудова: Двама служители на НАП са задържани с подкуп"}
{"url": "http://www.focus-news.net/news/2017/12/02/2463181/valeri-baranov-oblastna-administratsiya-plovdiv-nablyudavat-se-vsichki-nad-300-vodoema-v-oblastta-nyama-opasnost-za-naselenieto.html", "text": "Наблюдават се всички над 300 водоема в Пловдивска област без изключение, като към момента ситуацията е спокойна и няма никаква опасност за населението. Това каза за Радио „Фокус“ – Пловдив Валери Баранов, главен експерт по сигурността в Областна администрация – Пловдив. По думите от всички над 300 водоема в областта, около 35 могат да се определят като по-рискови. „Това са водоеми, при които евентуално могат да възникнат проблеми и да се наложи предприемането на спешни мерки. Става въпрос за водоеми, които са над населени места, над и в близост до комуникационни и инфраструктурни съоръжения и обекти. Не бих казал, че са потенциално опасни, но трябва да бъдат под постоянно наблюдение, за да няма проблеми. Към момента нямам никаква опасност, коментира Валери Баранов. Той посочи, че към момента няма констатирани нередности по отношение състоянието на водоемите. „Разсъждавайки логически, имам малко притеснения, че ако в Родопите паднат по-големи дъждове, то нивата на големите реки отгоре могат да се повишат. Но например баражът на река Марица е на същото кота ниво, каквото е било вчера, без никаква промяна“, каза още Баранов.\r\nПо отношение на язовирите главният експерт по сигурността в Областната администрация каза, че те се поддържат на максимум на 2/3 от обема, който могат да поемат.\r\n„Добре е да успокоим хората, да не ги тревожим и да не създаваме излишно напрежение в обществото. Уверявам ги, че ако има момент, в който има пряка опасност, ние ще ги уведомим и ще предприемем своевременни мерки“, призова Валери Баранов.\r\nТони МИХАЙЛОВ", "date": "2017.12.02", "title": "Валери Баранов, Областна администрация – Пловдив: Наблюдават се всички над 300 водоема в областта, няма опасност за населението"}
{"url": "http://www.focus-news.net/news/2017/12/02/2463182/afp-v-indiya-e-arestuvan-mazh-predizvikal-haos-v-avtobus-zaradi-mirizlivite-si-chorapi.html", "text": "Индийската полиция арестува мъж, чиито миризливи чорапи са предизвикали хаос в автобус, след като неговите спътници са се оплакали от нетърпима воня, предава  AFP.\r\nМъжът  сваля обувките си в автобус, пътуващ от хималайския щат  Химачал Прадеш в посока Делхи. Другите пътници изразяват протест и го молят да изхвърли чорапите си. Мъжът отказва, предизвиквайки скандал, който кара шофьора да спре до полицейски участък в град Уна в провинцията Химачал Прадеш. \r\nМестният полицейски началник Санджив Ганди съобщи, че автобусът е трябвало да спира на няколко пъти преди да достигне до станцията. „Той е арестуван по обвинения, че е смутил обществения ред и по-късно е освободен под гаранция“, добави той. Според полицейския началник задържаният е заплашвал пътниците и е предизвикал смут в участъка. \r\n„На свой ред той подаде жалба срещу спътниците си и екипажа на автобуса за тормоз и настоява, че чорапите му не са миришели“, добави Ганди. Мъжът е напуснал града с автобус на следващия ден.  Виктор Турмаков", "date": "2017.12.02", "title": "AFP: В Индия е арестуван мъж, предизвикал хаос в автобус заради миризливите си чорапи"}
{"url": "http://www.focus-news.net/news/2017/12/02/2463183/ministar-krasimir-valchev-ochevidno-sas-zadochnoto-obuchenie-na-uchenitsi-ima-sklonnost-da-se-zloupotrebyava.html", "text": "Не трябва да оставяме нито един ученик да напуска преждевременно системата на образованието. Това каза министърът на образованието и науката Красимир Вълчев в предаването \"Седмицата\" на Дарик радио. Трябва да подобрим съответствието между това, което се придобива като знания и умения в образователната система, и това, което изисква пазарът на труда. Ако погледнем десетилетия напред, недостигът на работна сила ще става все по-голям заради това, че хората, които ще навлязат в пенсионна възраст, ще са много повече от онези, които да попълнят работната сила, обясни министърът, като подчерта, че очакванията към системата ще стават повече.\r\nВ резултат на кампанията на образователното министерство над 17 000 деца са се върнали в класните стаи, като усилията продължават. Министърът посочи, че процентът на преждевременно напусналите образователната система е между 13 и 14 на сто или по груби изчисления между 130 000 и 150 000 деца от всички възрасти, но те се пресмятат на базата на предишни години, на база възрастовата група 18-24 години. Това, което се прави в момента, ще се отрази на показателя на по-късен етап, обясни Вълчев.\r\n\"Част от тези деца са отпаднали от образователната система и сега се връщат, след като не са били една или две години. Усилията продължават, тъй като не всички такива деца са обходени. Има такива, които миналата година са били включени в образователната система, а тази година не са. Голям процент от тези деца обаче са напуснали страната, като немалко от тях напускат, а след това се връщат. От напусналите страната, някои учат, а някои - не, там където са отишли. Това е един от въпросите, които говорим с колегите от ЕС - че ние не проследяваме правото на образование на децата, които е задължение на родителите\", каза Вълчев. Той сподели, че това е едно от големите задължения, включително и по време на европредседателството - да се създаде такъв механизъм, който да следи как се упражнява правото на образование на децата.\r\nПо повод професионалната гимназия в Бяла, където разследване на NOVA установи, че децата не присъстват в класните стаи по време на занятия, министърът коментира, че за да бъдат децата ефективно включени, това предполага повече усилия от страна на учителите и директорите.\r\n\"За съжаление, някъде им е по-лесно да имитират образование, да скрият отсъствия, а не да положат допълнителни усилия. Тези училища са изключения, бил съм в много други, където това е рецептата - допълнителна работа с учениците\", коментира Вълчев.\r\nПредприети са мерки по отношение на контрола, увери министърът и сред тях изброи както наказания, така и камери в гимназията в Бяла, които да отчитат присъствието.\r\nОт догодина ще бъде въведен централизиран изпит за учениците в задочна форма на обучение, каза още Вълчев.\r\n\"Очевидно със задочното обучение има склонност да се злоупотребява, особено в такива малки населени места\", сподели още Вълчев.Училището трябва да има стимули да задържа учениците, но трябва да направим така, че всяка институция да полага допълнителни усилия по отношение на всяко дете, да му оказва подкрепа и да повишава образователните си резултати, смята министърът.\r\nВ населени места, където има концентрация на проблемни ученици, е най-трудно, защото учителите трябва да работят много време и допълнително. Факт е, че някъде се изкушават да не работят и да злоупотребяват, но това ще бъде наказуемо, временно е, а и във времето, в което живеем, все по-малко неща остават скрити и те трябва да го знаят, каза още просветният министър.", "date": "2017.12.02", "title": "Министър Красимир Вълчев: Очевидно със задочното обучение на ученици има склонност да се злоупотребява"}
{"url": "http://www.focus-news.net/news/2017/12/02/2463184/krasen-krastev-gerb-byudzhet-2018-dava-garantsii-za-po-dobar-zhivot-i-v-malkite-obshtini.html", "text": "Бюджет 2018 дава гаранции за по-добър живот и в малките общини. Това каза в интервю за Радио „Фокус“ народният представител от ГЕРБ Красен Кръстев, член на Комисията по бюджет и финанси. По думите му средният процент безработица там също ще се понижи, като още от началото на следващата година държавата ще помогне с различни програми на лица, които са излезли от системата на труда, да започнат работа за срок до 1 г. \r\nСред предимствата на бюджетната програма е секторът на образованието, което ще доведе до значително увеличение на учителските заплати, подчерта Кръстев. „Наистина учителите ще получат по-високи възнаграждения и това е част от планирането за средносрочната програма до 2020 г. Ако трябва да бъда конкретен, цифрите са 490 милиона лева повече. Ако говорим за здравеопазването, като друг основен стълб в сигурността на държавата, близо половин милиард повече средства са планирани, като само сумата за Националната здравоноосигурителна каса е над 3,8 милиарда лева. И отново ще кажа, че в сектор „Отбрана и сигурност“ също ще има увеличение най-малко с 280 милиона лева“, обясни Кръстев. Той увери, че бюджет 2018 не крие рискове, като средносрочната бюджетна прогноза се спазва. Предвижда се осреднената стойност на безработицата да спадне до 6,2%, по думите на народният представител. Кръстев изрази увереност, че Северозападният район на страната също ще се доближи до предвижданите стойности с привличането на нови инвеститори, които да отворят нови работни места.", "date": "2017.12.02", "title": "Красен Кръстев, ГЕРБ: Бюджет 2018 дава гаранции за по-добър живот и в малките общини"}
{"url": "http://www.focus-news.net/news/2017/12/02/2463185/sofiya-otvodnen-e-uchastakat-ot-bul-tsar-boris-iii-pri-bul-nikola-petkov-koyto-beshe-navodnen-ot-podzemnata-reka-pod-bulevarda.html", "text": "Отводнен е участъкът от бул. „Цар Борис III” при бул. „Никола Петков”, който беше наводнен от подземната река под булеварда. Това съобщи кметът на София Йорданка Фандъкова чрез социалната мрежа „Фейсбук”. Голямо количество наноси и клони са запушили река, която минава подземно в този участък. Направен е отвор, през който се извършва почистване, почиства се и пътната настилка. Движението в района е стеснено и се извършва в две ленти, написа още столичният кмет.", "date": "2017.12.02", "title": "София: Отводнен е участъкът от бул. „Цар Борис III” при бул. „Никола Петков”, който беше наводнен от подземната река под булеварда"}
{"url": "http://www.focus-news.net/news/2017/12/02/2463186/daily-mirror-petima-dushi-sa-raneni-sled-kato-kola-se-vryaza-v-peshehodtsi-v-london.html", "text": "Петима души са ранени, двама от които в критично, след като кола е блъснала група пешеходци в Лондон. Полицията не смята, че става дума за тероризъм, пише  Daily Mirror.\r\n„Полицията бе извикана в 3:00 часа през нощта в събота, след като кола е блъснала пешеходци на „Стокуел Роуд“. Това не е терористичен инцидент“, съобщи говорител на лондонската полиция. „На място са пристигнали полицаи и медици“, добави той. \r\n„Петима души са ранени, от тях двама са в критично състояние“, допълни полицейският служител.  Виктор Турмаков", "date": "2017.12.02", "title": "Daily Mirror: Петима души са ранени, след като кола се вряза в пешеходци в Лондон"}
{"url": "http://www.focus-news.net/news/2017/12/02/2463187/premierat-boyko-borisov-povisheniyat-krediten-reyting-otrazyava-podobrenata-otsenka-na-balgariya-po-otnoshenie-na-vanshnite-finansi.html", "text": "Повишеният кредитен рейтинг отразява подобрената оценка на България по отношение на външните финанси. Това написа премиерът Бойко Борисов в профила си в социалната мрежа \"Фейсбук\". \"Тази вечер международната рейтингова агенция S&P Global Ratings повиши дългосрочния и краткосрочния кредитен рейтинг на България в чуждестранна и местна валута до 'BBB-/A-3' от 'BB+/B'. Повишената оценка на анализаторите отразява засилването на външната позиция на страната, обусловена от продължителната експанзия на износа и нарастването на спестяванията\", пише още министър-председателят.\r\n\"Преди часове друга международна рейтингова агенция – Fitch, също повиши дългосрочния кредитен рейтинг на страната ни в чуждестранна и местна валута на 'BBB' от 'BBB-'. Перспективата и на двата показателя е стабилна. Повишеният рейтинг отразява подобрената оценка на България по отношение на външните финанси, като представянето на страната надхвърля средното по стандартите за категорията 'BBB'\", отбелязва премиерът Бойко Борисов.", "date": "2017.12.02", "title": "Премиерът Бойко Борисов: Повишеният кредитен рейтинг отразява подобрената оценка на България по отношение на външните финанси"}
{"url": "http://www.focus-news.net/news/2017/12/02/2463188/dimitar-glavchev-nito-za-moment-ne-sam-se-chuvstval-zhertva.html", "text": "Подалият оставка председател на парламента Димитър Главчев заяви, че нито за момент не се е почувствал жертва, нито пък „похарчен” от ГЕРБ. Това обяви самият той в предаването „Тази събота” по бТВ. Главчев заяви, че и днес би постъпил по същия начин, както в деня, в който изгони от пленарната зала лидера на БСП Корнелия Нинова. Това стана и повод от левицата да се заканят, че няма да влизат в залата, докато Главчев не бъде отстранен. В крайна сметка Главчев реши да подаде оставка.\r\n„Всичко, което съм направил в тази поредица от събития, щях да го направя по същия начин”, увери той.\r\nГлавчев подчерта, че не е въпросът дали е Корнелия Нинова и би направил това с който и да е народен представител, който не спазва правилника на НС, тъй като ролята на председателя е да съблюдава правилника.\r\n„Какъв пример дават депутати, които коват законите, ако не ги спазват”, попита Главчев.\r\n„Говорихме и с премиера Бойко Борисов, като председател на партия обаче. На самото събиране на Председателския съвет той каза: Аз съм тук като лидер на партия, не като премиер. Не е оказвал никакво въздействие и от самото начало каза, че е там като лидер на партия. Нещо повече – обърна се към лидера на БСП г-жа Нинова и каза: „Може ли по някакъв друг начин да излезем от ситуацията, а не с оставката на председателя на Народното събрание?”. Нинова заяви категорично „Не”, отбеляза Главчев.\r\nТой призна, че са говорили и с Борисов, и с Цветан Цветанов какво ще стане в единия и в другия случай.\r\n„Председателят на НС трябва да осигурява реда в залата и да протичат нормално парламентарните заседания. Не мога да си сложа такава отговорност на раменете, че заради мен няма да влиза цяла парламентарна група”, посочи Главчев.\r\nТой подчерта, че оставката е личен акт и всеки човек решава за себе си как трябва да постъпи в определена ситуация.\r\nГлавчев изтъкна, че е останал в парламента, защото са му се обадили много избиратели с думите: „Остани, ние сме гласували за теб, не може да ни предадеш”.", "date": "2017.12.02", "title": "Димитър Главчев: Нито за момент не съм се чувствал жертва"}
{"url": "http://www.focus-news.net/news/2017/12/02/2463189/afp-bivshiyat-prezident-na-yemen-ali-abdula-saleh-e-gotov-da-zapochne-pregovori-sas-sauditska-arabiya.html", "text": "Бившият президент на Йемен Али Абдула Салех, на когото са лоялни шиитските бунтовници-хути съобщи, че е отворен за диалог с водената от Саудитска Арабия международна коалиция, бореща се на страната на признатото правителство, предава  AFP.\r\n„Призовавам братята ни от съседните страни да прекратят агресията и да вдигнат блокадата, за да обърнем страницата“, заяви Салех. \r\nКоалицията, която се бори срещу него и срещу подкрепяните от Иран хути от 2015 г. насам, наложи пълна блокада над раздираната от гражданска война държава преди месец, след като ракета на бунтовниците бе прихваната от саудитското ПВО край Риад.  Виктор Турмаков", "date": "2017.12.02", "title": "AFP: Бившият президент на Йемен Али Абдула Салех е готов да започне преговори със Саудитска Арабия"}
{"url": "http://www.focus-news.net/news/2017/12/02/2463190/mvr-politsiyata-izdirva-28-godishnata-kristina-popska-zhenata-e-izvestnost-ot-27-noemvri.html", "text": "Полицията издирва 28-годишната Кристина Стефанова Попска, съобщиха пресцентъра на МВР. Младата жена е висока около 168 см, с дълга кестенява коса и зелени очи. В неизвестност е от 27 ноември вечерта. Била е облечена със сиво палто, рокля в черно и жълто, обута с боти. За нея се знае, че на другия ден, 28 ноември, около 07.00 часа сутринта е била забелязана да се качва в автобус от градския транспорт в района на ж.п. гарата в Пловдив. \r\nХората, които имат повече информация за издирваната, могат да подават сигнали на тел. 112 или в най-близкото поделение на МВР.", "date": "2017.12.02", "title": "МВР: Полицията издирва 28-годишната Кристина Попска – жената е известност от 27 ноември"}
{"url": "http://www.focus-news.net/news/2017/12/02/2463191/liderat-na-bsp-korneliya-ninova-iskame-da-prodalzhi-politikata-na-sblizhavane-mezhdu-darzhavite-v-evropa.html", "text": "В Лисабон председателят на БСП Корнелия Нинова участва в работна закуска на лидерите и премиерите от социалистическите и социалдемократическите партии от Европа, сред които и Антонио Коща - премиер на Португалия. Това съобщиха от пресцентъра на БСП. На нея бяха обсъдени бюджетът за следващия програмен период и как ще се компенсира излизането на Великобритания от ЕС. „Настояваме да се запази политиката за намаляване на регионалните различия в ЕС. Държим да няма Европа на две скорости и в бюджета за следващия програмен период да бъдат защитени социалните права на европейските граждани”, заяви лидерът на БСП Корнелия Нинова.", "date": "2017.12.02", "title": "Лидерът на БСП Корнелия Нинова: Искаме да продължи политиката на сближаване между държавите в Европа"}
{"url": "http://www.focus-news.net/news/2017/12/02/2463192/premierat-boyko-borisov-svika-izvanredna-sreshta-s-finansoviya-ministar-vladislav-goranov-i-zdravniya-ministar-kiril-ananiev-zaradi-zloupotrebi-v-bolnitsite.html", "text": "Премиерът Бойко Борисов свика извънредна среща с финансовия министър Владислав Горанов и здравния министър Кирил Ананиев заради злоупотреби в болниците, предаде репортер на Агенция \"Фокус\". Срещата се провежда в Министерски съвет и на нея присъстват и шефове на служби.", "date": "2017.12.02", "title": "Премиерът Бойко Борисов свика извънредна среща с финансовия министър Владислав Горанов и здравния министър Кирил Ананиев заради злоупотреби в болниците"}
{"url": "http://www.focus-news.net/news/2017/12/02/2463193/pregled-na-mezhdunarodnite-novini-do-13-chasa-agentsiya-fokus.html", "text": "Здравната комисия на Европейския парламент отхвърли предложение на Европейската комисия, което да позволи употребата на фосфорна киселина и фосфати в замразеното месо за гирос и дюнер-кебап. Добавките са в момента позволени за употреба в свежото месо, но няма регулации как те да се добавят в замразено месо за дюнери. След серия от заглавия в печата за „края на кебапа и гироса“, ЕК и ЕП излязоха с официално заявление.\r\nСузане Мелиор, евродепутат от Германия, отхвърли слуховете, че дюнерът е под заплаха. „Нищо няма да се случи и няма заплашен кебап, следователно няма да има и застрашени работни места“, допълни тя. \r\nПрес-секретар  на ЕК реагира на новините за използването на фосфатите и заяви, че „ЕС не забранява кебапа“. „Нашата роля е да сме сигурни, че храната е безопасна“, добави той. Според него добавките „позволяват хомогенно замразяване, което предотвратява риска от небалансирана топлинна обработка и по този начин печеното месо, сервирано на потребителите ще бъде безопасно“, допълни той.\r\n„Проектопредложението на ЕК получи силна подкрепа от страните членки, когато на срещата  на Постоянната комисия от 25 септември 2017 г. 24 от тях гласуваха в негова полза“, заяви прес-секретарят, подчертавайки, че нито една държава в ЕС не е поставила под въпрос сигурността на предложената употреба на фосфати пред Комисията. \r\n*** Сирийският държавен телевизионен канал „Ал Ихбария“ съобщава, че ПВО на страната е отразила ракетен удар на Израел.По данни на медията през нощта, в 0:30 часа местно време израелските военни са изстреляли няколко ракети земя-земя срещу позициите на сирийската армия в предградие на Дамаск. „ПВО отразиха и унищожиха две цели“, предава каналът, отбелязвайки, че по позициите са нанесени материални щети. В съобщението инцидентът е обявен за „неприкрито нападение“.\r\nМестен източник потвърждава, че инцидентът се е случил южно от Дамаск. Прес-службата на израелската армия отказва да даде коментар за случилото се.  \r\n*** Петима души са ранени, двама от които в критично, след като кола е блъснала група пешеходци в Лондон. Полицията не смята, че става дума за тероризъм.\r\n„Полицията бе извикана в 3:00 часа през нощта в събота, след като кола е блъснала пешеходци на „Стокуел Роуд“. Това не е терористичен инцидент“, съобщи говорител на лондонската полиция. „На място са пристигнали полицаи и медици“, добави той. \r\n„Петима души са ранени, от тях двама са в критично състояние“, допълни полицейският служител. \r\n*** Най-новата фрегата на руския флот „Адмирал Григоворич“, снабдена с ракети „Калибър“, в събота сутринта премина Босфора на път към Средиземно море.\r\nВ момента ракетната фрегата преминава през Мраморно море към Дарданелите. Необходими са ѝ най-малко седем часа, за да премине през проливите в Средиземно море. \r\nНа 2 декември съдът трябва да влезе в състава на постоянното оперативно съединение на руския военноморски флот в Средиземно море, където в момента действат 15 руски бойни кораба. \r\n***  Сенатът на САЩ прие закона за данъчните реформи – важна крачка за законодателната победа на президента Доналд Тръмп по време на неговата първа година в Белия дом.\r\nСлед продължило рекордно време заседание Сенатът гласува с 51 срещу 49 гласа за най-голямата данъчна реформа в страната за последните 31 години, превъзмогвайки и вътрешната съпротива сред Републиканската партия и оставяйки демократите ядосани заради приетите през последната минута изменения, написани на ръка. \r\nВерсията за закона за данъчните реформи на Сената и тази на долната Камара на представителите, приета по-рано този месец, сега трябва да бъдат слети в единен проектозакон, който да бъде гласуван отново и от двете камари, преди да бъде ратифициран от Тръмп.   \r\n*** Правителството на Хондурас обяви извънредно положение, което ограничава свободното придвижване, с цел да спре насилствените демонстрации по цялата страна, предизвикани от слуховете, че наскоро преминалите президентски избори са били лъжливи.\r\nДекретът е одобрен от президента Хуан Орландо Ернандез, който бе преизбран, въпреки конституционната забрана за втори мандат. „Ограничава се свободното придвижване на хора в период от 10 дни между 18:00 вечерта и 6:00 сутринта“, съобщи правителственият координатор Хорхе Рамон Ернандес Алцеро. \r\n***", "date": "2017.12.02", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/12/02/2463194/oon-v-libiya-ima-usloviya-za-provezhdane-na-izbori-do-kraya-na-2018-godina.html", "text": "Според специалния представител на ООН за Либия Хасан Саламе има условия за провеждане на избори в Либия до края на 2018 г., предава ТАСС.\r\n„Работим над създаването на условия за провеждане на избори в Либия през 2018 г. Изборите не трябва да стават почва за изникване на нови проблеми, затова и всичко трябва да бъде подготвено. Има условия за организирането им до края на следващата година“, заяви Саламе по време на превежданата в Рим конференция „Средиземноморски диалози“. Виктор Турмаков", "date": "2017.12.02", "title": "ООН: В Либия има условия за провеждане на избори до края на 2018 година"}
{"url": "http://www.focus-news.net/news/2017/12/02/2463195/mvr-obstanovkata-sled-valezhite-e-pod-neprekasnat-kontrol-nay-tezhko-ostava-polozhenieto-v-kyustendilskoto-selo-garlyano.html", "text": "Обстановката след валежите е под непрекъснат контрол, най-тежко остава положението в кюстендилското село Гърляно. Това съобщиха от пресцентъра на МВР във връзка със ситуацията в страната към 12.00 часа. Няма застрашени хора, обстановката след валежите е под непрекъснат контрол, пожарни екипи работят за отводняване Кюстендил. \r\nВ областта на терен работят екипите на ПБЗН до момента са реагирали на 7 сигнала за наводнени мазета и пътна инфраструктура. Най-тежко остава положението в с. Гърляно, където от 8 часа е обявено частично бедствено положение. Река Бистрица при с. Гърляно е с повишено водно ниво. \r\nВ с. Ваксево, община Невестино река Елешница е заляла шест двора на къщи. Опасност има за приземния етаж на една къща. Привлечена е тежка техника от с. Невестино която пътува към с. Ваксево за ограничаване прилива на реката към къщите. \r\nЕкипи на пожарната са евакуирали двама души от къща в град Дупница – причината е срутила се подпорна стена на р. Отовица.  Перник. \r\nВ Перник и Радомир са постъпили множество сигнали за наводнения по пътната инфраструктура и в мазета. На терен работят 7 екипа на ПБЗН - 2 в Радомир и 5 - в Перник. Няма застрашени хора. \r\nНа територията на област Перник са отработени над 30 сигнала и е извършено отводняване на училищни мазета и избени помещения на частни домове. В село Негованци са наводнени 6 къщи в ниската част на населеното място. От тях е евакуирано семейство, което е настанено при роднини. Причината за наводнението е големия водосбор от Колош планина над селото. София-град. \r\nВ СДПБЗН към момента са получени над 150 сигнала за наводнена пътна инфраструктура, мазета и избени помещения. На терен работят 12 екипа. Няма застрашени хора. \r\nВ областите с продължаващи валежи продължава наблюдението на водоемите.", "date": "2017.12.02", "title": "МВР: Обстановката след валежите е под непрекъснат контрол, най-тежко остава положението в кюстендилското село Гърляно"}
{"url": "http://www.focus-news.net/news/2017/12/02/2463196/pernik-pozharnikari-otvodnyavat-tsarkvata-sv-prorok-iliya-v-kv-moshino.html", "text": "Екип на Пожарната отводнява църквата \"Св. Пророк Илия\" в кв. \"Мошино\". Тя е от обектите на територията в кв. \"Изток\", която пострада при обилните валежи тази нощ. Това съобщиха от пресцентъра на Община Перник. Мястото беше инспектирано от кмета Вяра Церовска и екипът ѝ, както и от кмета на кв. \"Изток\" Емил Костадинов. Местната власт направи обиколка на целия район и се срещна с хора, потърпевши от стихията. Нормализирана е вече обстановката по улиците в най-големия квартал на Перник, които снощи бяха под вода заради обилния валеж и невъзможността на канализацията да се справи с проблема.", "date": "2017.12.02", "title": "Перник: Пожарникари отводняват църквата \"Св. Пророк Илия\" в кв. \"Мошино\""}
{"url": "http://www.focus-news.net/news/2017/12/02/2463197/afp-yemenskite-huti-razkritikuvaha-rechta-na-ali-abdula-saleh-opredelyayki-ya-za-prevrat.html", "text": "Йеменските бунтовници хути обвиниха бившия президент на страната Али Абдула Салех, че организира „преврат“ срещу техния съюз, след като той заяви, че е открит за преговори с водената от Саудитска Арабия международна коалиция, бореща се срещу тях, предава  AFP.\r\n„Речта на Салех е преврат срещу нашия съюз и партньорство. Тя разкрива измамата на тези, които се борят срещу агресията“, съобщи говорител на хутите.Агенция „Фокус“ припомня: По-рано бившият президент на Йемен Али Абдула Салех заяви, че е готов за преговори и че е склонен „да отвори нова страница“ в отношенията със съседните на Йемен държави.  Виктор Турмаков", "date": "2017.12.02", "title": "AFP: Йеменските хути разкритикуваха речта на Али Абдула Салех, определяйки я за „преврат“"}
{"url": "http://www.focus-news.net/news/2017/12/02/2463198/plovdiv-nad-500-detsa-poseshtavat-kursovete-i-urotsite-organizirani-ot-tsentara-za-podkrepa-i-lichnostno-razvitie-vasil-levski-v-asenovgrad.html", "text": "Над 500 деца посещават курсовете и уроците, организирани от Центъра за подкрепа и личностно развитие „Васил Левски“ в Асеновград. Това каза за Радио „Фокус“ – Пловдив директорът на центъра Георги Анастасов. По думите му децата имат възможност да посещават безплатни занимания по български народни танци, народно пеене, свирене на гайда и китара, авиомоделизъм, Клуб „Компютър“, както и обучение по английски език. Най-засилен е интересът към уроците по български народни танци. Именно в това направление децата участват в международни, национални и регионални конкурси, където вече имат спечелени многобройни отличия. „През 2017 година участвахме на Международния фолклорен фестивал в Петрич „Южни слънца“, където танцовият състав спечели първо място. Участвахме също на Международния фолклорен фестивал „Балкан Фолк Фест“, „Жива вода“ в Хисаря. През годината нашите авиомоделисти спечелиха няколко призови места на кръг от Европейски шампионат по авиомоделизъм – второ и трето място. Индивидуалните ни изпълнители също се представиха чудесно, като спечелиха призови места в Националния конкурс за изпълнители на народни песни в град Котел, също на „Жива вода“ в Хисар“, разказа Анастасов.\r\n„Децата успяват да покажат, че в това ежедневие, свързано основно със съвременните технологии, има време и за странични полезни занимания, които да ги обогатят от гледна точка на родни традиции и обичаи. Все повече и повече деца се записват при нас, особено от любов към фолклора. Ние развиваме и други дейности, при които няма възможност за толкова ярка изява, както при художествено-творческите формации. Но това, че проявяват интерес към нещо различно, ни прави щастливи“, коментира Георги Анастасов.\r\nТой добави, че децата от Центъра за подкрепа и личностно развитие „Васил Левски“ в Асеновград ще участват в коледната програма на Общината. „Ще вземем участие с коледари и с изпълнение на танцовия състав при запалването на светлините на коледната елха на 7 декември. Ще участваме с фолклорни танци и изпълнения и в празничния концерт на 18 декември, организиран от Община Асеновград“, каза още Георги Анастасов.\r\nТони МИХАЙЛОВ", "date": "2017.12.02", "title": "Пловдив: Над 500 деца посещават курсовете и уроците, организирани от Центъра за подкрепа и личностно развитие „Васил Левски“ в Асеновград"}
{"url": "http://www.focus-news.net/news/2017/12/02/2463199/miroslav-yanchev-kmet-na-zlatograd-vazstanoveno-e-elektrozahranvaneto-v-selata-alamovtsi-i-dolen.html", "text": "Възстановено е електрозахранването в селата Аламовци и Долен сред авариите, предизвикани от влошаване на времето. Това каза за Агенция „Фокус” кметът на Община Златоград Мирослав Янчев. По думите му в момента в града вали проливен дъжд, като пикът се очаква да е точно от днес след обяд до утре по същото време. „Предприели се превантивни мерки: почистели сме отводнителните решетки по улиците. Язовирът е на ниво 5 метра под кота преливник, който язовир играе много важна роля при такива ситуации – да поема обеди вода. Смятам, че каквото е било необходимо – сме го направили”, обясни Янчев.\r\nДнес за Област Смолян е обявен оранжев код за обилни валежи. За денонощието се очакват количества дъжд между 35 и 65 л/кв.м, а в отделни райони и повече.", "date": "2017.12.02", "title": "Мирослав Янчев, кмет на Златоград: Възстановено е електрозахранването в селата Аламовци и Долен"}
{"url": "http://www.focus-news.net/news/2017/12/02/2463200/irena-sokolova-oblasten-upravitel-na-pernik-nyama-opasnost-yazovir-studena-da-prelee.html", "text": "Няма и никога не е имало опасност язовир \"Студена\" да прелее. Това каза за Радио „Фокус“ областният управител на Перник Ирена Соколова относно обстановката в Перник и региона след интензивните валежи от последното денонощие. „Тъй като общият обем на яз. „Студена“ е 25 милиона кубика, а в момента той е пълен едва на ниво 12 милиона, имаме свободен обем от 13 милиона. През нощта приток на Струма излезе от коритото, тъй като там имаме терен с много високи подпочвени води – това е в района на селата Кленовик, Негованци, Беланица и Извор. При разлива на реката се заливат дворни пространства. Бяха изведени 4 семейства. Имаше семейства, които отказаха категорично да излязат, защото това на тях не им е за първи път. В готовност сме за мобилизация на всякаква техника и човешка сила, но това не се налага към момента“, уточни областният управител на Перник. Тя коментира и аварията с парното от тази сутрин в Перник, която кметът на града по-рано обяви за отстранена. Ирена Соколова добави, че екипите в ТЕЦ работят на пълна мощност, но и липсата на минусови температури и обилен снеговалеж благоприятстват своевременната реакция в извънредни ситуации. „Имаме и още един регистриран инцидент – излизане на река на територията на с. Голямо Бучино и там има залети дворни пространства. Това ще бъдат последващите ни действия – по възстановяване на терените“, каза още Ирена Соколова. Тя добави, че евакуираните жители са на сигурно място. Областният управител на Перник се обърна към шофьорите, които наложително пътуват в днешния ден, с призив да карат изключително бавно на територията на областта, заради мокрия терен и неочакваните подпочвени води, които могат да бъдат отстрани на банкетите. Ирена Соколова призова още сигналите да се подават задължително на единния национален номер 112, тъй като това дава възможност за правилно насочване и бърза организация спрямо подадения сигнал без да се разпилява ресурс.", "date": "2017.12.02", "title": "Ирена Соколова, областен управител на Перник: Няма опасност язовир \"Студена\" да прелее"}
{"url": "http://www.focus-news.net/news/2017/12/02/2463201/zhelyo-boychev-bsp-preglasuvaneto-na-parite-za-hramovete-e-reshenie-na-inat.html", "text": "Прегласуването на парите за ремонта на храмовете „Александър Невски“ и Зографския манастир е решение на инат от страна на управляващите. Това каза в предаването „Метроном“ на Радио „Фокус“ председателят на ПГ на БСП Жельо Бойчев. По думите му 1 милион лева не могат да объркат или  разбалансират бюджета. „БСП по никакъв начин няма да приема тази политика, в която изпълнителната власт налага волята си над парламента. Считаме, че процедурата по приемането на бюджета беше грубо погазена, беше потъпкан правилникът на Народното събрание и основни конституционни принципи\", обясни Бойчев. Той добави, че всичките предложения на БСП са направени съгласно правилника, по който работи Народното събрание. „Във времето след приемането на първо четене на Закона за държавния бюджет и срока даден за тези предложения до второ четене, те са внесени по надлежния ред. Всеки може да влезе и да ги види в доклада, който се подготвя и се изнася в събранието за второ четене. След това се гледат в ресорната комисия.  Предложението е било писмено и се съдържа в доклада на БСП и след това е влязло в зала, където се представят и подкрепените и неподкрепени предложения“, каза още Жельо Бойчев. Той  добави, че БСП са поели задачата да оспорят процедурата по  Бюджет 2018 пред Конституционния съд, като  очаква да бъдат възстановени принципите на парламентарната демокрация, както и никой да не си прави илюзии да ги погазва.", "date": "2017.12.02", "title": "Жельо Бойчев, БСП: Прегласуването на парите за храмовете е решение на инат"}
{"url": "http://www.focus-news.net/news/2017/12/02/2463202/anadolu-agency-turskata-politsiya-e-zadarzhala-66-dushi-po-podozrenie-za-terorizam.html", "text": "Най-малко 66 души са арестувани от турската полиция по време на операции в две провинции на страната по подозрение за връзки с „Ислямска държава“ и ПКК, предава   Anadolu Agency.\r\nВ северозападната провинция Сакария полицията е арестувала четирима души по подозрение, че членуват в ПКК. В отделна операция са задържани 62 души за възможно членство в „Ислямска държава“ по време на претърсвания в няколко квартала на Истанбул.  Виктор Турмаков", "date": "2017.12.02", "title": "Anadolu Agency: Турската полиция е задържала 66 души по подозрение за тероризъм"}
{"url": "http://www.focus-news.net/news/2017/12/02/2463203/daniela-raycheva-kmet-na-rayon-novi-iskar-obstanovkata-v-rayona-e-spokoyna-prevantivno-ukrepvame-digata-na-r-kakach-kray-selo-kubratovo.html", "text": "Обстановката в района е спокойна, превантивно укрепваме дигата на р. Какач край село Кубратово. Това каза за Агенция \"Фокус\" кметът на столичния район \"Нови Искър\" Даниела Райчева. \"Обстановката в район \"Нови Искър\" е спокойна и нормална. Няма предпоставки за аварийна ситуация. В момента се намираме на моста на река Какач, който е в непосредствена близост до село Кубратово. Поради това, че реката е доста пълноводна, превантивно укрепваме дигата с цел тя да не се скъса и да има притеснение и проблем за живущите в населеното място\", заяви Райчева. \"Кметът Фандъкова, началниците на пожарната, полицията - всички сме се стиковали, заедно сме на терен и действаме превантивно, за да предпазим населението от евентуален инцидент. Засега обаче няма така опасност\", допълни районният кмет.\r\n\"Направихме изключително добра организация относно наблюдението на реките, които преминават през територията на района и целия водосбор на реките, които се вливат в р. Искър. Всичките 12 кмета, които са на населените места в района, включително над 10 човека от районната администрация, колеги от 2-ро РУП и пожарната и сме на терен и постоянно наблюдаваме нивата на реките с цел, ако някъде видим, че може да се създаде опасност - да реагираме превантивно\", каза още Даниела Райчева.", "date": "2017.12.02", "title": "Даниела Райчева, кмет на район \"Нови Искър\": Обстановката в района е спокойна, превантивно укрепваме дигата на р. Какач край село Кубратово"}
{"url": "http://www.focus-news.net/news/2017/12/02/2463204/kardzhali-vazrastna-zhena-e-zaginala-pri-pozhar-v-doma-si-v-selo-opalchensko.html", "text": "89-годишна жена от кърджалийското село Опълченско е загинала  при пожар в дома си снощи. Това съобщиха от ОДМВР - Кърджали. Сигналът за горящата къща е подаден на тел.112 в 18.36 часа вчера. Незабавно са били изпратени на място петима пожарникари от службата в Кърджали с два автомобила. Преди да бъде потушен огънят унищожил 40 кв. метра покривна конструкция. При разчистването пожарникарите намерили загинала при пожара собственичката на къщата. Дежурна оперативна група от РУ - Кърджали е извършила оглед. Причините за произшествието са в процес на изясняване. Образувано е досъдебно производство и работата по случая продължава разследващ полицай.", "date": "2017.12.02", "title": "Кърджали: Възрастна жена е загинала при пожар в дома си в село Опълченско"}
{"url": "http://www.focus-news.net/news/2017/12/02/2463205/agentsiya-fokus-izlachva-na-zhivo-vav-feysbuk-preskonferentsiya-na-finansoviya-ministar-vladislav-goranov-i-vatreshniya-ministar-valentin-radev.html", "text": "Агенция „Фокус“ излъчва на живо във „Фейсбук“ пресконференция на финансовия министър Владислав Горанов и вътрешния министър Валентин Радев. \r\nПресконференцията може да гледате на живо в страницата на ИА „Фокус“ във „Фейсбук“", "date": "2017.12.02", "title": "Агенция „Фокус“ излъчва на живо във „Фейсбук“ пресконференция на финансовия министър Владислав Горанов и вътрешния министър Валентин Радев"}
{"url": "http://www.focus-news.net/news/2017/12/02/2463206/veliko-tarnovo-koledno-gradche-i-spetsialnata-poshtenska-kutiya-za-pisma-do-dyado-koleda-byaha-otkriti-v-tsentara-na-grada.html", "text": "Коледно градче и специалната пощенска кутия за писма до Дядо Коледа бяха открити в центъра на града. Това съобщиха от пресцентъра на Община Велико Търново. Дядо Коледа и неговите джуджета посрещат жителите и гостите на Велико Търново в парк „Марно поле“. Фойерверки съпътстваха откриването на коледното градче, разположено в центъра на града. Базарът ще работи всеки ден до Нова година от 10.00 до 20.00 часа, а в 25-те къщички български производители предлагат подаръци за всеки вкус. Детски атракцион гарантира забавленията на децата. Коледният базар бе открит от заместник-кмета на Велико Търново Ганчо Карабаджаков и от управителя на Общинската туристическа агенция „Царевград Търнов“ Борислав Йорданов. Ганчо Карабаджаков приветства жителите на града и ги поздрави от името на кмета Даниел Панов, по чиято инициатива още преди пет години бе създадено коледното градче. Открита бе и специалната пощенска кутия за писма до Дядо Коледа. Заместник-кметът на Велико Търново пръв написа няколко думи до Дядо Коледа, с които му пожела да донесе радост за всички и много подаръци за децата. \r\nВ рамките на Коледния базар са организирани и няколко благотворителни инициативи. В една от къщичките самодейците от социалните услуги предлагат ръчно изработени подаръци, сувенири и други изделия. Събраните в рамките на кампанията „Ние можем“ са в подкрепа на арт ателиетата към центровете за социални услуги. Благотворителната изложба базар ще работи във всички дни до края на годината.\r\nВ периода 11 - 13 декември младежките структури „Ротаракт“ и „Интеракт“ ще проведат кампания в подкрепа на великотърновските деца и за превенция на сърдечно-съдовите заболявания. \r\nЗа трета поредна година със свой павилион разполага сдружението „Приятели на животните ВТ“. Доброволците събират парични средства, храна, одеяла, постелки и дори играчки за бездомните кучета и котки. С подкрепата на Община Велико Търново своя благотворителна инициатива организира и фондация „Искам бебе“.", "date": "2017.12.02", "title": "Велико Търново: Коледно градче и специалната пощенска кутия за писма до Дядо Коледа бяха открити в центъра на града"}
{"url": "http://www.focus-news.net/news/2017/12/02/2463207/stara-zagora-obshtinata-i-odmvr-razrabotiha-broshura-s-osnovni-pravila-za-pozharna-bezopasnost-za-esenno-zimen-sezon-20172018-g.html", "text": "Предвид започналия отоплителен есенно-зимен сезон 2017/2018 г. и повишения риск от битови пожари, Община Стара Загора и Районната служба Пожарна безопасност и защита на населението - Стара Загора разработиха брошура с основни правила за пожарна безопасност, които всеки гражданин следва да знае и спазва, за да намали риска за възникване на пожар, който да застраши живота и здравето на хората, както и имуществото им. Това съобщиха от пресцентъра на Община Стара Загора. С цел информиране на населението и повишаване противопожарната му култура брошурата ще бъде разпространена в административните бюра, паричните салони, пенсионерските клубове в града и кметствата на селата на територията на община Стара Загора, както и в социалните заведения.\r\nРСПБЗН - Стара Загора и Община Стара Загора предупреждават жителите да спазват противопожарните нормативни изисквания, поради повишения риск от битови пожари, причинени от отоплителни и нагревателни уреди  \r\nОт 2009 г. в община Стара Загора при пожари предимно в жилищни сгради са загинали 22 души и са пострадали 49. Последният пожар, при който загина възрастен мъж е възникнал на 25 ноември 2017 г. в къща в село Братя Кунчеви, е причинен от електрическо одеяло. Заедно с електрически вентилаторни печки и неизправни комини на печки с твърдо гориво, това са най-честите причини за пожари през отоплителния сезон.", "date": "2017.12.02", "title": "Стара Загора: Общината и ОДМВР разработиха брошура с основни правила за пожарна безопасност за есенно-зимен сезон 2017/2018 г."}
{"url": "http://www.focus-news.net/news/2017/12/02/2463208/afp-papa-frantsisk-priklyuchi-aziatskata-si-obikolka.html", "text": "Папа Франциск напусна Бангладеш, слагайки край на азиатската си обиколка, доминирана от бедственото положение на етническото малцинство Рохингя, преследвано от властите на Мианмар, предава  AFP.\r\nПапата се е качил на самолета от Дака към Рим след тридневно посещение в Бангладеш, по време на което проведе среща с бежанците.  Виктор Турмаков", "date": "2017.12.02", "title": "AFP: Папа Франциск приключи азиатската си обиколка"}
{"url": "http://www.focus-news.net/news/2017/12/02/2463209/nedyalko-slavov-oblasten-upravitel-na-smolyan-spokoyna-e-obstanovkata-vav-vrazka-s-ochakvanite-valezhi-nyama-bedstvashti-naseleni-mesta.html", "text": "Спокойна е обстановката във връзка с очакваните валежи – няма бедстващи населени места. Това каза за Агенция „Фокус” областен управител на Смолян Недялко Славов. Той обясни, че в областта от вчера вечерта има валежи от дъжд с различен интензитет. „Предвид количествата валежи обстановката е спокойна. Имаме леки инциденти, но до евакуации и обявяване на бедствено положение по места не се стигна”, подчерта Славов. Той обясни, че предвид планинския район по някои пътища има нападали камъни, но те своевременно се отстраняват. Поради силния вятър частично прекъсване на електрозахранването е имало през нощта и сутринта, като по-продължително без ток са били златоградските села Аламовци и Долен – около 10 часа. В тези населени места електрозахранването вече е възстановено.\r\nПовишено е нивото на реките предвид обилните валежи, някои от тях са били на ръба на преливане. Но в резултат на това, че дъждът не е толкова екстремен, позволява своевременно отичане на водата. Достатъчно свободен обем имат и язовирите.\r\n„Препоръките към гражданите са да бъдат внимателни. Областният и общинските Кризисните щабове за реакции при бедствия сме в постоянно дежурство и координация. Да бъдат внимателни и водачите на автомобили, защото валежът е такъв, че ту спира, тук интензивно продължава и често има паднали камъни по пътищата предвид планинския район”, каза още Недялко Славов.", "date": "2017.12.02", "title": "Недялко Славов, областен управител на Смолян: Спокойна е обстановката във връзка с очакваните валежи – няма бедстващи населени места"}
{"url": "http://www.focus-news.net/news/2017/12/02/2463210/ministar-valentin-radev-nyama-opasnost-za-naselenieto-sled-dazhdovete-obstanovkata-v-stranata-e-spokoyna.html", "text": "Няма опасност за населението след дъждовете, обстановката в страната е спокойна. Това каза на извънреден брифинг в Министерския съвет министърът на вътрешните работи Валентин Радев, предаде репортер на Агенция „Фокус“. „Няма опасност за населението. Всичко е под контрол и това е благодарение на превантивната дейност, която прави правителството при особени случаи. Спокойно е вече и в София, и в Южна България, в Югозападна България, където се изляха най-много дъждове. Всъщност най-много бяха в София. Наблюдаваме само изхода на река Искър от София към Нови Искър. Надявам се, че и там няма да има проблеми. Очакваме, че до утре сутринта няма да има проблем с оттоците от водите в София. Няма проблем никъде с пътищата – нито от вятъра, нито от наводненията“, коментира Радев и увери, че няма вече и проблеми с електроснабдяването. \r\nЛюба АЛЕКСИЕВА", "date": "2017.12.02", "title": "Министър Валентин Радев: Няма опасност за населението след дъждовете, обстановката в страната е спокойна"}
{"url": "http://www.focus-news.net/news/2017/12/02/2463211/mvr-shte-dade-preskonferentsiya-vav-vrazka-sas-savmestna-operatsiya-na-gdbop-i-spetsializiranata-prokuratura-po-liniyata-na-zloupotrebata-s-lekarstva.html", "text": "МВР ще даде пресконференция във връзка със съвместна операция на ГДБОП и Специализираната прокуратура по линията на злоупотребата с лекарства. Това съобщиха от пресцентъра на МВР. Събитието ще се проведе в 16.00 часа в сградата на Министерството. На пресконференцията ще бъде оповестена информация за съвместната операция на ГДБОП и Специализираната прокуратура във връзка със злоупотреба с лекарствени средства. Ще присъстват ръководни представители на Специализираната прокуратура, МВР и ГДБОП, Министерството на здравеопазването.", "date": "2017.12.02", "title": "МВР ще даде пресконференция във връзка със съвместна операция на ГДБОП и Специализираната прокуратура по линията на злоупотребата с лекарства"}
{"url": "http://www.focus-news.net/news/2017/12/02/2463212/reuters-redzhep-tayip-erdogan-zayavi-che-sadat-v-sasht-ne-mozhe-da-zapochne-protses-sreshtu-turtsiya.html", "text": "Според президента на Турция Реджеп Тайип Ердоган съдилищата в САЩ не могат да завеждат дела срещу страната му. Той каза това по отношение на турския банков чиновник Реза Зараб, който е обвинен в САЩ, че е заобикалял наложените срещу Иран санкции, предава  Reuters.\r\nТурско-иранският бизнесмен, който си сътрудничи с прокурорите по делото в САЩ, обвини няколко турски политици, включително и Ердоган и негови министри, че също са участвали в схемата за заобикаляне на санкциите. \r\nАнкара смята признанията на Зараб за опит да се подкопае икономиката на Турция.  Виктор Турмаков", "date": "2017.12.02", "title": "Reuters: Реджеп Тайип Ердоган заяви, че съдът в САЩ не може да започне процес срещу Турция"}
{"url": "http://www.focus-news.net/news/2017/12/02/2463213/vratsa-nablyudava-se-pokachvane-na-nivata-na-vsichki-reki-na-teritoriyata-na-oblastta-nyama-opasnost-za-naselenieto-i-predpostavki-za-razlivi.html", "text": "Във връзка с падналите проливни валежи, през изминалото денонощие се наблюдава покачване на нивата на всички реки на територията на област Враца. Това съобщиха от пресцентъра на Областна администрация - Враца. Покачено е нивото на р. Искър, като към 13.00 часа днес при село Ребърково в община Мездра се наблюдава лек спад. Няма засегнати жилищни територии и инфраструктура, незначителен разлив се наблюдава върху пасища и мери. \r\nЗаместник областният управител Мирослав Комитски, заедно със старши комисар Цветелин Стоянов – директор на Областна дирекция на МВР – Враца и комисар Николай Димитров, директор на ПБЗНП – Враца направиха оглед на поречието на р. Искър в границите на област Враца. Те констатираха, че към момента няма опасност за населението и реални предпоставки за разливи. Мостовете при село Струпец и село Радовене в община Роман имат необходимата проводимост за оттичане на водните маси. \r\nРека „Огоста“ при село Хайредин е достигнала най-високото си ниво, като на места има залети земеделски площи.  Река „Скът“ нормално оттича водните маси. По нейното поречие няма критични нива. Река „Ботуня“ е излязла от коритото си в извънурбанизираната територия на град Криводол, като е заляла пасища и мери. \r\nЯзовирите на територията на област Враца са под наблюдение, като няма критични нива в следствие на превантивно осигурения свободен обем.\r\nВременно беше ограничено движението на път Горно Пещене – Враца. Движението се е осъществявало в една лента заради наводнен участък. Поради паднала скална маса е наложено ограничаване на движението на път Срупец  - Синьо Бърдо. Районът е обезопасен, като община Роман предприема мерки по разчистване на скалната маса.  \r\nВъв връзка с метеорологичната обстановка и очакваните валежи от дъжд, продължава 24-часовият контрол и наблюдението на язовирите и реките на територията на област Враца от страна на оперативното звено на Басейнова дирекция „Дунавски район“ – Плевен.", "date": "2017.12.02", "title": "Враца: Наблюдава се покачване на нивата на всички реки на територията на областта, няма опасност за населението и предпоставки за разливи"}
{"url": "http://www.focus-news.net/news/2017/12/02/2463214/ministar-valentin-radev-pravitelstvoto-ne-se-otkazva-ot-tova-da-distsiplinira-sistemata-na-zdraveopazvaneto.html", "text": "Непреклонни сме по прекрачването на закона от страна на участници в процеса на здравеопазването. Това каза на извънреден брифинг в Министерския съвет министърът на вътрешните работи Валентин Радев, предаде репортер на Агенция „Фокус“. „Правителството не се отказва от това, което прави в областта да дисциплинира системата на здравеопазването, включително и работата на Министерството на вътрешните работи и специализираните му служби. Председателят на ДАНС беше също на срещата с премиера. Продължаваме и днес в 16.00 часа ви каня в МВР на брифинг заедно с прокуратурата за това какво сме направили. Считаме, че вчерашният и днешният ден има реакция по темата, благодарение на това, което беше направено и операцията, която завърши и други, които са в ход. Непреклонни сме и тази работа по прекрачването на закона от участници в процеса на здравеопазването няма да я прекратим и ще продължим натам“, заяви вътрешният министър. От думите му стана ясно, че операцията е свързана с кражби в системата на здравеопазването. \r\nЛюба АЛЕКСИЕВА", "date": "2017.12.02", "title": "Министър Валентин Радев: Правителството не се отказва от това да дисциплинира системата на здравеопазването"}
{"url": "http://www.focus-news.net/news/2017/12/02/2463215/zam-ministar-georg-georgiev-maksimalno-dopustimiyat-srok-za-kratkosrochno-prebivavane-v-kanada-e-6-mesetsa-rezhimat-za-obrazovanie-i-rabota-v-stranata-se-zapazva.html", "text": "Максимално допустимият срок за краткосрочно пребиваване в Канада е 6 месеца, режимът за образование и работа в страната се запазва. Това каза зам.-министърът на външните работи Георг Георгиев пред журналисти преди да замине на работна визита в Канада по повод отпадането на краткосрочните визи за българи с цел пътуване, гостуване или бизнес, предаде репортер на Агенция \"Фокус\". \"Вчера в 16.00 часа отпадна визовият режим за българските граждани, които пътуват за краткосрочно пребиваване в Канада. Това означава, че вече имате възможността да купите своя самолетен билет, да се регистрирате в електронния сайт към канадското правителство, упоменавайки вътре своите данни, сред които фигурират международен паспорт, регистрация на кредитна карта, с която заплащате 7 канадски долара и тази регистрация е валидна за срок от 5 години\", обясни зам.-министърът. Той отбеляза, че максимално допустимият срок за пребиваване в страната е 6 месеца, като крайната дата на пътуването бива посочено от съответните канадски гранични власти при влизането ви в страната. \"6 месеца е максималният срок, но може да ви бъде определен и престой от три такива\", посочи Георгиев. По думите му, ако има превишаване на максимално допустимото и разрешено време за пребиваване в Канада, следва предупреждение. Ако то не бъде изпълнено, може да се премине към принудително извеждане от страната.\r\n\"Много е важно българите, които предприемат пътуване към Канада - било с цел туризъм и ли посещение на свои близки и познати, да знаят, че това касае само краткосрочно пребиваване там. Режимът, който се отнася към образование и работа в Канада се запазва същия. Не бива двете неща да бъдат смесвани. И за обучаващите се и за хората, които желаят да кандидатстват за работа, се запазва същият режим. В София има изнесен визов център на Канада, където тези въпроси ще бъдат уреждани\", каза още зам.-министърът на външните работи.", "date": "2017.12.02", "title": "Зам.-министър Георг Георгиев: Максимално допустимият срок за краткосрочно пребиваване в Канада е 6 месеца, режимът за образование и работа в страната се запазва"}
{"url": "http://www.focus-news.net/news/2017/12/02/2463216/prof-mladen-grigorov-kardiolog-edin-ot-ogromnite-techove-v-zdravnata-sistema-proizticha-ot-otnoshenieto-bolnichna-dobolnichna-pomosht.html", "text": "Мораториумът върху нови лекарства и сключването на договори за нови медицински дейности няма да допринесе за здравето на хората. Това каза в предаването „Метроном“ на Радио „Фокус“ проф. Младен Григоров, завеждащ Клиниката по кардиология във II МБАЛ – София. Той уточни, че това решение не е  морално издържано и не съответства на препоръките на СЗО да има два стълба в здравеопазването - профилактика и иновации. „Ще се спестят 26 млн., които ще изтекат по останалите течове в здравната система, а те са многобройни. Първият теч е свързан с това, което каза самият министър на финансите - най-много краде държавата, защото не плаща в пълен размер това, което трябва да плаща за пенсионерите и децата. Вторият теч са вечните заклинания, че ще има демонополизация на Касата, за да се появи конкуренция. Защо няма демонополизация е излишно да обяснявам - монополът е страшно удобен, за да се краде. Третият огромен теч е отношението болнична – доболнична помощ, която е изцяло в полза на болничната. Това го няма никъде в ЕС в такъв размер, в какъвто го има у нас“, уточни проф. Григоров. Той добави, че другият голям теч са клиничните пътеки, при които лекарите са принудени от здравната система да  злоупотребяват с диагнози и лечение. Григоров потвърди тезата, че мярката за новите лекарства, която се очаква да спести 25 млн., ще доведе до това, че лечението на пациентите, които са пропуснали една година, ще бъде още по-скъпо.", "date": "2017.12.02", "title": "Проф. Младен Григоров, кардиолог: Един от огромните течове в здравната система произтича от отношението болнична – доболнична помощ"}
{"url": "http://www.focus-news.net/news/2017/12/02/2463217/afp-sauditska-arabiya-i-neynite-sayuznitsi-privetstvaha-abi-abdula-saleh-che-poema-vodachestvoto-v-yemen.html", "text": "Водената от Саудитска Арабия коалиция, бореща се срещу бунтовниците Хути в Йемен приветства бившия президент на страната Али Абдула  Салех, че „поема водачеството“, след като обяви, че е готов да води преговори, предава  AFP.\r\n„Решението на партията на Салех „Общонароден конгрес“ да поеме водачеството и избора ѝ да се присъедини към народа ще освободи Йемен от милициите, които са лоялни на Иран“, пише в официално заявление на коалицията, публикувано в саудитски медии.\r\nСалех, който бе съюзник с бунтовниците-хути от 2014 г. насам, заяви по-рано, че е открит за преговори с Рияд и съюзниците му, ако са готови да свалят блокадата, която въведоха по отношение на Йемен преди седмица.  Виктор Турмаков", "date": "2017.12.02", "title": "AFP: Саудитска Арабия и нейните съюзници приветстваха Аби Абдула Салех, „че поема водачеството в Йемен“"}
{"url": "http://www.focus-news.net/news/2017/12/02/2463218/sofiya-dvizhenieto-po-pat-16-svoge-mezdra-v-rayona-na-gara-lakatnik-se-izvarshva-v-edna-lenta-poradi-svlichane-na-zemna-i-skalna-masa.html", "text": "Движението по път II-16 Своге - Мездра, в района на гара \"Лакатник\", се извършва в една лента поради свличане на земна и скална маса. Това съобщиха от пресцентъра на Агенция \"Пътна инфраструктура\". Водачите да се движат с повишено внимание и съобразена скорост.", "date": "2017.12.02", "title": "София: Движението по път II-16 Своге - Мездра, в района на гара \"Лакатник\", се извършва в една лента поради свличане на земна и скална маса"}
{"url": "http://www.focus-news.net/news/2017/12/02/2463219/prof-d-r-georg-kraev-pop-kulturata-i-loshoto-obrazovanie-seriozno-promenyat-predstavata-za-traditsiite-i-obichaite-v-savremieto.html", "text": "Поп културата и лошото образование сериозно променят представата за традициите и обичаите в съвремието. Това каза в интервю за Радио „Фокус“ проф. д-р Георг Краев, експерт по фолклорни изкуства. Според него съвременна майка е тази, която е задължена да предаде завета на дедите, за да възпита подрастващото поколение в духа на класическата българска култура. \"Идеята на обредите се корени в умението да се постигне подреденост\", посочи проф. Краев. „Днес живеем в един палав хаос, благодарение на неразкриването на тайните на българската фолклорност и наричане на българската фолклорност „бабини деветини“. Едно презрително полу-интелигентско отношение към класиката на българската култура, а тя е невероятно красива и мощна. И по някакъв начин успява да бъде жива и днес“, каза още проф. Краев. Той добави, че днешните културни инженери дълбоко не познават българската фолклорност и не умеят да я ангажират в съвременната поп култура, в която сме \"опаковани\". По повод наближаващите Коледни празници той обърна внимание, че най-древните представи на българите за подредбата на света се съхраняват именно в тях.", "date": "2017.12.02", "title": "Проф. д-р Георг Краев: Поп културата и лошото образование сериозно променят представата за традициите и обичаите в съвремието"}
{"url": "http://www.focus-news.net/news/2017/12/02/2463220/nikola-chanev-oblasten-upravitel-na-kardzhali-spokoyna-e-obstanovkata-predvid-vloshenoto-vreme-kam-nastoyashtiya-moment-nyama-neposredstvena-opasnost-za-horata.html", "text": "Спокойна е обстановката в област Кърджали предвид влошеното време, към настоящия момент няма непосредствена опасност за хората. Това каза за Агенция „Фокус” областен управител на Кърджали Никола Чанев. Той обясни, че дъждът в областта е с различен интензитет. По-обилни са били валежи единствено в община Кирково, където снощи е имало проблеми с електрозахранването. Авариите са били своевременно отстранени. „По-скоро имахме проблем с вятъра – пет или шест паднали дървета, които екипи на пожарната много бързо отстраниха”, посочи Чанев.\r\nТой допълни, че нивата на реките и язовирите са повишени предвид метеорологичната обстановка в областта от вчера. Обектите се наблюдават и няма опасност от преливане. Издадени са заповеди – част от заливните зони са под наблюдение освен от общинските служители и от пожарната за по-голяма сигурност. \r\nТой призова гражданите да са внимателни, по време на пътуване да се съобразяват с времето, но към настоящия момент няма непосредствена опасност за жителите на област Кърджали.", "date": "2017.12.02", "title": "Никола Чанев, областен управител на Кърджали: Спокойна е обстановката предвид влошеното време, към настоящия момент няма непосредствена опасност за хората"}
{"url": "http://www.focus-news.net/news/2017/12/02/2463221/stara-zagora-stotitsi-hora-se-sabraha-na-tarzhestvoto-zapalvane-na-kolednite-svetlini-v-grada.html", "text": "Стотици жители и гости на града се събраха на тържеството по повод запалването на коледните светлини снощи в Стара Загора. Това съобщиха от пресцентъра на Общината. Около Коледната елха в парк „Пети октомври“ се събраха много деца, които чакаха появата на Дядо Коледа. Най-напред на сцената се изявиха актьорите от Държавен куклен театър с постановката „Добруджанска ръченица”.  След това зам.-кметът по хуманитарни дейности Иванка Сотирова поведе сериозен разговор с децата - слушали ли са, какво си пожелават да им донесе Дядо Коледа, написали ли са му писмо и т.н. „Да посрещнем Коледната магия с много настроение,  да отворим  сърцата си за добрини  и всички пожелания да станат реалност”, каза Иванка Сотирова. Тя предаде обещанието на кмета Живко Тодоров догодина да бъде запалена много голяма елха на най-хубавия площад пред Общината.\r\n„Бързах да дойда в Стара Загора, защото тук живеят едни от най-прекрасните хора”, каза Дядо Коледа. Той пожела на жителите и гостите на града здраве, труд и вяра. След това с обратно броене бе даден старт на празниците за посрещането на новата 2018 г. Точно в 18.00 часа елхата грейна, както и всяка друга коледна  украса в града. Празнични фойерверки озариха небето над парка. Тържеството завърши с кръшно българско хоро.", "date": "2017.12.02", "title": "Стара Загора: Стотици хора се събраха на тържеството запалване на коледните светлини в града"}
{"url": "http://www.focus-news.net/news/2017/12/02/2463222/zam-ministar-georg-georgiev-otpadaneto-na-vizite-za-kanada-e-ogromno-diplomatichesko-postizhenie-koeto-shte-ima-seriozen-prinos-kam-balgarskata-ikonomika.html", "text": "Отпадането на визите за Канада е огромно дипломатическо постижение, което ще има сериозен принос към българската икономика. Това каза зам.-министърът на външните работи Георг Георгиев пред журналисти преди да замине на работна визита в Канада по повод отпадането на краткосрочните визи за българи с цел пътуване, гостуване или бизнес, предаде репортер на Агенция \"Фокус\". \"Отпадането на визите за Канада е огромно дипломатическо постижение, върху което българската страна много интензивно работи след 2011 г. Между Канада и ЕС предстои окончателното ратифициране и влизане в сила на всеобхватното търговско и икономическо споразумение СЕТА, така че това бе неизменна част от влизането му активно в сила\", коментира зам.-външният министър. По думите му, когато се говори за търговско-икономически взаимоотношения, за пътуване на бизнес делегации, трябва да има лесен достъп до двете държави. Георгиев заяви, че отпадането на визовия режим е улеснение, което ще има огромен принос за икономиката на страната ни, която в голяма степен разчита на туризма.\r\n\"За миналата година канадците, които са посетили България, са около 15 000. Българите, които са били в Канада, са 6500, така че със сигурност тази визова либерализация ще допринесе в голяма степен за това и нашите сънародници да бъдат улеснени при отиването си в Канада\", каза още Георг Георгиев. Той добави също, че българите, които са в Канада, са около 75-80 000 и това ги прави една от най-големите ни диаспори отвъд океана и трябва да се погрижим за това те да могат да се срещат със своите близки.", "date": "2017.12.02", "title": "Зам.-министър Георг Георгиев: Отпадането на визите за Канада е огромно дипломатическо постижение, което ще има сериозен принос към българската икономика"}
{"url": "http://www.focus-news.net/news/2017/12/02/2463223/ministar-vladislav-goranov-balgariya-e-dobro-myasto-za-investitsii-zatova-standard-poors-ya-otseni-s-investitsionen-krediten-reyting.html", "text": "Има още дълго време да се коментират тези процеси, но добрата новина е, че и светът оценява, че това, което се случва в българската икономика и финансова система е положително. Това дава основание да се счита, че България е добро място за инвестиции, затова и Standard & Poor's оцени България с инвестиционен кредитен рейтинг. Това каза на извънреден брифинг в Министерския съвет министърът на финансите Владислав Горанов, предаде репортер на Агенция „Фокус“. „По инициатива на министър-председателя се проведе работно съвещание в Министерския съвет с участието на министъра на вътрешните работи, финансовия министър, министъра на здравеопазването и представители на силовите служби, в това число ДАНС. Обсъдихме няколко въпроса, свързани с проблемите в здравеопазването, обстановката в страната в резултат на обилните валежи от последните 24 часа и използвах възможността да докладвам на министър-председателя добрите новини, които съобщиха рейтинговите агенции в петък късно вечерта, след затварянето на финансовите пазари. \r\nБлагодарение на общите усилия на правителството и на резултатите, които българската икономика реализира от последните години, вече една от най-големите кредитни агенции -  Standard & Poor's повиши кредитния рейтинг на страната и той вече е в инвестиционната скала“, заяви финансовият министър. „Това, за обикновения човек, означава повишено доверие на международните инвеститори в страната. Означава потенциал за поддържане на ниски лихвени равнища както за бизнеса, така и за домакинствата, а и като цяло атестация за процесите, които протичат в страната“, допълни още той. По думите на Горанов малко след агенция Standard & Poor's и Fitch Ratings е увеличила кредитния рейтинг на страната, което означава, че оценяват перспективите пред нас като положителни. \r\nЛюба АЛЕКСИЕВА", "date": "2017.12.02", "title": "Министър Владислав Горанов: България е добро място за инвестиции, затова Standard & Poor's я оцени с инвестиционен кредитен рейтинг"}
{"url": "http://www.focus-news.net/news/2017/12/02/2463224/deutsche-welle-bombata-otkrita-v-potsdam-dovede-do-zasilvane-na-ohranata-na-kolednite-pazari-v-regiona.html", "text": "Коледните пазари в източната германска провинция Бранденбург отвориха врати без проблеми, въпреки тревогата за поставена бомба в Потсдам. Полицията ще увеличи патрулите по пазарите в цялата област,  предава  Deutsche Welle в англоезичната си редакция.\r\nПолицията все още издирва лицето, изпратило пакет, съдържащ метален цилиндър, пирони, барут и голяма пиратка на аптека край коледния пазар в центъра на Потсдам, предизвиквайки евакуация на района за няколко часа вечерта на 1 декември.\r\nРъководителят на полицейския профсъюз в Бранденбург Андреас Шустер съобщи, че пакетът, който е бил обезвреден от сапьори, най-вероятно е съдържал фалшива бомба, която не е съдържала детонатор. \r\n„Според наличните доказателства нашите следователи смятат, че е малко вероятно коледният пазар да е бил цел“, съобщава полицията в Потсдам в официално свое заявление.  Виктор Турмаков", "date": "2017.12.02", "title": "Deutsche Welle: Бомбата, открита в Потсдам доведе до засилване на охраната на коледните пазари в региона"}
{"url": "http://www.focus-news.net/news/2017/12/02/2463225/reuters-12-dushi-sa-zaginali-pri-vzriv-v-nigeriya.html", "text": "При самоубийствен атентат, за който се смята, че е организиран от „Боко Харам“ на пазар в нигерийския град Биу са загинали 12 души, предава  Reuters.\r\n„До момента са открити мъртви осем мъже и четири жени“, съобщи Алию Идриса, местен племенен водач, добавяйки, че взривовете са избухнали, докато служители на хуманитарна организация раздават храна на хората, пострадали от продължаващия вече осем години конфликт с терористите от „Бога Харам“. \r\nСпоред представител на властите загиналите са 15, а хоспитализираните 47.  Виктор Турмаков", "date": "2017.12.02", "title": "Reuters: 12 души са загинали при взрив в Нигерия"}
{"url": "http://www.focus-news.net/news/2017/12/02/2463226/darzhavniyat-glava-rumen-radev-shte-bade-na-poseshtenie-vav-frantsiya-po-pokana-na-prezidenta-emanyuel-makron.html", "text": "Държавният глава Румен Радев ще бъде от 4 до 6 декември на работно посещение във Френската република по покана на президента Еманюел Макрон. Това съобщиха от прессекретариата на държавния глава. Визитата е продължение на диалога на най-високо равнище между България и Франция след срещата на двамата президенти в двореца Евксиноград през август т.г. \r\nНа 4 декември Румен Радев и Еманюел Макрон ще проведат среща в Елисейския дворец, във фокуса на която се очаква да бъдат двустранното икономическо и инвестиционно сътрудничество, партньорството в сферата на отбраната и сигурността, образованието и културата, както и теми от дневния ред на Европейския съюз.   \r\nПрезидентът Радев ще посети Европейската космическа агенция и ще разговаря с нейния директор Йохан Вьорнер, след което ще се срещне с представители на българската общност във френската столица.   \r\nНа 5 декември държавният глава ще проведе работна среща в сградата на българското посолство с представители на френския бизнес и ще представи възможностите за инвестиции в България.  \r\nВ Париж Румен Радев ще проведе срещи с генералния директор на Организацията за образование, наука и култура на ООН (ЮНЕСКО) Одре Азуле, както и с генералния секретар на Организацията за икономическо сътрудничество и развитие Анхел Гурия.   \r\nНа 6 декември президентът Румен Радев ще посети базата на френските Военновъздушни сили в Сен-Дизие и ще изпълни полет на изтребител „Рафал“. Поканата към българския държавен глава беше отправена по време на посещението на президента Еманюел Макрон през август т.г. в България.", "date": "2017.12.02", "title": "Държавният глава Румен Радев ще бъде на посещение във Франция по покана на президента Еманюел Макрон"}
{"url": "http://www.focus-news.net/news/2017/12/02/2463227/zam-ministar-georg-georgiev-razchitame-che-sled-otpadaneto-na-vizite-za-kanada-dobrite-otnosheniya-mezhdu-dvete-strani-shte-stavat-vse-po-intenzivni.html", "text": "България успя да се пребори за отпадането на визите за Канада и много разчитаме, че оттук нататък иначе много добрите отношения между България и Канада ще стават все по-интензивни и все повече ще се засилва връзката между хората. В крайна сметка тя е в основата на добрите отношения между две държави. Това каза зам.-министърът на външните работи Георг Георгиев пред журналисти преди да замине на работна визита в Канада по повод отпадането на краткосрочните визи за българи с цел пътуване, гостуване или бизнес, предаде репортер на Агенция \"Фокус\". \"Посещението, което сега ще осъществим, ще има за цел среща с българските общности, ще посетим две български църкви, ще поднесем венци на паметника на Васил Левски. Работната част ще включва среща с двама заместник-министри - единия на външните работи, другия на гражданството и миграцията, което е пряко отговорното и участваше в разговорите за визовата либерализация. Ще се срещнем с представители на парламента, групата за приятелство с България в канадския парламент, с почетния консул в Британска Колумбия. Ще се постараем в максимална степен да уплътним това пътуване\", каза още зам.-министърът на външните работи.\r\nПо думите му директните полети до Северна Америка е точка, по която ще се мисли. \r\nГеорг Георгиев коментира, че визовата либерализация със САЩ също е на дневен ред. \"При всички наши срещи, които провеждаме с представители на САЩ, това е въпрос, който поставяме, защото смятаме, че държави, които поддържат толкова всеобхватни връзки помежду си и са партньори в рамките на НАТО, е съвсем естествено да се ползват и от облекчен режим на пътуване. Българската страна работи в това направление. Надявам се, че ще реализираме успех и в тази посока\", каза още зам.-министърът на външните работи.", "date": "2017.12.02", "title": "Зам.-министър Георг Георгиев: Разчитаме, че след отпадането на визите за Канада добрите отношения между двете страни ще стават все по-интензивни"}
{"url": "http://www.focus-news.net/news/2017/12/02/2463228/rumyana-glavcheva-ekspert-seizmolog-zemetreseniyata-v-yugoiztochen-iran-prodalzhavat.html", "text": "Земетресенията в Югоизточен Иран продължават. Това заяви за Агенция „Фокус“  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). В събота в 14:17 местно време стана третият афтершок с магнитуд над 5, именно 5.1. Броят на останалите афтершокове, естествено нараства:  досега десет  афтершока са с магнитуди между 4 и 4.5. Над 40 от трусовете са доста осезаеми в епицентралния район на основното земетресение с магнитуд 6.0, станало вчера - петък. Хосеин-али Мехрабизадех, агент в кризисния щаб в град Керман, столица на провинцията, заявява пред държавната телевизия: „За момента [6 часá тази сутрин] няма сведения за убити, но разрушения има в няколко села. ” Това потвърждава направената от нас вчераша оценка, че вероятната максимална интензивност е до VIII степен (частично, сериозни повреди). \r\nТериторията на Иран се намира в място на среща на две тектонски плочи, при което Арабската плоча се придвижва към Евро-Азийската със скорост до 3 санитиметра в годината. Това е причина за доста висока сеизмична активност. През 1990 земетресение с магнитуд 7.4 в Северен Иран причини смъртта на 40 хиляди души и рани други 300 хиляди, лиши от покрив около половин милион жители, унищожи няколко града и близо 2000 села. През 2003 година катастрофално земетресение (магнитуд едва 6.6) разруши древния Бам в Югоизточен Иран, като отне живота на до 30 хиляди души. Земетресение през 2005 година погуби над 600 човешки живота, а през 2012 година около 300. Преди три седмици земетресение с магнитуд 7.3, станало на границата Ирак-Иран доведе до смъртта на около 550 души, рани повече от 8 хиляди други и остави без покрив над 70 хиляди жители.", "date": "2017.12.02", "title": "Румяна Главчева, експерт сеизмолог: Земетресенията в Югоизточен Иран продължават"}
{"url": "http://www.focus-news.net/news/2017/12/02/2463229/kyustendil-uspokoyava-se-situatsiyata-v-selo-garlyano-no-ostava-v-sila-vavedenoto-chastichno-bedstveno-polozhenie.html", "text": "Успокоява се ситуацията в село Гърляно. Това съобщи за Радио „Фокус” – Кюстендил Ивайло Чалъков, експерт „Отбранително мобилизационна подготовка” към Община Кюстендил. По думите му нивото на водата в река Бистрица е започнало да спада преди няколко часа, но все още реката е буйна. Извършени са неотложни аварийно-възстановителни работи с цел да се попречи на водата да навлезе в дворове и къщи. Няма хора в беда, но остава в сила въведеното тази сутрин частично бедствено положение за населеното място. Има залети земеделски площи. Извършено е почистване и заздравяване на мостове над реката. Техниката продължава да работи в отделни участъци. На територията на община Невестино, в село Ваксево са наводнени 6 къщи. Работи се по тяхното отводняване. През селото преминава река Елешница. Няма пострадали хора. В Община Дупница са подадени 9 сигнала за наводнени мазета и дворове на къщи от града и в селата. В село Блатино кална маса е заляла дворовете на 3 къщи. Техника на общинското ВиК дружество се е включила в действията по разчистването. В село Самораново е преляла напоителна канавка и е компрометирана настилката на ул. \"Марков камък\",  проблемът е разрешен с помощта на жители от селото, осигурена е техника. Сигнали са получени и за наноси и скални маси по главен път Е- 79. Уведомена е фирмата по поддръжка на главния път и са предприети незабавни действия.\r\nВенцеслав ИЛЧЕВ", "date": "2017.12.02", "title": "Кюстендил: Успокоява се ситуацията в село Гърляно, но остава в сила въведеното частично бедствено положение"}
{"url": "http://www.focus-news.net/news/2017/12/02/2463230/liderat-na-bsp-korneliya-ninova-nastoya-za-obshta-pozitsiya-na-pes-protiv-razlichnoto-kachestvo-na-hranite.html", "text": "На днешното заседание на Съвета на ПЕС, което се провежда в Лисабон, лидерът на БСП Корнелия Нинова настоя за обща позиция на ПЕС против различното качество на храните. Това съобщиха от пресцентъра на НС на БСП. “Това ще е конкретен пример, че се борим с неравенствата в ЕС - не само сред гражданите - между бедни и богати, а и като статус на различните държави-членки”, заяви в речта си към левите лидери от Европа Нинова. По думите ѝ България ще поеме председателството в този ключов момент, когато ще говорим за напускането на Великобритания, за бежанската криза, за пътя, по-който трябва да вървим, за бюджета в следващия програмен период. „Ние, българските социалисти, заедно с всички вас, изработихме своя визия за бъдещето на Европа, която се казва „Повече социална Европа за хората”, и направихме така, че в българския парламент тази наша визия да бъде включена в общото решение на парламента, с което се приема програмата за бъдещото председателство на ЕС от 1 януари. Тоест, ние имаме своя първи реален успех в налагането на социалния стълб“, каза още Нинова. По думите ѝ този социален стълб обръща внимание на това, че всеки опит да се ограничи ЕС само до общия пазар, води до подкопаване на устоите му, защото те са социалните права, справедливост, равенство, благополучие на гражданите. Според Нинова налаганата икономическа политика през последните години е превърнала гражданите от обекти в субекти, от цел на икономиката - в нейно средство. „Безработицата и липсата на перспектива пред много европейски граждани остава проблем. 17 млн. младежи са без работа днес. И аз споделям казаното от г-н Тимерманс, че младите са бъдещето и на тях трябва да обърнем внимание. Но нека не разговаряме сами със себе си за бъдещето на младите, а да разговаряме с тях за тяхното бъдеще. Те трябва да участват във вземането на решенията“, каза председателят на БСП.\r\nКорнелия Нинова заяви още, че очевидно трябва да променим Европа, за да я спасим. „Тази промяна не изисква да измислим нещо генерално ново. Просто трябва да се върнем там, откъдето тръгна Европа – от нейните изконни ценности – солидарност, справедливост и равни възможности за всеки европейски гражданин“, завърши лидерът на БСП.", "date": "2017.12.02", "title": "Лидерът на БСП Корнелия Нинова настоя за обща позиция на ПЕС против различното качество на храните"}
{"url": "http://www.focus-news.net/news/2017/12/02/2463231/zamestnik-ministar-georg-georgiev-zamina-na-rabotno-poseshtenie-v-kanada.html", "text": "Заместник-министърът на външните работи Георг Георгиев замина на работно посещение в Канада, което ще продължи до 6 декември 2018 г. Това съобщиха от пресцентъра на Министерството на външните работи. Целта на работното посещение е да се обсъдят възможностите за разширяване и задълбочаване на двустранното сътрудничество най-вече в областта на търговията. Ще бъдат разгледани теми от взаимен интерес, включително Българското председателство на Съвета на Европейския съюз и канадското на Г7.\r\nПосещението има и символичен характер – провежда се непосредствено след отмяната на визовия режим за българските граждани и демонстрира ясната тенденция за осезаем прогрес в двустранните отношения през последните три години между България и Канада.\r\n„Много е важно българските граждани, които заминават за Канада с цел туризъм или да посетят свои близки, да знаят, че тази отмяна на визовия режим важи само за краткосрочно пребиваване там с максимална възможност за престой до шест месеца. Това е голям дипломатически успех за нас, по който работим изключително активно от 2011 г. насам и очакваме да допринесе значително за задълбочаването на търговско-икономическия обмен. Оттук нататък контактите между двете страни и техните граждани ще станат още по-интензивни”, заяви заместник-министър Георгиев пред медии преди заминаване. „Подчертавам, че визовият режим за желаещите да работят или учат, остава непроменен“, напомни още Георг Георгиев. \r\nПрограмата за периода 2-6 декември включва срещи с ръководството на Канадско-българската бизнес мрежа (CBBN), с генералните консули на държавите-членки на ЕС в Торонто, със заместник-министъра на външните работи на Канада Иън Шугарт и с помощник заместник-министъра за имиграцията, бежанците и гражданството Ричард Уекс. В рамките на посещението си Георг Георгиев ще се срещне и с представители на българската общност в Канада.", "date": "2017.12.02", "title": "Заместник-министър Георг Георгиев замина на работно посещение в Канада"}
{"url": "http://www.focus-news.net/news/2017/12/02/2463232/afp-chlenovete-na-krayno-dyasnata-partiya-alternativa-za-germaniya-izbirat-novo-rakovodstvo.html", "text": "Членовете на крайнодясната партия Алтернатива за Германия избират ново ръководство след триумфалното й представяне на парламентарните избори през септември, предаде AFP. Партията спечели почти 13% от гласовете и близо 100 места в парламента. Това стана повратен момент в следовоенната политика на Германия, като принуди победителя от изборите Ангела Меркел да търси партньори, за да формира правителство. \r\nСпор между радикалните националисти и по-умерените сили разтърси ръководството на Алтернатива на Германия и накара един от лидерите й Фрауке Петри да напусне дни след изборите и да формира своя партия. \r\nНа двудневен конгрес на партията в Хановер около 600 делегати ще гласуват за неин заместник и за нов борд, който ще определи идеологическата насока на партията. \r\nМеждувременно, стотици протестиращи срещу антиимигрантската и антиислямска партия блокираха главните пътища, водещи към сградата, където се провежда конгресът, и с това забавиха началото му с около час. \r\nИма съобщения за възникнали сблъсъци с полицията, която е разположила водни оръдия и е разчистила част от блокадите. \r\nПри сблъсъците са ранени няколко полицаи и един демонстрант, който е хоспитализиран със счупен крак.  Калина Жекова", "date": "2017.12.02", "title": "AFP: Членовете на крайно дясната партия Алтернатива за Германия избират ново ръководство"}
{"url": "http://www.focus-news.net/news/2017/12/02/2463233/prof-d-r-georg-kraev-vav-folklornata-kultura-osven-obredi-za-izmolvane-na-dazhd-ima-i-takiva-sreshtu-mnogo-dazhd.html", "text": "Във фолклорната култура освен обреди за измолване на дъжд, има и такива  срещу много дъжд. Това каза в интервю за Радио „Фокус“ проф. д-р Георг Краев, експерт по фолклорни изкуства. Той уточни, че един подобен обред се нарича „Болен Тодорчо“ и се играе в четвъртък преди Лазаровден. „Това е кукла, която се зашива от парцали, донесени от булки. Момите не участват в тази игра. Зашива му се всичко и да му личи, разбира се, че е мъж. След това го оплакват, покриват го с цветя и го заравят в левия бряг на реката в очакване на това дъждът да спре“, посочи професор Георг Краев. Той добави, че обикновено във фолклора, когато гърми и трещи, това означава, че по земята има много грешници. По думите му българите са вярвали, че за да променят времето, хората е необходимо да си вземат поука и да престанат да грешат.", "date": "2017.12.02", "title": "Проф. д-р Георг Краев: Във фолклорната култура освен обреди за измолване на дъжд, има и такива срещу много дъжд"}
{"url": "http://www.focus-news.net/news/2017/12/02/2463234/georgi-svilenski-bsp-po-vreme-na-obsazhdaneto-na-byudzheta-vidyahme-kak-upravlyavashtite-smachkaha-parlamentarizma.html", "text": "По време на обсъждането на бюджета видяхме смачкването на парламентаризма, защото не може, който и да е министър, да подложи на такъв натиск парламентарните групи. Това заяви зам.-председателят на ПГ на „БСП за България” Георги Свиленски по Дарик радио, съобщиха от пресцентъра на ПП ГЕРБ. Той обясни, че е имало решение за отпускане на 1,2 – 1,3 милиона лева за Зографския манастир и за „Св. Александър Невски”, при това прието решение, а в бюджета то не фгурира. „Това е нарушение на правилника на НС и Конституцията на страната ни. Не говорим за отхвърлено предложение от Народното събрание, а за прието, което не фигурира обаче в бюджета”, обясни Свиленски.\r\n„Според нас през бюджета трябва да се извършва финансирането на общините, а не чрез постановления на Министерски съвет, защото парите, които премиерът ги раздава с лекота, не са негови”, обясни Свиленски. По думите му средствата трябва да бъдат разпределяни справедливо. „Затова и дадохме пример – колко от тези средства, с тези 70 - 80 постановления, са дадени на общини с кметове от ГЕРБ, от ДПС и колко на кметове от БСП”, посочи Свиленски. По думите му не може да се твърди, че се управляващите се грижат за всички общини, при положение, че се насочват средства само в едни. „Видин, Враца, Монтана – там също живеят хора. Защо не се отпускат средства за населени места в тези общини?”, попита той и допълни, че правителството преценява на кои да даде и да си осигури политическа подкрепа.\r\n„Трябва да бъдат разгледани концесиите, обществените поръчки, приватизацията, участието на силовите групировки в разграбването на държавната и общинска собственост”, каза също Свиленски. Затова по думите му е нужно лидерите на политическите сили да проведат разговори, да се преразгледа всичко това, след което да се прецени къде законодателството трябва да бъде променено. Той обясни, че левицата е поискала главния прокурор да  дойде в НС и да обясни колко дела са спрени по давност, къде законодателството пречи на прокуратурата да си свърши работата.\r\n„Вотът на недоверие го внасяме веднага след като приключи приемането на бюджета и след като се проведе вторият кръг преговори с ДПС”, каза още Свиленски.", "date": "2017.12.02", "title": "Георги Свиленски, БСП: По време на обсъждането на бюджета видяхме как управляващите смачкаха парламентаризма"}
{"url": "http://www.focus-news.net/news/2017/12/02/2463235/stara-zagora-obshtinata-i-mladezhki-obshtinski-savet-organiziraha-forum-posveten-na-agresiyata-v-uchilishte.html", "text": "Община Стара Загора и Младежки общински съвет организираха Форум на ученическите съвети, който се проведе днес в зала „Младежки дом” в Стара Загора. Това съобщиха от пресцентъра на Общината. Целта на инициативата е да се съберат на едно място представители на ученическата общност, за да имат възможност да представят  дейността си през изминал период, както и бъдещи съвместни прояви в младежките дейности. Гости на форума бяха депутатът от ГЕРБ Радостин Танев и зам.-кметът по хуманитарни дейности Иванка Сотирова. Радостин Танев разказа за работата си в Народното събрание, за годините, когато е бил в Младежкия общински съвет и обяви, че скоро ще има нов проект за младите хора у нас. \r\nВ първата част, наречена „Младежко самоуправление в училищната общност и извън нея – обмяна на добри практики и взаимодействие“, ученически съвети представиха дейността си. По предварително изтеглен жребий своята работа представиха ученическите съвети в ПГСАГ „Лубор Байер”, ГПЧЕ „Ромен Ролан”, ППМГ „Гео Милев”, СУ „Васил Левски”, СУ „Максим Горки” и ПГОХ „Райна Княгиня”.\r\nВ  дискусията след това младежите обсъдиха нови инициативи  на училищно и общинско ниво, както и възможности за съвместна работа между ученическите съвети,  Младежки Общински съвет и институциите.\r\nВтората част на форума бе посветена на темата „Психология на агресията“. Специален гост бе психологът проф. Иван Игов, автор  на програми за обучение по психология, учебници, книги и много статии. Той разясни пред участниците във форума особеностите и проявите на агресията в училище. След това младежите обсъдиха проявите на нарастваща агресия и насилие в и извън училищата. Те изразиха своето неодобрение на подобни прояви и  бяха категорични, че агресията и насилието нямат място в живота на младежите.", "date": "2017.12.02", "title": "Стара Загора: Общината и Младежки общински съвет организираха форум, посветен на агресията в училище"}
{"url": "http://www.focus-news.net/news/2017/12/02/2463236/afp-donald-tramp-privetstva-prietiya-v-senata-zakon-za-danachnata-reforma.html", "text": "Президентът на САЩ Доналд Тръмп приветства приетия в Сената закон за данъчната реформа, която може да се окаже ключова победа за държавния глава, коментира AFP. В съобщение в Туитър Тръмп определи закона като най-същественото понижение на данъците в историята на САЩ и заяви, че неговата Републиканска партия ще започне работа с Камарата на представителите, която прие свой закон за данъците, за да произведат обща версия. \r\nНа сесия на Сената, продължила до късно през нощта, сенаторите гласуваха с 51 гласа за срещу 49 гласа против и така одобриха най-мащабната данъчна реформа за последните 31 години и преодоляха упоритата съпротива във вътрешността на партията. \r\nЗа да влязат в сила реформите, двете версии на Сената и Камарата на представителите трябва да бъдат синхронизирани и сведени до единен текст. Той след това трябва да бъде наново одобрен от двете камари. \r\nИ двете версии предвиждат понижаване на корпоративните данъци от 35 на 20%, както и по-умерени понижения на данъците за гражданите.  Калина Жекова", "date": "2017.12.02", "title": "AFP: Доналд Тръмп приветства приетия в Сената закон за данъчната реформа"}
{"url": "http://www.focus-news.net/news/2017/12/02/2463237/advokat-ot-varnenskata-advokatska-kolegiya-e-bil-zadarzhan-za-vnasyane-na-narkotitsi-v-zatvora-vav-varna.html", "text": "Адвокатът от Варненската адвокатска колегия Йордан Роев е бил задържан за внасяне на наркотици в затвора във Варна. Новината съобщи окръжният прокурор Владимир Чавдаров, предаде БНР.\r\nАдвокат Йордан Роев е бил задържан с наркотици - 4,37 грама хероин и 5,03 амфетамини, които е скрил в дрехите си. Предстояла му е среща с двама затворници.\r\nПрокурорът Владимир Чавдаров каза, че случаят е уникален, защото за първи път представител на Адвокатурата е задържан за такова тежко престъпление.\r\nСрокът на задържане е 72 часа. В понеделник ще бъде гледана мярката му за неотклонение.", "date": "2017.12.02", "title": "Адвокат от Варненската адвокатска колегия е бил задържан за внасяне на наркотици в затвора във Варна"}
{"url": "http://www.focus-news.net/news/2017/12/02/2463238/ministar-valentin-radev-chetvarti-mesets-nablyudavame-sluchvashtoto-se-v-sektor-zdraveopazvane-davat-se-znachitelni-sredstva-bez-podobryavane-na-uslugite.html", "text": "Четвърти месец наблюдаваме случващото се в сектор „Здравеопазване“. Това каза на извънреден брифинг министърът на вътрешните работи Валентин Радев, предаде репортер на Агенция „Фокус“. „Работата на МВР, ДАНС и прокуратурата е постоянна и засилена през третото правителство на Бойко Борисов. Основният мотив за нашата активност е, че в сектора се дават значителни средства без значително подобряване на услугите“, заяви Валентин Радев. \r\nЛюба АЛЕКСИЕВА", "date": "2017.12.02", "title": "Министър Валентин Радев: Четвърти месец наблюдаваме случващото се в сектор „Здравеопазване“, дават се значителни средства без подобряване на услугите"}
{"url": "http://www.focus-news.net/news/2017/12/02/2463239/api-troyanski-prohod-e-otvoren-za-vsichki-motorni-prevozni-sredstva.html", "text": "Троянски проход e отворен за всички моторни превозни средства без ограничения. Това съобщиха от пресцентъра на Агенция \"Пътна инфраструктура\".", "date": "2017.12.02", "title": "АПИ: Троянски проход e отворен за всички моторни превозни средства"}
{"url": "http://www.focus-news.net/news/2017/12/02/2463240/prokuror-ivan-geshev-provedena-e-aktsiya-za-danachni-prestapleniya-i-prane-na-pari-pri-koyato-sa-izzeti-lekarstva-za-milioni-levove-video.html", "text": "Проведена е акция за данъчни престъпления и пране на пари, при която са иззети лекарства за милиони левове. Това стана ясно от думите на административния ръководител на специализираната прокуратура Иван Гешев по време на извънреден брифинг в МВР, предаде репортер на Агенция „Фокус“. „Производството, което наблюдаваме е образувано месец септември т.г. Данните и сигналът са получени още 6 месеца преди това. В хода на вчерашния ден бяха претърсени над 60 адреса. Предмет са данъчни престъпления и пране на пари. Предмет са лекарства – животоспасяващи, за онкоболни, за деца. В хода на проведените претърсвания бяха иззети лекарства на стойност милиони левове. Предстои да бъде уточнено допълнително точният размер. Предстои в близките дни да се уточни веригата от обвиняеми. Очертава се да е доста дълга. Имаме амбиция да стигнем до максимален брой лица“, коментира Гешев. \r\nШефът на ГДБОП Ивайло Спиридонов допълни, че това е поредната реализация, която е изключително успешна. По думите му това не е единствената схема с лекарства, а има още доста такива. \r\nЛюба АЛЕКСИЕВА  \r\nИзточник на видеото: МВР", "date": "2017.12.02", "title": "Прокурор Иван Гешев: Проведена е акция за данъчни престъпления и пране на пари, при която са иззети лекарства за милиони левове (ВИДЕО)"}
{"url": "http://www.focus-news.net/news/2017/12/02/2463241/tirana-times-vlastite-v-albaniya-sa-evakuirali-blizo-200-semeystva-ot-rayonite-zasegnati-ot-navodneniya.html", "text": "Ситуацията в Албания остава тежка, съобщава Tirana Times. Валежите и предизвиканите от тях наводнения всяха хаос в Албания, като наложиха евакуирането на стотици хора,  нанесоха сериозни щети по домовете и инфраструктурата и отнеха живота на най-малко един човек. Дъждовете започнаха в четвъртък и се очаква да продължат до понеделник. Метеоролози предупреждават за опасност от нови наводнения. \r\nАлбанските въоръжени сили и екипите на гражданска защита и полицията са евакуирали близо  200 семейства. Според властите, около 3300 домакинства са засегнати от наводненията. \r\nНай-тежка е ситуацията в южните райони – около градовете Аргирокастро, Корча, Вльора, Фиер и Берат. Няколко реки са излезли от коритата си, като са наводнили околните постройки и са отнесли няколко моста. \r\nВластите посочват, че повечето от магистралите в страната вече са отворени след тежката ситуация в петък, но предупреждават автомобилистите да не предприемат пътувания, освен ако не са крайно наложителни. Нарушено остава движението на градския транспорт в много от градовете. Калина Жекова", "date": "2017.12.02", "title": "Tirana Times: Властите в Албания са евакуирали близо 200 семейства от районите, засегнати от наводнения"}
{"url": "http://www.focus-news.net/news/2017/12/02/2463242/georgi-anastasov-tsplr-asenovgrad-rabotata-s-detsa-predstavlyava-vzaimno-obuchenie-i-duhovno-obogatyavane.html", "text": "Работата с деца представлява взаимно обучение и духовно обогатяване. Това каза за Радио „Фокус“ – Пловдив Георги Анастасов, директор на Центъра за подкрепа и личностно развитие „Васил Левски“ в Асеновград. Той обясни, че децата в Центъра стават част от занимания, които им помагат да намерят и да се насочат към правилния път, да творят и да обогатяват собствения си свят. „Ние се стремим да им представяме нещата по по-близък до тях начин, да им дадем необходимите знания, умения и информация по начин, различен от този в училищата и в ежедневието“, коментира Анастасов. Той посочи, че от 2 години насам в Центъра за подкрепа и личностно развитие „Васил Левски“ в Асеновград се обръща внимание и на спорта. „Имаме занятия по футбол, като сме се насочили основно към малките деца от подготвителните групи в детските градини. Искаме да ги научим още от съвсем малки да спортуват, да се занимават с нещо, което да ги раздвижи, да бъдат здрави“, отбеляза Анастасов.\r\nТой посочи, че всички организирани в Центъра занимания представляват интерес за децата, като това се откроява особено при народните танци, към фолклорните дисциплини изобщо. „За мен този факт е изключително приятен, защото фолклорът е нещо, което ще ни съхрани като нация във времето. И децата са тези, които са натоварени с тази мисия. Затова на тях обръщаме огромно внимание“, каза още Анастасов. По думите му е засилен интересът и към групите за изучаване на английски език, тъй като родителите осъзнават, че знанието на повече езици във възраст, в която се учат най-лесно, дава големи шансове за развитие на децата им.\r\nТони МИХАЙЛОВ", "date": "2017.12.02", "title": "Георги Анастасов, ЦПЛР - Асеновград: Работата с деца представлява взаимно обучение и духовно обогатяване"}
{"url": "http://www.focus-news.net/news/2017/12/02/2463243/gl-komisar-ivaylo-spiridonov-gdbop-ot-7-dushi-se-sastoi-organiziranata-prestapna-grupa-zanimavashta-se-s-iznos-na-lekarstva-te-sa-zadarzhani-za-24-chasa.html", "text": "От 7 лица се състои организираната престъпна група, занимаваща се с износ на лекарства. Това каза на извънреден брифинг в МВР директорът на ГДБОП гл. комисар Ивайло Спиридонов, предаде репортер на Агенция „Фокус“. „Лекарства, които са заплатени от НЗОК са изкарвани от употреба и вкарвани в документооборот и износ в чужбина. Бяха доведени над 20 лица в ГДБОП. Организираната престъпна група се състои от 7 лица. Бяха задържани за 24 часа. Доказателствата ще бъдат достатъчни вероятно, които сме предоставили в прокуратурата. Става въпрос за най-различни аптеки. Има си хора, които са били изкупвачи на тези лекарства“, заяви Спиридонов. \r\nАдминистративният ръководител на специализираната прокуратура Иван Гешев допълни, че ще се разследва всичко, което има отношение към основния предмет на делото. „Операцията е проведена в София, Шумен, Сливница, Пловдив. Престъпленията са икономически. Имаме амбицията максимално бързо да обработим огромния обем от информация и доказателства и да привлечем лица в качество на обвиняеми. Няма как този тип разследвания да се започне веднага с привличане на обвиняеми. Следващата седмица ще имате пълната информация какво е предприето. Имаме информация за обособен лидер, но ще дадем информация следващата седмица“, допълни той. \r\nТе не пожелаха дадат информация дали сред проверените аптеки има и такива на лидера на „Воля“ Веселин Марешки. \r\nЛюба АЛЕКСИЕВА \r\nИзточник на видеото: МВР", "date": "2017.12.02", "title": "Гл. комисар Ивайло Спиридонов, ГДБОП: От 7 души се състои организираната престъпна група, занимаваща се с износ на лекарства, те са задържани за 24 часа"}
{"url": "http://www.focus-news.net/news/2017/12/02/2463244/kyustendil-narodniyat-predstavitel-ot-gerb-kiril-kalfin-organizira-iznesena-priemna-v-obshtina-rila-na-4-dekemvri.html", "text": "Народният представител и областен координатор на ГЕРБ - Кюстендил Кирил Калфин организира изнесена приемна за граждани в община Рила. Това съобщиха от пресцентъра на ПП ГЕРБ. Приемният ден на Кирил Калфин ще се състои на 4 декември 2017 г. Гражданите ще могат да се срещнат и да поставят своите казуси пред народния представител във времето от 11.00 до 12.30 часа в Заседателната зала на Община Рила.", "date": "2017.12.02", "title": "Кюстендил: Народният представител от ГЕРБ Кирил Калфин организира изнесена приемна в община Рила на 4 декември"}
{"url": "http://www.focus-news.net/news/2017/12/02/2463245/ministar-valentin-radev-teparva-shte-se-chuva-kakvo-stava-v-sektor-zdraveopazvane-meditsinskite-rabotnitsi-tryabva-da-zastanat-na-nasha-strana.html", "text": "Тепърва ще се чува какво става в сектор „Здравеопазване“. Това каза на извънреден брифинг министърът на вътрешните работи Валентин Радев, предаде репортер на Агенция „Фокус“. „Това, че сме решени да помогнем на себе си и на нашите съграждани е безспорно. Такива операции има няколко. Тепърва ще се чува какво става в този сектор. Много пари, а ефектът е същият. Работата ни е да сведем до минимални граници тези лоши практики. Имаме нужда и от всички медицински работници да застанат на наша страна и да ни помогнат. Тук има много специфична материя“, коментира Радев и уточни, че става въпрос за границите между живота и смъртта. „Битката ще бъде жестока“, подчерта той. \r\nЛюба АЛЕКСИЕВА", "date": "2017.12.02", "title": "Министър Валентин Радев: Тепърва ще се чува какво става в сектор „Здравеопазване“, медицинските работници трябва да застанат на наша страна"}
{"url": "http://www.focus-news.net/news/2017/12/02/2463246/reuters-bivshiyat-premier-na-egipet-ahmad-shafik-e-arestuvan-v-obedinenite-arabski-emirstva.html", "text": "Бившият премиер на Египет Ахмад Шафик, който миналата седмица обяви намерението си да се кандидатира за предстоящите президентски избори, е бил арестуван в дома си в Обединените арабски емирства и ще бъде депортиран в Египет, предаде Reuters, като се позова на източник, близък до семейството му. \r\nВластите в ОАЕ и Египет засега не коментират ситуацията. \r\nШафик, бивш командир на военновъздушните сили и министър председател на Египет, в сряда обяви намерението си да участва в изборите през 2018 г. Действащият държавен глава Абдел Фатах ас Сиси се очаква също да се кандидатира за втори мандат.  Калина Жекова", "date": "2017.12.02", "title": "Reuters: Бившият премиер на Египет Ахмад Шафик е арестуван в Обединените арабски емирства"}
{"url": "http://www.focus-news.net/news/2017/12/02/2463247/mvr-trima-sa-zaginali-a-27-sa-raneni-pri-katastrofi-v-stranata-prez-izminaloto-denonoshtie.html", "text": "Трима са загинали, а 27 са ранени при 24 тежки катастрофи в страната през изминалото денонощие. Това съобщиха от пресцентъра на МВР. Четирима от пострадалите са с опасност за живота. В столицата са регистрирани 4 тежки и 220 леки пътни инцидента, при които са пострадали четирима души.\r\nОт началото на годината броят на жертвите при катастрофи е 616, а ранените 7950.", "date": "2017.12.02", "title": "МВР: Трима са загинали, а 27 са ранени при катастрофи в страната през изминалото денонощие"}
{"url": "http://www.focus-news.net/news/2017/12/02/2463248/izpalnitelna-agentsiya-po-gorite-provezhda-masirani-proverki-po-lova-v-tsyalata-strana.html", "text": "Не бяха регистрирани нарушения по време на извършената съвместна проверка от служители на Регионална дирекция по горите – София и служители на СДВР, проведена днес в района на село Войнеговци, в териториалния обхват на дейност на Регионална дирекция по горите - София. Това съобщиха от пресцентъра на Изпълнителна агенция по горите. Масово се извършват проверки в цялата страна във връзка със засиления контрол от страна на Изпълнителна агенция по горите за спазване на разпоредбите на Закона за лова и опазване на дивеча при групов лов на дива свиня и хищници. Следи се за провеждането на задължителния инструктаж на участниците в лова, преди неговото започване, както и дали ръководителят е изпълнил задълженията си като е  проверил ловните билети и членските карти на всеки член от дружинката и е попълнил съответното разрешително за лов. Задължително е участниците в лова да са екипирани с шапка или облекло с ярък сигнален цвят, а употребата на алкохол и упойващи вещества преди и по време на лов са абсолютно забранени. \r\nСамо на 1 декември и през днешния ловен ден горските инспектори от цялата страна провериха 209 ловни дружинки, 1800 ловци, 132 превозни средства и 36 други физически лица. \r\nДнес нарушения са констатирани само на територията на  РДГ – Кърджали. Горските инспектори са съставили 2 акта по ЗЛОД : за ловуване на групов лов за дива свиня с боеприпас със сачми с диаметър над 6 милиметра и за ловуване на групов лов за дива свиня без облекло с ярък сигнален цвят.\r\nЗа периода от началото на ловния сезон за тази година (12 август) до днес служителите на ИАГ и нейните структури – регионалните дирекции по горите, съвместно с МВР, държавните предприятия и техните териториални поделения – държавните горски и ловни стопанства, както и с представители на ловни сдружения са проверили 5530 ловни дружини и близо 54000 ловци. Задържани са 2 моторни превозни средства, 10 бр. оръжия, 32 бр. боеприпаси, 22 бр. неразрешени ловни уреди – звуковъзпроизвеждащи средства за лов на пъдпъдък. \r\nЗа безопасното протичане на ловните излети и предотвратяване възникването на нещастни случаи и неприятни инциденти е необходимо всички ловци да проявяват дисциплина и отговорност, да упражняват контрол помежду си за правилното изпълнение на законовите разпоредби по време на лова. \r\nПроверките на служителите от структурите на Министерство на земеделието, храните и горите, ангажирани с контрол в горските територии и на Министерство на вътрешните работи, продължават.", "date": "2017.12.02", "title": "Изпълнителна агенция по горите провежда масирани проверки по лова в цялата страна"}
{"url": "http://www.focus-news.net/news/2017/12/02/2463249/petar-paunov-kmet-na-obshtina-kyustendil-prez-noshtta-shte-ima-dezhurni-ekipi-i-tehnika-v-rayona-na-selo-garlyano.html", "text": "През нощта ще има дежурни екипи и техника в района на село Гърляно. Това каза пред Радио „Фокус” – Кюстендил кметът на Община Кюстендил Петър Паунов. По думите му през деня обстановката е овладяна. Укрепени са всички критични участъци в района. Река Бистрица е намалила нивото си. „Дано новите валежи не създадат проблеми, времето е променливо. На място остават дежурни, остава техниката в пълна готовност за реакция”, каза Петър Паунов.\r\nВенцеслав ИЛЧЕВ", "date": "2017.12.02", "title": "Петър Паунов, кмет на Община Кюстендил: През нощта ще има дежурни екипи и техника в района на село Гърляно"}
{"url": "http://www.focus-news.net/news/2017/12/02/2463250/donald-tramp-namesa-na-rusiya-v-predizbornata-kampaniya-ne-e-imalo.html", "text": "Президентът на САЩ Доналд Тръмп отново заяви, че намеса на Русия в предизборната му кампания от 2016 г. не е имало, предаде AFP. \r\nВ петък бившият съветник на Тръмп по въпросите за националната сигурност, Майкъл Флин, обеща да сътрудничи с разследването на специалния прокурор Робърт Мюлър, фокусирано върху предполагаема руска намеса в изборите. Флин се призна за виновен в лъжесвидетелстване пред ФБР относно контактите си с руския посланик във Вашингтон. \r\nТръмп добави, че не се притеснява от това, което бившият му съветник може да каже пред разследващите.   Калина Жекова", "date": "2017.12.02", "title": "Доналд Тръмп: Намеса на Русия в предизборната кампания не е имало"}
{"url": "http://www.focus-news.net/news/2017/12/02/2463251/plovdiv-na-ofitsialna-tseremoniya-shte-badat-vklyucheni-kolednite-svetlini-na-10-metrovata-elha-v-tsentara-na-asenovgrad.html", "text": "10-метрова елха с повече от 5 000 лампички ще създава коледно настроение в центъра на Асеновград. Това съобщиха за Радио „Фокус“ – Пловдив от отдел „Връзки с обществеността“ на Общината. Елхата ще бъде запалена в 17.30 часа на пл. „Акад. Николай Хайтов“ на 7 декември. Пред сградата на Общината жителите отново ще се радват на светещия фонтан, еленчетата и коледното кълбо пред туристическия център. Празничната украса из града е с обновени светещи орнаменти по електрическите стълбове на главните улици и бул. „България”. Коледно настроение ще има и по кръговите кръстовища на Асеновград, на които са поставени тематични светещи инсталации.\r\nТази година коледният базар ще посреща жителите и гостите на града на площада пред сградата на полицията. Белобрадият старец ще забавлява деца и възрастни, като ще събира писмата с желания на най-малките.\r\nТони МИХАЙЛОВ", "date": "2017.12.02", "title": "Пловдив: На официална церемония ще бъдат включени коледните светлини на 10-метровата елха в центъра на Асеновград"}
{"url": "http://www.focus-news.net/news/2017/12/02/2463252/kyustendil-vazstanoveno-e-elektrozahranvaneto-v-selo-garlyano.html", "text": "Възстановено е електрозахранването в село Гърляно. Това съобщи за Радио „Фокус” – Кюстендил кметът на населеното място Венелин Енчев. По думите му хората тази нощ няма да стоят на тъмно. „Нещата са овладени, реката се укротява, но ще дежурим и тази нощ. Обиколих цялото трасе и нещата са сравнително спокойни. Реката при нас тече бързо и дълбае”, каза Венелин Енчев. По думите му има залети няколко дворни места, но не и къщи. Почистени са участъците под мостовите съоръжения. В равнината част, край селата Ръсово и Долно село реката е излязла в ниви, но не представлява опасност.\r\nВенцеслав ИЛЧЕВ", "date": "2017.12.02", "title": "Кюстендил: Възстановено е електрозахранването в село Гърляно"}
{"url": "http://www.focus-news.net/news/2017/12/02/2463253/sofiya-vazstanoveno-e-dvizhenieto-po-pat-16-svoge-mezdra-v-rayona-na-gara-lakatnik.html", "text": "Възстановено е движението по път II-16 Своге - Мездра, в района на гара \"Лакатник\". Това съобщиха от пресцентъра на Агенция \"Пътна инфраструктура\".", "date": "2017.12.02", "title": "София: Възстановено е движението по път II-16 Своге - Мездра, в района на гара \"Лакатник\""}
{"url": "http://www.focus-news.net/news/2017/12/02/2463254/ivaylo-chalakov-obshtina-kyustendil-sledyat-se-dva-novi-rayona-s-potentsial-za-kritichnost.html", "text": "Следят се два нови района с потенциал за критичност. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му единият участък е пътят между високопланинските села Цървена ябълка и Сажденик. Преминаващата река създава опасност за компрометиране на пътя. Вторият участък е в равнината част на Община Кюстендил – село Николичевци. Река Бистрица е доближила до дигата на разположения в близост до нея стар рудничен котлован. „Към момента няма опасност, но обстановката се следи. Продължаваме с дежурствата и сме готови за реакция”, каза Ивайло Чалъков. По думите му в района на село Гърляно ситуацията е овладяна, но обявеното частично бедствено положение остава в сила. \r\nВенцеслав ИЛЧЕВ", "date": "2017.12.02", "title": "Ивайло Чалъков, Община Кюстендил: Следят се два нови района с потенциал за критичност"}
{"url": "http://www.focus-news.net/news/2017/12/02/2463255/el-pais-karles-puchdemon-prizova-predstoyashtite-regionalni-izbori-da-badat-razglezhdani-kato-vtori-tur-na-referenduma-za-nezavisimost.html", "text": "Бившият лидер на Каталуния Карлес Пучдемон призова регионалните избори, насрочени за 21 декември, да бъдат разглеждани като втори тур на референдума за независимост, пише El Pais. \r\nДухът от 1 октомври (датата на провелия се в областта референдум за отделяне от Испания) е дух, който може да сломи авторитаризма, и да принуди Мадрид да признае, че бъдещето на народа трябва да се решава с избори, а не от съдилища или няколко министри, е заявил Пучдемон. \r\nНа непризнатия от Мадрид референдум 90% подкрепиха независимостта на Каталуния. Гласа си подадоха 42% от населението на областта. \r\nНа 27 октомври парламентът на областта прие декларация за независимост. На свой ред испанските власти задействаха мерките, предвидени в конституцията, ограничаващи автономията на Каталуния. В резултат членовете на регионалното правителство бяха отстранени от длъжност, а парламентът бе разпуснат.  Калина Жекова", "date": "2017.12.02", "title": "El Pais: Карлес Пучдемон призова предстоящите регионални избори да бъдат разглеждани като втори тур на референдума за независимост"}
{"url": "http://www.focus-news.net/news/2017/12/02/2463256/ministar-kiril-ananiev-rezultatite-ot-provedenata-aktsiya-pokazvat-che-lekuvame-balgarskite-grazhdani-s-nay-dobroto-koeto-se-predlaga-v-evropa.html", "text": "Резултатите от проведената акция показват, че лекуваме българските граждани с най-доброто, което се предлага в Европа. Това каза здравният министър Кирил Ананиев по време на брифинг в МВР във връзка с разбиха престъпна група за паралелен износ на животоспасяващи лекарства, предаде репортер на Агенция \"Фокус\". \r\n\"Готов съм да водя дебат с всеки, който може да докаже, че лечението, медикаментите, лекарствата, с които лекуваме българските граждани, са по-неефективни и по-некачествени от тези, които се прилагат в Западна Европа. Като пример ще дам резултатите от тази акция - Целият обем лекарства, открит при тази акция, е предназначен за страните от Западна Европа\", каза още здравният министър. По думите му потвърждение за това, че българските граждани са лекувани с най-доброто, което се предлага в момента  в Европа е и фактът, че лекарствата, които се реекспортират в Западна Европа, там се продават на четири пъти по-висока цена.\r\n\"Това, което предвиждаме с бюджета на НЗОК за следващата година, в това число и за лекарствата, са част от цялостната реформа, което ще проведем в системата на здравеопазването. Нашите мерки ще продължат и в останалите сектори от здравеопазването - медицински изделия, болнична помощ, извънболнична помощ. Искаме да създадем една организация и една добре структурирана система на здравеопазването.\r\nМинистър Ананиев коментира и темата за наложения с приетия бюджет за догодина мораториум за най-нови терапии и лекарства за пациентите. \"Убеден съм, че след акцията, която беше проведена през вчерашния ден, не става въпрос за 25 млн. лв. дебат, който се води по време на приемането бюджета на НЗОК и не става въпрос за тези нови молекули. Става въпрос за източване на бюджета на НЗОК за стотици милиони лева. Това са парите, които са предназначени за лечението на българските граждани\", заяви здравният министър. \r\n\"Ако тези нови лекарства, тези нови молекули се прилагат в 9 от страните членки на ЕС, аз поемам ангажимента десетата страна да бъдем ние. Не бих желал нашата малка страна, закътана в Югоизточна Европа да бъде поле на експерименти за българските граждани\", заяви Кирил Ананиев.", "date": "2017.12.02", "title": "Министър Кирил Ананиев: Резултатите от проведената акция показват, че лекуваме българските граждани с най-доброто, което се предлага в Европа"}
{"url": "http://www.focus-news.net/news/2017/12/02/2463257/milcho-dotsov-kmet-na-obshtina-berkovitsa-prodalzhavame-da-nablyudavame-nivoto-na-reka-berkovska.html", "text": "Продължаваме да наблюдаваме нивото на река Берковска. Това каза за Радио „Фокус“ – Видин кметът на Община Берковица Милчо Доцов. Той посочи, че днес през целия ден в Берковица е валял дъжд, но нивото на реката не се е повишило. „Има около метър до критичното ниво, при което реката може да прелее, но ние продължаваме да я наблюдаваме. Коритото е почистено и оттичането на водата става много бързо“, заяви Милчо Доцов. Той добави, че при промяна на ситуацията от Общината имат готовност да предприемат мерки за предотвратяване на критични ситуации. \r\nАнна ЛОЗАНОВА", "date": "2017.12.02", "title": "Милчо Доцов, кмет на Община Берковица: Продължаваме да наблюдаваме нивото на река Берковска"}
{"url": "http://www.focus-news.net/news/2017/12/02/2463258/prokuror-rumyana-arnaudova-organiziranata-prestapna-grupa-e-izvarshvala-ikonomicheski-prestapleniya-pryako-svarzani-s-paralelen-iznos-na-lekarstva.html", "text": "В борбата за предотвратяване на незаконни практики, които водят до нарушаване не само не законния ред, но и водят до опасност за здравето на хората, Специализираната прокуратура води наказателно производство, което във вчерашния ден бележи своя явен етап. Касае се за организирана престъпна група, която се занимава и извършва икономически престъпления, които пряко са свързани с т.нар. паралелен износ на лекарства. Това каза на извънреден брифинг в МВР говорителят на главния прокурор - Румяна Арнаудова, предаде репортер на Агенция „Фокус“. „Продължаваме действията по разследването, тъй като в компетентността на прокуратурата е наказателната репресия, за да се преустановят подобни практики. Когато имаме повдигнати обвинения, ще съобщим и лицата, на които е повдигнато обвинение. Към този момент би било опасно за нашето разследване и за анализа на доказателствата, който предстои, да разкриваме повече информация. Държавата работи – всеки в своите компетентности. Има воля от страна на всички държавни органи. Всички разследвания ще бъдат не само презентирани, но и доведени до своя окончателен край с предаване на виновните лица на съд“, коментира Арнаудова и уточни, че за това конкретно разследване ще има допълнителна информация на по-късен етап. \r\nОт своя страна министърът на вътрешните работи Валентин Радев заяви, че е създадено отделно звено в ГДБОП с конкретен предмет на дейност и експерти в специализираните задачи, свързани със здравеопазването. По думите му са получени множество сигнали за недобри практики в редица болници. „Убеден съм, че мнозинството български лекари ще застанат на наша страна против тези недобри практики“, каза още Валентин Радев.\r\nЛюба АЛЕКСИЕВА", "date": "2017.12.02", "title": "Прокурор Румяна Арнаудова: Организираната престъпна група е извършвала икономически престъпления, пряко свързани с паралелен износ на лекарства"}
{"url": "http://www.focus-news.net/news/2017/12/02/2463259/plovdiv-opasnost-ot-padashti-kamani-ima-v-prohodite-koznitsa-i-strazhata.html", "text": "Интензивен е трафикът по участъка на АМ „Тракия“ в Пловдивска област, съобщиха за Радио „Фокус“ – Пловдив от Областното пътно управление. По магистралата се отчита засилено полицейско присъствие. По останалите основни пътни артерии движението се осъществява с нормална интензивност и без затруднения. Пътищата в равнинната и планинската част на областта са нормално проходими, мокри са единствено в района на Карлово и Лъки. Навсякъде температурите са положителни, видимостта е добра. Проходът Троян-Кърнаре е отворен за преминаване на всички моторни превозни средства.\r\nОпасност от падащи камъни има по направленията Смолян - Кричим - Стамболийски, Юговско ханче - Югово - Лъки - Здравец, както и в района на проходите Козница и Стражата. Призовават се водачите да шофират с повишено внимание и съобразена скорост по посочените участъци.\r\nДо 20 декември ще остане забранено преминаването на камиони над 12 тона по пътя Поповица – Болярци, поради намален габарит на пътното платно на мост. Също до 20 декември ще остане забранено движението по пътя Белица - Загражден - Давидково, в участъка от км 13 до км 18. Все още е ограничено и преминаването на камиони с височина над 4 метра през тунелите по пътя Асеновград – Нареченски бани.\r\nТони МИХАЙЛОВ", "date": "2017.12.02", "title": "Пловдив: Опасност от падащи камъни има в проходите Козница и Стражата"}
{"url": "http://www.focus-news.net/news/2017/12/02/2463260/reuters-protestirashti-v-bukuresht-spryaha-izgrazhdaneto-na-koleden-bazar-na-ploshtad-stanal-epitsentar-na-demonstratsiite-sreshtu-koruptsiyata.html", "text": "Протестиращи в Румъния влязоха в сблъсъци с полицията, след като спряха изграждането на коледен базар на площад в Букурещ, станал епицентър на протестите срещу корупцията, предаде Reuters. Протестите на площад „Виктория“ в центъра на румънската столица започнаха в началото на годината след опитите на управляващите социалдемократи да декриминализират някои корупционни деяния. Площадът продължава да привлича протестиращи, които са недоволни и от подготвяните правосъдни реформи, станали обект на критики от страна на Европейската комисия и Държавния департамент на САЩ. \r\nРешението за откриване на коледен базар на площада бе обявено по-рано тази седмица от кмета на Букурещ Габриела Фиера. В събота протестиращите започнаха да премахват скелетата и огражданията, развявайки знамена и скандирайки „Няма да се откажем от площад Виктория“. Трима протестиращи са задържани.  Калина Жекова", "date": "2017.12.02", "title": "Reuters: Протестиращи в Букурещ спряха изграждането на коледен базар на площад, станал епицентър на демонстрациите срещу корупцията"}
{"url": "http://www.focus-news.net/news/2017/12/02/2463261/prokuror-ivan-geshev-izpalnitelnata-agentsiya-po-lekarstvata-shte-sastavi-aktove-na-stoynost-nad-500-000-lv-na-uchastvalite-v-danachnite-prestapleniya-s-lekarstva-bolnitsi-i-apteki.html", "text": "Предметна стока на данъчните престъпления са животоспасяващи лекарства. Предстои допълнително да бъде уточнена стойността на иззетите лекарства. Това каза на извънреден брифинг в МВР административният ръководител на специализираната прокуратура Иван Гешев, предаде репортер на Агенция „Фокус“. По думите му, актовете, които ще състави Изпълнителната агенция по лекарствата ще са на стойност над 500 000 лв. „Част от лекарствата са както животоспасяващи, така и животоподдържащи. В резултат на осъществената престъпна дейност се усеща недостиг на българския пазар на тези лекарства. Част от тях са предмет на паралелен износ в страни от наши партньорски държави от ЕС. Част от тях са предмет на нелегален внос и паралелен износ след препакетиране. Ще се разследва всичко, което има, каквото и да е отношение към основния предмет на делото. Имаме данни, че за да бъдат изкарвани от съответни болнични заведения и аптеки, част от начините, по които това е ставало, е чрез неистински документи. Тоест са осъществявани документни престъпления“, коментира Гешев и уточни, че това също е предмет на разследването. Той допълни, че имат данни за множество болнични заведения и аптеки. „Операцията е на територията на София, Шумен, Сливница и Пловдив. Точната бройка на тези заведения няма как да кажа, защото в рамките на един ден не могат да бъдат проверени абсолютно всички, за които имаме данни. Предполагам, че ще продължи още месеци. Престъпленията са икономически“, каза още Иван Гешев.\r\nЛюба АЛЕКСИЕВА", "date": "2017.12.02", "title": "Прокурор Иван Гешев: Изпълнителната агенция по лекарствата ще състави актове на стойност над 500 000 лв. на участвалите в данъчните престъпления с лекарства болници и аптеки"}
{"url": "http://www.focus-news.net/news/2017/12/02/2463262/veliko-tarnovo-nay-mnogo-sa-predlaganite-kashti-za-gosti-v-selata-v-elenskiya-balkan-i-arbanasi-vav-vrazka-sas-studentskiya-praznik-8-dekemvri.html", "text": "Все още има свободни къщи за гости за студентския празник – 8 декември в района на Велико Търново. Това показа репортерска проверка на Радио „Фокус“ – Велико Търново. Седмица преди празника най-много са предлаганите вили в селата в Еленския балкан, както и в Арбанаси. Най-изгодно излиза да се наеме самостоятелна вила в района на град Елена, от голяма компания от около 20 - 25 човека. Цените са около 500 лева, което разделено на човек излиза около 20 - 30 лева. Такива вили се предлагат в еленските села Мийковци, Долни Марян, Раювци и други. В самата Елена цените на вилите под наем са около 180 - 200 лева с капацитет 12 души. В цените обаче не е включена храната. Повечето от предлаганите имоти под наем са с механа и кухня за самостоятелно приготвяне на храна, стаи с отделни санитарни възли и допълнителни екстри като музикално озвучаване, кабелна телевизия и интернет. Малко по-скъпи са къщите във Велико Търново и околностите. Най-скъпо излиза да се наеме къщите в село Арбанаси. 600 лева струва вила с 24 места. Студентите обаче могат да се възползват и от специални промоции. Около 70 лева струва нощувка в къща за гости, в която обаче са включени и закуски и официална вечеря. За три нощувки цената е 90 лева.\r\nМного от студентите, които учат в двата великотърновски университета, търсят разнообразие и предпочитат по-далечни дестинации. Такива са Троянският балкан, както и Трявна. Там цените са малко по-евтини, като две нощувки със закуски и вечеря струват около 50 - 60 лева.\r\nНадежда КРЪСТЕВА", "date": "2017.12.02", "title": "Велико Търново: Най-много са предлаганите къщи за гости в селата в Еленския балкан и Арбанаси  във връзка със студентския празник – 8 декември"}
{"url": "http://www.focus-news.net/news/2017/12/02/2463263/ivaylo-spiridonov-gdbop-zaplateni-ot-nzok-lekarstva-sa-izkarvani-ot-upotreba-i-iznasyani-v-chuzhbina.html", "text": "Заплатени от НЗОК лекарства са изкарвани от употреба и изнасяни в чужбина. Това каза на извънреден брифинг в МВР директорът на ГДБОП Ивайло Спиридонов, предаде репортер на Агенция „Фокус“. „Тези лекарства няма как да се озоват на черния пазар, ако те не са извадени от болнични заведения и аптеки. Ще предприемем действия по информация, която сме придобили, тъй като това не е единствената схема за злоупотреба с лекарства. Има още доста и в следващите месеци ще видите какви ще бъдат нашите последващи действия. Схемата, която беше използвана от групата, е чрез генериране на докуменооборот с фирми, които се намират в чужбина за внос на лекарства. Използва се системата лекарства, които са заплатени от НЗОК и се намират в здравните заведения, да бъдат изкарвани от употреба и вкарвани от този документооборот, който е генериран и износът им в чужбина“, обясни Спиридонов. По думите му става въпрос за най-различни вериги аптеки, като е имало длъжностни лица, които спомагат тази дейност. Спиридонов допълни, че акцията от вчерашния касае лица, които са тясно свързани с осигуряването на лекарствата и извършването на тази незаконна дейност. „Има още много лица, които сме засекли. Използвали сме доста специални разузнавателни средства. На по-късен етап тези хора ще бъдат викани в специализираната прокуратура“, каза още Ивайло Спиридонов.\r\nЛюба АЛЕКСИЕВА", "date": "2017.12.02", "title": "Ивайло Спиридонов, ГДБОП: Заплатени от НЗОК лекарства са изкарвани от употреба и изнасяни в чужбина"}
{"url": "http://www.focus-news.net/news/2017/12/02/2463264/pregled-na-mezhdunarodnite-novini-do-18-chasa-agentsiya-fokus.html", "text": "Ситуацията в Албания остава тежка, съобщава Tirana Times. Валежите и предизвиканите от тях наводнения всяха хаос в Албания, като наложиха евакуирането на стотици хора,  нанесоха сериозни щети по домовете и инфраструктурата и отнеха живота на най-малко един човек. Дъждовете започнаха в четвъртък и се очаква да продължат до понеделник. Метеоролози предупреждават за опасност от нови наводнения. \r\nАлбанските въоръжени сили и екипите на гражданска защита и полицията са евакуирали близо  200 семейства. Според властите, около 3300 домакинства са засегнати от наводненията. \r\nНай-тежка е ситуацията в южните райони – около градовете Аргирокастро, Корча, Вльора, Фиер и Берат. Няколко реки са излезли от коритата си, като са наводнили околните постройки и са отнесли няколко моста. \r\nВластите посочват, че повечето от магистралите в страната вече са отворени след тежката ситуация в петък, но предупреждават автомобилистите да не предприемат пътувания, освен ако не са крайно наложителни. Нарушено остава движението на градския транспорт в много от градовете. Коледните пазари в източната германска провинция Бранденбург отвориха врати без проблеми, въпреки тревогата за поставена бомба в Потсдам. Полицията ще увеличи патрулите по пазарите в цялата област,  предава  Deutsche Welle в англоезичната си редакция.\r\nПолицията все още издирва лицето, изпратило пакет, съдържащ метален цилиндър, пирони, барут и голяма пиратка на аптека край коледния пазар в центъра на Потсдам, предизвиквайки евакуация на района за няколко часа вечерта на 1 декември.\r\nРъководителят на полицейския профсъюз в Бранденбург Андреас Шустер съобщи, че пакетът, който е бил обезвреден от сапьори, най-вероятно е съдържал фалшива бомба, която не е съдържала детонатор. \r\n„Според наличните доказателства нашите следователи смятат, че е малко вероятно коледният пазар да е бил цел“, съобщава полицията в Потсдам в официално свое заявление. Протестиращи в Румъния влязоха в сблъсъци с полицията, след като спряха изграждането на коледен базар на площад в Букурещ, станал епицентър на протестите срещу корупцията, предаде Reuters. Протестите на площад „Виктория“ в центъра на румънската столица започнаха в началото на годината след опитите на управляващите социалдемократи да декриминализират някои корупционни деяния. Площадът продължава да привлича протестиращи, които са недоволни и от подготвяните правосъдни реформи, станали обект на критики от страна на Европейската комисия и Държавния департамент на САЩ. \r\nРешението за откриване на коледен базар на площада бе обявено по-рано тази седмица от кмета на Букурещ Габриела Фиера. В събота протестиращите започнаха да премахват скелетата и огражданията, развявайки знамена и скандирайки „Няма да се откажем от площад Виктория“. Трима протестиращи са задържани. Бившият лидер на Каталуния Карлес Пучдемон призова регионалните избори, насрочени за 21 декември, да бъдат разглеждани като втори тур на референдума за независимост, пише El Pais. \r\nДухът от 1 октомври (датата на провелия се в областта референдум за отделяне от Испания) е дух, който може да сломи авторитаризма, и принуждава Мадрид да признае, че бъдещето на народа трябва да се решава с избори, а не от съдилища или няколко министри, е заявил Пучдемон. \r\nНа непризнатия от Мадрид референдум за независимост в Каталуния 90% подкрепиха независимостта. Гласа си подадоха 42% от населението на областта. \r\nНа 27 октомври парламентът прие декларация за независимост. На свой ред испанските власти задействаха мерките, предвидени в конституцията, ограничаващи автономията на Каталуния. В резултат членовете на регионалното правителство бяха отстранени от длъжност, а парламентът бе разпуснат. Членовете на крайнодясната партия Алтернатива за Германия избират ново ръководство след триумфалното й представяне на парламентарните избори през септември, предаде AFP. Партията спечели почти 13% от гласовете и близо 100 места в парламента. Това стана повратен момент в следовоенната политика на Германия, като принуди победителя от изборите Ангела Меркел да търси партньори, за да формира правителство. \r\nСпор между радикалните националисти и по-умерените сили разтърси ръководството на Алтернатива на Германия и накара един от лидерите й Фрауке Петри да напусне дни след изборите и да формира своя партия. \r\nНа двудневен конгрес на партията в Хановер около 600 делегати ще гласуват за неин заместник и за нов борд, който ще определи идеологическата насока на партията. \r\nМеждувременно, стотици протестиращи срещу антиимигрантската и антиислямска партия блокираха главните пътища, водещи към сградата, където се провежда конгресът, и с това забавиха началото му с около час. \r\nИма съобщения за възникнали сблъсъци с полицията, която е разположила водни оръдия и е разчистила част от блокадите. \r\nПри сблъсъците са ранени няколко полицаи и един демонстрант, който е хоспитализиран със счупен крак. Президентът на САЩ Доналд Тръмп приветства приетия в Сената закон за данъчната реформа, която може да се окаже ключова победа за държавния глава, коментира AFP. В съобщение в Туитър Тръмп определи закона като най-същественото понижение на данъците в историята на САЩ и заяви, че неговата Републиканска партия ще започне работа с Камарата на представителите, която прие свой закон за данъците, за да произведат обща версия. \r\nНа сесия на Сената, продължила до късно през нощта, сенаторите гласуваха с 51 гласа за срещу 49 гласа против и така одобриха най-мащабната данъчна реформа за последните 31 години и преодоляха упоритата съпротива във вътрешността на партията. \r\nЗа да влязат в сила реформите, двете версии на Сената и Камарата на представителите трябва да бъдат синхронизирани и сведени до единен текст. Той след това трябва да бъде наново одобрен от двете камари. \r\nИ двете версии предвиждат понижаване на корпоративните данъци от 35 на 20%, както и по-умерени понижения на данъците за гражданите.  Най-малко 66 души са арестувани от турската полиция по време на операции в две провинции на страната по подозрение за връзки с „Ислямска държава“ и ПКК, предава   Anadolu Agency.\r\nВ северозападната провинция Сакария полицията е арестувала четирима души по подозрение, че членуват в ПКК. В отделна операция са задържани 62 души за възможно членство в „Ислямска държава“ по време на претърсвания в няколко квартала на Истанбул. Бившият премиер на Египет Ахмад Шафик, който миналата седмица обяви намерението си да се кандидатира за предстоящите президентски избори, е бил арестуван в дома си в Обединените арабски емирства и ще бъде депортиран в Египет, предаде Reuters, като се позова на източник, близък до семейството му. \r\nВластите в ОАЕ и Египет засега не коментират ситуацията. \r\nШафик, бивш командир на военновъздушните сили и министър председател на Египет, в сряда обяви намерението си да участва в изборите през 2018 г. Действащият държавен глава Абдел Фатах ас Сиси се очаква също да се кандидатира за втори мандат.   При самоубийствен атентат, за който се смята, че е организиран от „Боко Харам“ на пазар в нигерийския град Биу са загинали 12 души, предава  Reuters.\r\n„До момента са открити мъртви осем мъже и четири жени“, съобщи Алию Идриса, местен племенен водач, добавяйки, че взривовете са избухнали, докато служители на хуманитарна организация раздават храна на хората, пострадали от продължаващия вече осем години конфликт с терористите от „Бога Харам“. \r\nСпоред представител на властите загиналите са 15, а хоспитализираните 47.", "date": "2017.12.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/02/2463265/blagoevgrad-kresnenskoto-defile-vremenno-shte-bade-zatvoreno-za-dvizhenie-zaradi-katastrofa.html", "text": "Кресненското дефиле временно ще бъде затворено за движение заради катастрофа. Това съобщиха от пресцентъра на МВР. Пътният инцидент между ТИР и лек автомобил в Креснеското дефиле е станал към 16.30 часа. По първоначални данни, при инцидента няма пострадали, но се налага обезопасяване на пътните платна. Движението през дефилето временно ще бъде преустановено до възстановяването на нормалните условия за движение. Екипи на \"Пътна полиция\" са място.", "date": "2017.12.02", "title": "Благоевград: Кресненското дефиле временно ще бъде затворено за движение заради катастрофа"}
{"url": "http://www.focus-news.net/news/2017/12/02/2463266/premierat-na-ispaniya-obeshta-uskoryavane-na-ikonomicheskiya-rastezh-ako-situatsiyata-v-kataluniya-se-normalizira.html", "text": "Премиерът на Испания Мариано Рахой заяви, че икономическият ръст на страната следващата година може да надхвърли прогнозите и да достигне 3%, ако ситуацията в Каталуния се нормализира след инициативата за отделяне на автономния регион, предаде AFP. \r\nВ разгара на кризата, започнала с референдум за независимост на 1 октомври, централното правителство занижи икономическите си прогнози за следващата година от 2,6% на 2,3%. „Ако нормалността, стабилността и спокойствието се възвърнат, този ръст от 2,3% ще скочи на 3% следващата година“, каза Рахой на среща с членове на неговата консервативна Народна Партия в Матаро, близо до Барселона. \r\nМадрид насрочи нови избори в областта за 21 декември, след като отстрани от длъжност членовете на регионалното правителство и разпусна местния парламент. \r\nНяколко международни агенции, включително Международния валутен фонд и Организация за икономическо сътрудничество и развитие (ОИСР) предупредиха за финансовите последствия от политическата криза в четвъртата най-голяма икономика в еврозоната. \r\nКаталуния генерира около 20% от испанския БВП. След декларацията за независимост, приета в края на месец октомври в каталунския парламент, се наблюдава сериозен спад в туризма и продажбите. Калина Жекова", "date": "2017.12.02", "title": "Премиерът на Испания обеща ускоряване на икономическия растеж, ако ситуацията в Каталуния се нормализира"}
{"url": "http://www.focus-news.net/news/2017/12/02/2463267/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Дъжд вали в областите Благоевград, София, Кърджали, Кюстендил, Перник, София Видин, Плевен. Пътните настилки в страната са предимно мокри. Ограничена видимост поради мъгла няма.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.\r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.02", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/02/2463268/api-ogranicheno-e-dvizhenieto-po-pat-1-simitli-kresna-v-rayona-na-kresnenskoto-hanche-poradi-patnotransportno-proizshestvie.html", "text": "Временно е ограничено движението по път I-1 Симитли - Кресна, в района на Кресненското ханче, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.12.02", "title": "АПИ: Ограничено е движението по път I-1 Симитли - Кресна, в района на Кресненското ханче, поради пътнотранспортно произшествие"}
{"url": "http://www.focus-news.net/news/2017/12/02/2463269/miroslav-komitski-zam-oblasten-upravitel-na-vratsa-ima-zadarzhane-v-nivata-na-rekite-v-oblastta-na-nyakoi-mesta-e-registriran-i-spad.html", "text": "Има задържане в нивата на реките в областта, на някои места е регистриран и спад. Това каза за Радио „Фокус“ – Видин Мирослав Комитски, заместник областен управител на Враца. Той посочи, че няма съществено изменение в обстановката в сравнение с тази от сутринта. Остава високо нивото на река Огоста, река Скът нормално оттича водните маса, а река Ботуня е излязла от коритото си и е заляла пасища и мери в територията на Криводол. „Язовирите са под наблюдение, като няма критични нива в следствие на превантивно осигурения свободен обем. Продължаваме 24-часовото наблюдение, докладва се и през цялото денонощие на дежурния в Басейнова дирекция – Плевен“, добави Мирослав Комитски. \r\nАнна ЛОЗАНОВА", "date": "2017.12.02", "title": "Мирослав Комитски, зам. областен управител на Враца: Има задържане в нивата на реките в областта, на някои места е регистриран и спад"}
{"url": "http://www.focus-news.net/news/2017/12/02/2463270/biser-mihaylov-oblasten-upravitel-na-blagoevgrad-izvarsheno-e-ukrepvane-na-digi-na-reka-glazne.html", "text": "Извършено е укрепване на дига на река Глазне. Това каза за Радио „Фокус“ - Пирин Бисер Михайлов, областен управител на Благоевград. По думите му високи са нивата на реките в областта. „Екипите остават в готовност и ще продължат наблюдението през цялата нощ. Спокойни са нещата по отношение на язовирите. За съжаление утре отново за област Благоевград има обявен жълт код за превалявания“, каза Михайлов.\r\nЛора Калчева", "date": "2017.12.02", "title": "Бисер Михайлов, областен управител на Благоевград: Извършено е укрепване на диги на река Глазне"}
{"url": "http://www.focus-news.net/news/2017/12/02/2463271/the-australian-prolivni-dazhdove-nalozhiha-evakuatsiya-v-nyakoi-rayoni-na-avstraliyskiya-shtat-viktoriya.html", "text": "Проливни дъждове наложиха евакуация в някои райони на австралийския щат Виктория, пише The Australian. На места валежите надхвърлиха рекордите за последните 100 години. Синоптиците очакват дъждът да продължи и през нощта на събота срещу неделя, във връзка с което властите предупреждават за опасност от наводнения. \r\nНяколко главни пътища в щата са затворени заради дъжда. Затруднен е трафикът в столицата на щата - Мелбърн.  Калина Жекова", "date": "2017.12.02", "title": "The Australian: Проливни дъждове наложиха евакуация в някои райони на австралийския щат Виктория"}
{"url": "http://www.focus-news.net/news/2017/12/02/2463272/rumen-ilkov-kmet-na-selo-eliseyna-obshtina-mezdra-uspokoyava-se-obstanovkata-v-seloto-nyamame-zaleti-dvorove-i-prizemni-etazhi.html", "text": "Успокоява се обстановката в селото. Това каза за Радио „Фокус“ – Видин Румен Илков, кмет на село Елисейна в община Мездра. Той посочи, че нивото на река Искър, преминаваща през селото е било високо тази сутрин. „От РД „Противопожарна безопасност и защита на населението“ идваха тази сутрин, направиха замервания. Нямаме залети дворове и приземни етажи, нивото започва да спада“, каза Румен Илков. Той посочи, че в сутрешните часове много от хората в селото са били обезпокоени заради високото ниво и буйно течащата река, но след като не е имало през целия ден заливания, обстановката вече е спокойна. \r\nАнна ЛОЗАНОВА", "date": "2017.12.02", "title": "Румен Илков, кмет на село Елисейна, община Мездра: Успокоява се обстановката в селото, нямаме залети дворове и приземни етажи"}
{"url": "http://www.focus-news.net/news/2017/12/02/2463273/miroslav-yanchev-kmet-na-zlatograd-zemna-masa-se-e-svlyakla-varhu-hizha-na-lovnata-druzhinka-v-s-dolen-zaginal-e-edin-chovek-drugi-dvama-sa-postradali.html", "text": "Земна маса се е свлякла върху хижата на ловната дружинка в с. Долен, загинал е един човек. Това съобщи за Агенция „Фокус“ кметът на Златоград Мирослав Янчев. „Бях на място преди минути. Около 15.30 земна маса се е свлякла върху хижа на ловната дружинка в с. Долен и помита едната стена. Вътре е имало 8 души. Притиска единия на стената, нанася му травма, която ще стане известна каква е след аутопсията. На път за болницата той умира“, посочи Мирослав Янчев. По думите му пострадали са още двама души – единият е с комоцио, а другият с травма на подбедрицата. „Другите петима са без физически, но със психически травми от случилото се“, подчерта кметът на Златоград. \r\n„Нелепо е наистина, защото тази хижа беше изградена преди няколко месеца и доколкото имам информация е била изградена без документация. Нелепо е наистина, защото скатът точно върху нея е паднал и е поднесла стената“, допълни още той. \r\nКметът на Златоград поясни, че проливните дъждове на територията на общината продължават, а нивото на река Върбица се е повишило.  \r\nИван ЛАЗАРОВ", "date": "2017.12.02", "title": "Мирослав Янчев, кмет на Златоград: Земна маса се е свлякла върху хижа на ловната дружинка в с. Долен, загинал е един човек, други двама са пострадали"}
{"url": "http://www.focus-news.net/news/2017/12/02/2463274/greek-reporter-poroyni-dazhdove-prichiniha-navodneniya-v-zapadnata-chast-na-gartsiya.html", "text": "Поройни дъждове причиниха хаос в много райони в западната част на Гърция, съобщи Greek Reporeter. Валежите доведоха до бързо покачване на нивата на реките в региона и причиниха наводнения в градовете Агринио и Месолонги. Службите за гражданска защита са помогнали на десетки граждани да защитят имота си от наводнения. \r\nЗасега няма съобщения за пострадали в резултат на наводненията. \r\nМетеоролози съобщават, че в понеделник фронтът ще се измести към централните и източни части  на страната.  Калина Жекова", "date": "2017.12.02", "title": "Greek Reporter: Поройни дъждове причиниха наводнения в западната част на Гърция"}
{"url": "http://www.focus-news.net/news/2017/12/02/2463275/mvr-normalizira-se-obstanovkata-v-stranata-sled-obilnite-valezhi.html", "text": "Нормализира се обстановката в страната след обилните валежи. Информацията е предоставена от ГД „Пожарна безопасност и защита на населението“ към 18.00 часа, съобщиха от пресцентъра на МВР.\r\nКюстендил:   \r\nВ Регионалната дирекция на пожарната-Кюстендил до момента са постъпили общо 14 сигнала за наводнени мазета и пътна инфраструктура. Отработени са 11, като от тях 10 са за наводнени изби и пътища и 1 - за отстраняване на опасно дърво. В село Гърляно остава обявеното частично бедствено положение, като е направена организация за следене на критичните участъци на реката. Към 18.00 часа ситуацията се нормализира. \r\nПерник:   \r\nВ Оперативния център на пожарната в Перник до момента са постъпили 87 сигнала за наводнени мазета и пътни участъци, като са отработени 37 от тях. На терен са 8 екипа, които ще работят в кв. \"Изток\" и кв. \"Мошино\". \r\nСофия град:  \r\nПостъпили 81 сигнала за наводнени мазета и пътни участъци. На терен работят 7 екипа на Столичната дирекция на пожарната. Извършени са 60 отводнявания и 15 технически помощни дейности. Продължават усилията на екипите на пожарната при яз. \"Суходол\", където с три помпи се работи за сваляне на нивото на водоема. Друг критичен участък където са разположени екипи на СДПБЗН е река Искър в района Нови Искър, където нивото на реката е високо. \r\nСмолян:  \r\nКъм 16.00 часа в регионалната дирекция на пожарнатаслужба е съобщено за срутване на ловна вила в село Долен, община Златоград, близо до разклона за град Неделино, собственост на ловно сдружение - Мадан. В постройката е имало трима души, загинал е 62-годишен от София, 49-годишен от село Долен е пострадал, но е отказал да бъде откаран към болница. Предстои служители от РУ - Златоград да изяснят причините за инцидента.", "date": "2017.12.02", "title": "МВР: Нормализира се обстановката в страната след обилните валежи"}
{"url": "http://www.focus-news.net/news/2017/12/02/2463276/pazardzhik-dobrovoltsi-ot-golyamo-belovo-pochistvat-hram-sveti-nikolay-vav-vrazka-s-predstoyashtiya-nikulden.html", "text": "Доброволци от Голямо Белово почистват стария храм „Свети Николай“ за предстоящия Никулден. Това съобщи за Радио „Фокус“ - Пазарджик кметът на селото Росица Данкова. Църквата „Св. Николай“ е по-стара от националния паметник на културата в Голямо Белово – църквата „Свети Георги“. Намира се над селото по пътя към Юндола. Съществувала много преди това, църквата „Свети Николай“ е била опожарена и възстановена отново през 1700 година. „В нея именно Тодор Каблешков основава Беловския революционен комитет, така пише на самата плоча пред църквата“, уточни Данкова. Читалище „Искра“ е създадено с цел събиране на средства за подпомагане на Копривщенското въстание. Селото е било много богато на дървен материал и с това е подкрепяло революционната дейност в района. „Сега хората от селото се събират и искат да почистят мястото около и вътре в храма за предстоящия празник Никулден. Покривът е ремонтиран, а църквата е красива и без реставрация“, добави Данкова. На 6 декември ще бъде отворена за посещения. Ще се отслужи св. Литургия от отец Стоян. Жителите на Голямо Белово ще приготвят традиционния за празника рибник.\r\nСветлана ЕЛЕНКИНА", "date": "2017.12.02", "title": "Пазарджик: Доброволци от Голямо Белово почистват храм „Свети Николай“ във връзка с предстоящия Никулден"}
{"url": "http://www.focus-news.net/news/2017/12/02/2463277/afp-chetirima-dushi-sa-postradali-pri-srutvane-na-peshehoden-most-v-praga.html", "text": "Четирима души са пострадали при срутване на пешеходен мост близо до зоологическата градина в Прага, предаде AFP. Двама от ранените са в тежко състояние. 60-годишен мъж е поставен в изкуствена кома след инцидента. 63-годишна жена е хоспитализирана с множество наранявания, посочват местните служби. Медицинска помощ са получили двама мъже на 34 и 43 години. \r\nБетоненият мост над река Вълтава се е срутил около 13 часа местно време. Съоръжението, построено през 1984 г., е с дължина 260 м и е използвано от пешеходци и велосипедисти. \r\nЧешка медия съобщи, че преди известно време компанията, отговаряща за мостовете в Прага, е сигнализирала, че стоманените въжета, поддържащи моста, са корозирали.  Калина Жекова", "date": "2017.12.02", "title": "AFP: Четирима души са пострадали при срутване на пешеходен мост в Прага"}
{"url": "http://www.focus-news.net/news/2017/12/02/2463278/predstoyashti-sabitiya-v-stranata-za-3-dekemvri-agentsiya-fokus.html", "text": "***\r\nОт 10.00 до 20.00 часа в Sofia Ring Mall Експерти на Овергаз ще проведат индивидуални консултации за газификация на дома. \r\n***\r\nОт 10.00 до 19.00 часа в Интер Експо Център ще се проведе 23-тия Благотворителен базар на Международен женски клуб – София. \r\n***\r\nОт 11:00 часа, в Националния пресклуб на БТА, Комисията за защита от дискриминация (КЗД) организира пресконференция, на която ще бъде обявено началото на кампанията „Достъпна България” на КЗД, чиято цел е осигуряване на достъпна архитектурна среда за хората с увреждания в страната, за да живеят пълноценно и достойно. \r\n***\r\nОт 12.30 до 16.30 в ателие „Хранилка за птици“ в Bulgaria Mall ще бъде представена кампанията „Зрънце любов“ на Българското дружество за защита на птиците (БДЗП), организирана за девета година.\r\n***\r\nОт 15.00 часа пред парк „Възраждане“ Български вегански съюз организира протест срещу употребата на животни в цирка.\r\n***\r\nОт 11.00 часа, в зала Младост Б на Двореца на културата и спорта, Регионален исторически музей – Варна, представен от отдел „Най-нова история“, ще вземе участие в Кулинарен фестивал „Да споделим Никулден“. \r\n***\r\nОт 14.15 часа във Фоайето на Фестивален и конгресен център ще се проведе пресконференция по повод откриването на третия арт фестивал „Сръчко“. \r\n*** \r\nОт 10.00 и от  11.30 часа на Стадион „Захарни заводи“ ще се проведат срещи за  „Футбол 7” и „Футбол 9”\tмежду ОФК „Локомотив” - град Горна Оряховица – ФК „Янтра 2013” - град Габрово.\r\n *** \r\nОт 14.00 часа в Спортна зала  „Никола Петров” ще се играе среща от „А” ХГ – мъже, между ХК „Локомотив” - град Горна Оряховица – ХК „Осъм” - град Ловеч, , под домакинството на ХК „Локомотив“ – град Горна Оряховица. \r\n***\r\nОт 11.00 часа в Държавен куклен театър „Дора Габе“ ще бъде представен кукления спектакъл  „Забързана приказка“. \r\n***\r\nОт 10.00 часа Дом за възрастни хора с увреждания ще бъде отбелязан Международния ден на хората с увреждания. \r\n***\r\nОт 06.00 часа започва църковният ритуал за освещаването на новия храм на село Първомай „Свети Йоан Кръстител” и отслужването на Света литургия. \r\n***\r\nВ 11.00 часа на пл. „Централен“ ще се проведе надбягване с ученически раници за възрастни. Събитието ще акцентира върху проблема с тежестта на ученическите раници.\r\n***\r\nОт 18.00 часа в ресторант „Groove Music&Art“  ще се състои откриването на коледна експозиция на картички, рисувани с една от най-древните и интересни техники в живописта – енкаустика (рисуване с восък).", "date": "2017.12.02", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2017/12/02/2463279/fox-news-18-dushi-sa-postradali-pri-pozhar-v-zhilishten-blok-v-berlin.html", "text": "18 души са пострадали при пожар в жилищен блок в Берлин, предаде AFP. Трима от пострадалите са в тежко състояние. \r\nНа място са изпратени 150 пожарникари, които са спасили около 20 обитатели на сградата, намираща се в квартал Биесдорф. \r\nЗапочнато е разследване за причината за пожара.  Калина Жекова", "date": "2017.12.02", "title": "Fox News: 18 души са пострадали при пожар в жилищен блок в Берлин"}
{"url": "http://www.focus-news.net/news/2017/12/02/2463280/irena-sokolova-oblasten-upravitel-na-pernik-edinstveniyat-yazovir-s-nadvishen-obem-e-yaz-pchelina-no-toy-e-preliven.html", "text": "Единственият язовир с надвишен обем е яз. „Пчелина“, но той е преливен. В него постъпва и се отлива 7,1 куб. м/ сек. Останалите точки, които наблюдаваме –яз. „Извор“, аз. „Долна Диканя“, яз. „Ярловци“, яз. „Бегуновци“ и яз. „Осломе“, са под кота преливник. Така че нямаме от никъде притеснения за нивата на язовирите. Това каза за Агенция \"Фокус\" областният управител на Перник Ирена Соколова във връзка със ситуацията в областта след обилните дъждове. Тя отбеляза, че количествата на падналите валежи в областта са почти без промяна от сутринта. На територията на яз. „Пчелина“ са паднали 73 л/кв, в Радомир – 94 л/кв. м., а на територията на яз. „Ярловци“ – 38 л/кв. м., на Долна Диканя от 72 л/кв. м. се е повишила на 78 л/кв.м. и яз. на „Осломе“ – от 104 л/кв. м. на 108 л/кв. м. Продължаваме да следим тези точки и да сме в готовност.\r\n\"Валежите в областта са преустановени. В момента на територията на област Перник работят 7 екипа на Областна дирекция \"Пожарна безопасност и защита на населението\", 6 от тях работят в община Перник и 1 в община Радомир. Работата е под ръководството на инсп. Васил Василев, който е дежурен през това денонощие\", обясни тя. По думите ѝ продължава отводняването с дрениране и изпомпване на вода в критични участъци в двете най-засегнати общини. \"Над 30 сигнала са подадени в следобедните часове за наводнени мазета и дворове, но участъците, които имахме като критични в предишните часове, вече са дренирани и отводнени. Ирина Соколова обясни, че все още се работи по отводняването на двора на църквата \"Св. Пророк Илия\" в пернишкия квартал \"Мошино\", но вече няма опасност от наводняване на храма. По думите в останалите 4 общини  на областта – Земен, Брезник, Трън и Ковачевци няма подадени сигнали за инциденти или проблеми във връзка с валежите. \r\n\"Според прогнозата за утрешния ден на територията на областта е обявен жълт код за валежи. В готовност сме да реагираме\" заяви Соколова, като уточни, че през следващото денонощие на терен отново ще работят 7 екипа на пожарната в съдействие с общинските дежурни.", "date": "2017.12.02", "title": "Ирена Соколова, областен управител на Перник: Единственият язовир с надвишен обем е яз. „Пчелина“, но той е преливен"}
{"url": "http://www.focus-news.net/news/2017/12/02/2463281/oblastniyat-upravitel-na-smolyan-nedyalko-slavov-za-momenta-nyama-neobhodimost-ot-evakuatsiya-na-hora-no-valezhite-prodalzhavat.html", "text": "За момента няма необходимост от евакуация на хора. Има прекъсвания на електрозахранването, но те са кратковременни. Това каза за Агенция „Фокус“ областният управител на Област Смолян Недялко Славов във връзка с интензивните валежи от дъжд на територията на областта. „Валежите след 13.00 часа бяха интензивни и продължават да бъдат такива. Драстично е покачването на нивата на реките. В Язовирите все още има свободен обем и от тази гледна точка към момента сме спокойни. По пътищата има множество паднали камъни“, посочи Недялко Славов. Той призова всички хора, които нямат някакви неотложни ангажименти, да не предприемат пътувания. „Притесненията ни са свързани с това, че прогнозите са за валежи с голям интензитет, което вероятно ще доведе и до по-сериозни проблеми, като излизане на реки от коритата в Смолян, Рудозем и Златоград“, обясни още областният управител Недялко Славов. \r\nИван ЛАЗАРОВ", "date": "2017.12.02", "title": "Областният управител на Смолян Недялко Славов: За момента няма необходимост от евакуация на хора, но валежите продължават"}
{"url": "http://www.focus-news.net/news/2017/12/02/2463282/the-washington-post-prietiyat-v-amerikanskiya-senat-zakon-za-danatsite-belezhi-klyuchova-pobeda-za-republikantsite.html", "text": "Приетият в американския Сенат закон за закона за данъчната реформа, която ще облагодетелства корпорациите и богатите американци, бележи ключова победа за републиканците, пише The Washington Post. \r\nСлед тежки преговори републиканците успяха да се обединят и подкрепиха реформите почти единодушно. Законът бе приет с 51 гласа за срещу 49 гласа против. успяха да се обединят и да заличат различията си относно \r\nСенаторът Боб Коркър бе единственият републиканец, който заедно с демократите гласува против текста. Мерките все пак ще трябва да бъдат съгласувани с приетата по-рано версия в Камарата на представителите. \r\nМерките предвиждат понижаване на корпоративния данък от 35% на 20% и временно намаляване на данъците за гражданите до 2025 г. Законът обаче ще премахне някои данъчни облаги, пише изданието.  Калина Жекова", "date": "2017.12.02", "title": "The Washington Post: Приетият в американския Сенат закон за данъците бележи ключова победа за републиканците"}
{"url": "http://www.focus-news.net/news/2017/12/02/2463283/nimh-prez-sledvashtoto-denonoshtie-vremeto-shte-se-zadarzhi-oblachno-na-mnogo-mesta-s-valezhi-ot-dazhd.html", "text": "През следващото денонощие  времето ще се задържи облачно, на много места с валежи от дъжд. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Анна Дякова. Значителни по количество ще са през нощта в южните райони и централната част на Северна България, а утре на отделни места в Родопите. Там са възможни и гръмотевици. Температурите ще са в широки граници: минималните – от 3°-5° в северозападната част от страната до 8°-13° в Югоизточна България и по Черноморието; максимални – от 6°-8° в Северозападна до 14°-17° в Югоизточна България и крайните югозападни райони. В югоизточните райони ще продължи да духа умерен южен вятър. В  Дунавската равнина вятърът временно ще се ориентира от североизток, а след обяд от север-северозапад. Привечер с него ще започне да нахлува студен въздух и през нощта срещу понеделник дъждът в северозападните планински райони ще премине в сняг. Атмосферното налягане ще е по-ниско от средното за декември. След обяд ще се повишава.\r\nПо Черноморието ще е предимно облачно с превалявания от дъжд над северната част. Ще духа умерен, временно и силен южен вятър. Максималните температури ще са 14° - 19°. Температурата на морската вода е 12°-13°. Вълнението на морето ще бъде е 2-3 бала.\r\nВ планините няма да е подходящо за туризъм. Ще бъде облачно, с валежи от дъжд, над 1800 метра - от сняг. На места в Родопите валежите ще са значителни, възможни са гръмотевици. Ще духа силен и бурен юг-югозападен вятър. Максималната температура на 1200 метра ще е около 8°, на 2000 метра - около 0°.\r\nВ понеделник вятърът в цялата страната ще се ориентира от северозапад и ще се усили. Температурите и в Източна България ще се понижат. Облачността ще се задържи значителна, на места ще има и превалявания, предимно слаби, в планините и планинските райони – сняг, в източните райони - дъжд. Във вторник и сряда ще остане ветровито и студено, с променлива, често значителна облачност, на отделни места ще превали сняг.", "date": "2017.12.02", "title": "НИМХ: През следващото денонощие  времето ще се задържи облачно, на много места с валежи от дъжд"}
{"url": "http://www.focus-news.net/news/2017/12/02/2463284/zamestnik-ministar-georg-georgiev-zamina-na-rabotno-poseshtenie-v-kanada-obzor.html", "text": "Заместник-министърът на външните работи Георг Георгиев замина на работно посещение в Канада, което ще продължи до 6 декември 2018 г. Целта на работното посещение е да се обсъдят възможностите за разширяване и задълбочаване на двустранното сътрудничество най-вече в областта на търговията. Ще бъдат разгледани теми от взаимен интерес, включително Българското председателство на Съвета на Европейския съюз и канадското на Г7. Програмата за периода 2-6 декември включва срещи с ръководството на Канадско-българската бизнес мрежа (CBBN), с генералните консули на държавите-членки на ЕС в Торонто, със заместник-министъра на външните работи на Канада Иън Шугарт и с помощник заместник-министъра за имиграцията, бежанците и гражданството Ричард Уекс. В рамките на посещението си Георг Георгиев ще се срещне и с представители на българската общност в Канада.\r\nПосещението има и символичен характер – провежда се непосредствено след отмяната на визовия режим за българските граждани и демонстрира ясната тенденция за осезаем прогрес в двустранните отношения през последните три години между България и Канада.\r\n„Много е важно българските граждани, които заминават за Канада с цел туризъм или да посетят свои близки, да знаят, че тази отмяна на визовия режим важи само за краткосрочно пребиваване там с максимална възможност за престой до шест месеца. Това е голям дипломатически успех за нас, по който работим изключително активно от 2011 г. насам и очакваме да допринесе значително за задълбочаването на търговско-икономическия обмен. Оттук нататък контактите между двете страни и техните граждани ще станат още по-интензивни”, заяви заместник-министър Георгиев преди заминаване. Той подчерта, че визовият режим за желаещите да работят или учат, остава непроменен.  \r\nПо думите му броят на канадците, които са посетили България миналата година е около 15 000 ,а българите, които са били в Канада, са 6500. Той добави също, че българите, които са в Канада, са около 75-80 000 и това ги прави една от най-големите ни диаспори отвъд океана и либерализацията на визовия режим ще допринесе в голяма степен за това и нашите сънародници да бъдат улеснени при отиването си в Канада.\r\nГеорг Георгиев коментира, че визовата либерализация със САЩ също е на дневен ред. \"При всички наши срещи, които провеждаме с представители на САЩ, това е въпрос, който поставяме, защото смятаме, че държави, които поддържат толкова всеобхватни връзки помежду си и са партньори в рамките на НАТО, е съвсем естествено да се ползват и от облекчен режим на пътуване. Българската страна работи в това направление. Надявам се, че ще реализираме успех и в тази посока\", каза още зам.-министърът на външните работи.", "date": "2017.12.02", "title": "Заместник-министър Георг Георгиев замина на работно посещение в Канада (ОБЗОР)"}
{"url": "http://www.focus-news.net/news/2017/12/02/2463285/oon-chastichnoto-svalyane-na-blokadata-na-morskite-pristanishta-v-yemen-e-nedostatachno-za-predotvratyavaneto-na-humanitarna-katastrofa.html", "text": "Частичното сваляне на блокадата върху морските пристанища в Йемен е недостатъчно за предотвратяването на хуманитарна катастрофа. Това се казва в съвместно изявление на ръководителите няколко дирекции в системата на ООН, включително Световната здравна организация и Агенция на ООН за бежанците, предаде ТАСС. В него ООН призовава оглавяваната от Саудитска Арабия международна коалиция, сражаваща се срещу бойците на хутите в Йемен,  да осигури безпрепятствен достъп на хуманитарни помощи и търговски стоки, най-вече хранителни продукти, гориво и лекарства. „Без незабавното възобновяване на вноса на стоки, милиони мъже, жени и деца се подлагат на риск от масов глад, болести и смърт“, се казва в изявлението. \r\nВ текста се посочва, че заради въведените ограничения брашното в Йемен е поскъпнало с 30%, а горивата – двойно. На места цената на доставяната в цистерни вода се е увеличила с 600%. В страната функционират по-малко от половината от здравните учреждения. В шест града има опасност от избухване на епидемия от холера, тъй като заради недостига на гориво може да бъде спряна канализацията. От ООН напомнят, че от болестта в страната са починали над 2200 души.  Калина Жекова", "date": "2017.12.02", "title": "ООН: Частичното сваляне на блокадата на морските пристанища в Йемен е недостатъчно за предотвратяването на хуманитарна катастрофа"}
{"url": "http://www.focus-news.net/news/2017/12/02/2463286/dimitar-kolev-kmet-na-rayon-zapaden-v-plovdiv-nablyudava-se-bum-na-zhilishtnoto-stroitelstvo-v-rayona-investitsionniyat-interes-e-zasilen.html", "text": "Наблюдава се бум на жилищното строителство в район „Западен“ в Пловдив, инвестиционният интерес е изключително засилен. Това каза за Радио „Фокус“ – Пловдив районният кмет Димитър Колев. По думите му всичко това води до развитието на района. „Смело мога да кажа, че „Западен“ е може би най-предпочитаният район за живеене в града. Това е оценка на агенциите за недвижими имоти и на самите строители. Наистина в „Западен“ се строи много, но това е свързано и със самото търсене, което се наблюдава в района. Надявам се, че и през следващата година ще продължи така. Има големи частни терени, наблюдава се масова промяна на статути и започване на усилено строителство в зоните около Гребната база – „Смирненски“ 3 и „Смирненски“ 4. Наистина районът се развива, кв. „Прослав“ също се разраства. Това е хубаво и чисто икономически, тъй като показва добра икономическа среда“, коментира Димитър Колев. Той посочи, че активното жилищно строителство създава необходимостта от изграждане на нови тротоари. „Ще продължим и през 2018 година да работим в същия дух“, каза кметът на район „Западен“ Димитър Колев.\r\nТони МИХАЙЛОВ", "date": "2017.12.02", "title": "Димитър Колев, кмет на район „Западен“ в Пловдив: Наблюдава се бум на жилищното строителство в района, инвестиционният интерес е засилен"}
{"url": "http://www.focus-news.net/news/2017/12/02/2463287/tass-gazprom-e-uvelichil-dostavkite-na-gaz-za-badeshtite-potrebiteli-na-turski-potok.html", "text": "„Газпром“ е увеличил доставките на газ за бъдещите потребители на „Турски поток“ през първите 11 месеца на годината. Това се казва в съобщение на руската газова компания, цитирано от ТАСС. \r\nРуските доставки на синьо гориво за Турция са се увеличили с 20,4% в сравнение с първите 11 месеца от 2016 г. Доставките за Гърция са скочили с 11,6%, за България - с 6,8%, за Унгария – с 22,3%, а за Сърбия – с 26,1%, се посочва в изявлението.  Калина Жекова", "date": "2017.12.02", "title": "ТАСС: „Газпром“ е увеличил доставките на газ за бъдещите потребители на „Турски поток“"}
{"url": "http://www.focus-news.net/news/2017/12/02/2463288/oblastniyat-upravitel-na-kardzhali-nikola-chanev-obstanovkata-e-spokoyna-prelivnite-zoni-na-rekite-i-potentsialno-opasnite-yazoviri-se-nablyudavat.html", "text": "Обстановката е спокойна. Това каза за Агенция „Фокус“ областният управител на Област Кърджали Никола Чанев във връзка с проливните дъждове. „Валежите на повечето места са затихнали и спрели. В петък срещу събота най-обилни бяха валежите в община Кирково – 95 л/кв.  Нямаме някакви по-сериозни проблеми. Всички общини наблюдават преливните зони на реките и потенциално опасните язовири.  \r\nНякъде имаше информация за язовир „Амбарица“ край Кирково, че има някакви проблеми - няма такъв момент. Има още 3 метра до преливното ниво, а преливникът е почистен. Нямаме някакви сериозни проблеми“, обясни Чанев. „В село Горски извор снощи е спряло електрозахранването, но незнайно защо днес са подали сигнал. В момента сме им осигурили агрегат от Златоград. Работят по отстраняване на аварията, не знам дори дали вече не отстранена“, допълни още той. \r\nИван ЛАЗАРОВ", "date": "2017.12.02", "title": "Областният управител на Кърджали Никола Чанев: Обстановката е спокойна, преливните зони на реките и потенциално опасните язовири се наблюдават"}
{"url": "http://www.focus-news.net/news/2017/12/02/2463289/haaretz-izrael-nyama-da-pozvoli-na-iran-da-se-okopava-v-siriya.html", "text": "Израел няма да позволи на Иран да се „окопава“ в Сирия. Това заяви премиерът Бенямин Нетаняху, след като израелски самолети нанесоха удари по военна база близо сирийската столица Дамаск, пише Haaretz. Според сирийските държавни медии, целта на атаката е била иранска военна база в района на предградието Кисуа, на около 13 км южно от сирийската столица. Освен това, медиите съобщават, че сирийската противовъздушна отбрана е прихванала две израелски ракети земя-земя. \r\nВъв вторник израелският министър на отбраната Адвигор Либерман заяви, че освен няколко военни експерти и съветници в Сирия няма ирански военни сили. Коментарът противоречи на твърденията на премиера Нетаняху, според когото Иран изгражда военни бази в Сирия.  Калина Жекова", "date": "2017.12.02", "title": "Haaretz: Израел няма да позволи на Иран да се „окопава“ в Сирия"}
{"url": "http://www.focus-news.net/news/2017/12/02/2463290/valentin-denevski-trakolog-tantsat-sas-sabi-v-drevnostta-e-simvoliziral-gotovnost-za-voyna.html", "text": "Танцът със саби в древността е символизирал готовност за война. Това каза за Радио „Фокус“ – Велико Търново тракологът Валентин  Деневски. Според него при посещението на министър-председателя Бойко Борисов в Саудитска Арабия, този ритуал е символ на съюзяване на страната ни с тази държава. Той отбеляза, че например в изображението на танцуващи хора със саби върху амфората от Панагюрското златно съкровище, войните са изобразени голи, което освен че е характерно за елинизма, представя и „войнът в преход“. Деневски направи паралел и с кукерските обичаи, в които могат да се видят маскарадно облечени персонажи да танцуват с дървени мечове. „Кукерите, които танцуват с дървени мечове, са млади хора, които предстои да стъпят в друг етап от живота си, т.е. да имат право да създават семейства. Такива дървени саби са използвали и гладиаторите в техните учебни боеве“, посочи Валентин Деневски. „Танцът със саби символизира встъпване в общност, която е по-голяма от нашия род, т.е. ставаме съюзници с друга държава. Това се е запазило в традициите на много народи. За мен това е нещо изключително, защото ние ставаме свидетели, благодарение на медиите, на нещо, което се е разигравало в далечната древност, в двора на цар Севт. Траките са имали ритуален танц „колабрисмос“, който пак е определен вид ритуал за готовност за война“, отбеляза Валентин Деневски.\r\nНадежда КРЪСТЕВА", "date": "2017.12.02", "title": "Валентин Деневски, траколог: Танцът със саби в древността е символизирал готовност за война"}
{"url": "http://www.focus-news.net/news/2017/12/02/2463291/plovdiv-svetlinite-na-kolednata-elha-v-karlovo-shte-badat-vklyucheni-na-4-dekemvri.html", "text": "Светлините на коледната елха в Карлово ще бъдат включени на 4 декември. Това съобщиха за Радио „Фокус“ – Пловдив от отдел „Връзки с обществеността“ на Община Карлово. Светлините на коледната елха на пл. „20-ти юли“ ще бъдат запалени в 17.00 часа на 4 декември. За коледното настроение на жителите на града е създаден базар на творческите занаяти в Туристическия комплекс „Старинно Карлово“. Базарът ще бъде отворен за посетители до 10 януари. Община Карлово е подготвила и богата празнична програма за предстоящите коледни и новогодишни празници. На 15 декември от 16.00 часа на пл. „20-ти юли“ ще се състои детско детски празник, на който ще бъде посрещнат Дядо Коледа. Коледна изложба ще бъде открита на 18 декември в читалище „Васил Левски“, а на 19 декември от 18.00 часа в културната институция ще се състои коледен концерт на Военен духов оркестър при 61-ва Стрямска механизирана бригада. Празничната програма на Община Карлово продължава на 20 декември в читалище „Васил Левски“ с концерт „Коледа – празник на надеждата“. Събитието ще започне от 18.00 часа, като участие ще вземат колективите за любителско творчество при читалището, както и изпълнители от НУМТИ „Добрин Петков“ в Пловдив. На 21 декември в Общинската библиотека „Д-р Иван Богоров“ тържествено ще се постави финал на конкурса „Моето писмо до Дядо Коледа“. В същия ден от 18.00 часа в читалище „Васил Левски“ ще се състои коледен концерт на музикална школа ‚Карловойс“ при Военен клуб – Карлово.\r\nТони МИХАЙЛОВ", "date": "2017.12.02", "title": "Пловдив: Светлините на коледната елха в Карлово ще бъдат включени на 4 декември"}
{"url": "http://www.focus-news.net/news/2017/12/02/2463292/ctv-petima-dushi-sa-postradali-v-rezultat-na-ataka-s-nozh-v-toronto.html", "text": "Петима души са пострадали в резултат на атака с нож в Торонто, съобщи канадската телевизия CTV. По данни полицията, двама от пострадалите са в критично състояние. Полът и възрастта на пострадалите не се съобщава. Полицията издирва нападателите.  Калина Жекова", "date": "2017.12.02", "title": "CTV: Петима души са пострадали в резултат на атака с нож в Торонто"}
{"url": "http://www.focus-news.net/news/2017/12/02/2463308/kmetat-na-smolyan-nikolay-melemov-v-selata-arda-i-smilyan-reka-arda-e-izlyazla-ot-koritoto-si-nalaga-se-da-evakuirame-dve-kashti.html", "text": "В две села – Смилян и Арда, р. Арда е излязла от коритото си. Налага се да евакуираме две къщи. Това заяви за Агенция „Фокус“ кметът на Община Смолян Николай Мелемов във връзка с обявеното бедствено положение на територията на общината заради продължаващите обилни валежи от дъжд и повишените нива на реките. „Нивото на реките е критично, горе-долу на ръба“, посочи Мелемов, но увери, че към този момент няма бедстващи хора. \"В момента сме на ръба, няма бедстващи хора, но дано природата да е благосклонна\", посочи още кметът на Смолян.\r\nИван ЛАЗАРОВ", "date": "2017.12.02", "title": "Кметът на Смолян Николай Мелемов: В селата Арда и Смилян река Арда е излязла от коритото си, налага се да евакуираме две къщи"}
{"url": "http://www.focus-news.net/news/2017/12/02/2463309/dimitar-kolev-kmet-na-rayon-zapaden-v-plovdiv-izgrazhdaneto-na-patna-vrazka-mezhdu-kvartalite-proslav-i-komatevo-shte-bade-prioritet-prez-2018-godina.html", "text": "Изграждането на пътна връзка между кварталите „Прослав“ и „Коматево“ ще бъде приоритет в работата на администрацията на район „Западен“ през следващата 2018 година. Това каза за Радио „Фокус“ – Пловдив районният кмет Димитър Колев. По думите му върху идейния проект за новата пътна връзка се работи от началото на тази година. „Очакваме до дни проектът, който вече е готов, да бъде предаден на района, като продължаваме и през 2018 година да работим по него. Следващата стъпка е да направим подробен устройствен план (ПУП) и парцеларен план. Това ще започне още след приемането на бюджета на район „Западен“ за следващата година. Ние сме предвидили средства за този нов път“, обясни Димитър Колев. Той посочи, че със сигурност приоритет в работата на районната администрация ще бъде също доизграждането на новия парк в кв. „Прослав“, което се очаква приключи в ранната пролет на 2018 година. „Ще искаме и средства за ул. „Ген. Колев“, която е с паважна настилка. Там имаме огромното желание да премахнем паветата. Ще искаме и средства за проектиране на улица, която да се намира близо до улиците „Русе“ и „Димитър Страшимиров“. Това е теренът, на който доскоро стоеше старата жп линия. В момента, в който ние получим този парцел от НКЖИ, искаме там да проектираме  и да изградим улица. Ще имаме още много други приоритети като изграждане на тротоари и рехабилитация на улици“, отбеляза Колев. Той посочи, че бюджетът, с който е разполагал район „Западен“ за 2017 година, е малко над 1 милион лева, като включва ремонтите по уличната настилка, изграждането на паркове и работата по важния проект за пътна връзка между кварталите „Коматево“ и „Прослав“.\r\nДимитър Колев каза още, че през 2017-та година са изградени около 100 нови паркоместа в район „Западен“, въпреки че терените за изграждането на паркинги са крайно малко. „Един много важен проект е многоетажният паркинг, който ние сме дали като идеен проект да се работи. Очакваме до края на месец декември да получим също и самия проект, като смятаме в този паркинг да има 150 паркоместа. Това е терен, който се намира между улиците „Орфей“ и „Звезда“ и е бивш пазар. Работим в посока на този многоетажен паркинг, като лично моето мнение е, че това е бъдещето. Ние не искаме, а и не трябва, зелените площи да бъдат превръщани в паркоместа“, подчерта Димитър Колев.\r\nТони МИХАЙЛОВ", "date": "2017.12.02", "title": "Димитър Колев, кмет на район „Западен“ в Пловдив: Изграждането на пътна връзка между кварталите „Прослав“ и „Коматево“ ще бъде приоритет през 2018 година"}
{"url": "http://www.focus-news.net/news/2017/12/02/2463310/smolyan-podkopano-e-patnoto-platno-mezhdu-selata-smilyan-i-mogilitsa-svlachishte-e-zatvorilo-patya-za-selo-kiselchovo.html", "text": "На републиканската пътна мрежа между селата Смилян и Могилица е подкопано пътното платно и движението на МПС се извършва в едната посока. Това съобщиха от пресцентъра на Община Смолян. Активизирало се е свлачище на общинска пътна мрежа, което е затворило пътя за село Киселчово.", "date": "2017.12.02", "title": "Смолян: Подкопано е пътното платно между селата Смилян и Могилица, свлачище е затворило пътя за село Киселчово"}
{"url": "http://www.focus-news.net/news/2017/12/02/2463311/albanian-daily-news-navodneniyata-v-albaniya-fier-e-nay-zasegnatiyat-grad.html", "text": "Албанският град Фиер е най-засегнатият от наводненията в страната, съобщиха в събота местните власти, предава електронното издание Albanian Daily News. \r\nОбщината е дала данни за 333 наводнени сгради, докато още 250 са застрашени, след като по-рано река Вьоса е изляза от коритото си. Общо 70 семейства са евакуирани от службите за гражданска защита, а двама души са в настанени в болница.  Цанко Цолов", "date": "2017.12.02", "title": "Albanian Daily News: Наводненията в Албания: Фиер е най-засегнатият град"}
{"url": "http://www.focus-news.net/news/2017/12/02/2463312/veliko-tarnovo-s-41-po-malko-sa-naetite-na-rabota-litsa-v-oblastta-v-sravnenie-s-minalata-godina.html", "text": "С 4,1% по-малко са наетите на работа лица в област Велико Търново в сравнение с миналата година. Това съобщиха за Радио „Фокус“ – Велико Търново от Териториално статистическо бюро – Север, отдел „Статистически изследвания – Велико Търново“. В края на септември 2017 година наетите лица по трудово и служебно правоотношение са с 2 900 по-малко в сравнение със същия период на миналата година. Най-голямо намаление на наетите се наблюдава в икономическите дейности „Селско, горско и рибно стопанство” – с 1 100 и „Транспорт, складиране и пощи ” – с 600. В процентно изражение най-значително намаление е регистрирано също в „Селско, горско и рибно стопанство ” – с  20.7%.\r\nНаетите лица по трудово и служебно правоотношение към края на септември 2017 година намаляват с 0.3% спрямо края на юни 2017 година. Те са 68 900. Спрямо края на предходното тримесечие най-голямо намаление на наетите се наблюдава в икономическите дейности „Транспорт, складиране и пощи” – със 7.4% и „Професионални дейности и научни изследвания” – с  4.3%. Най-голямо увеличение на наетите лица по трудово и служебно правоотношение е регистрирано в дейност „Селско, горско и рибно стопанство” – с  13.5%.\r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети” – съответно 27.6 и 14.7%.\r\nВ края на третото тримесечие на 2017 г. в частния сектор са работили 68.4% от всички наети в област Велико Търново.\r\nНадежда КРЪСТЕВА", "date": "2017.12.02", "title": "Велико Търново: С 4,1% по-малко са наетите на работа лица в областта в сравнение с миналата година"}
{"url": "http://www.focus-news.net/news/2017/12/02/2463313/afp-emanyuel-makron-prizova-za-konstruktiven-dialog-v-irak.html", "text": "Френският президент Еманюел Макрон призова за началото на диалог в Ирак между правителството в Багдад и кюрдските лидери, предава AFP. В събота държавният глава се срещна в Париж с лидери от Кюрдското регионално правителство, сред които и министър-председателят Нечирван Барзани. На съвместна пресконференция след разговорите, Макрон заяви, че „Франция призовава за започването на градивен диалог в Ирак“, като добави, че „всички милиции“ трябва да се разпуснат. \r\nАгенцията припомня, че отношенията между Багдад и Ербил се усложниха след като автономната област организира референдум за независимост, на който мнозинството от кюрдите гласуваха положително за отделяне от Ирак. Като отговор правителствените военни установиха контрол върху всички градове извън юрисдикцията на Ербил, но контролирани от пешмергите.  Цанко Цолов", "date": "2017.12.02", "title": "AFP: Еманюел Макрон призова за конструктивен диалог в Ирак"}
{"url": "http://www.focus-news.net/news/2017/12/02/2463314/pazardzhik-vazrastnite-hora-v-doma-za-stari-hora-v-selo-glavinitsa-posetiha-asenovgrad-i-gorni-voden.html", "text": "Възрастните хора в дома за стари хора в село Главиница посетиха Асеновград и Горни Воден. Това съобщи за Радио „Фокус“ – Пазарджик социалният работник в дома Димитринка Долева. Тя каза още, че грижата и вниманието към възрастните хора в домовете за стари хора трябва да бъдат постоянно проявявани, а не само по празници. Възрастните хора разгледаха забележителностите на град Асеновград, посетиха манастира в Горни Воден, поклониха се на чудотворната икона. В дома организират целогодишно разнообразни мероприятия по предварително изготвен план. „Възрастните хора имат свой клуб, библиотека с 380 тома художествена литература и лекарски кабинет. Кабелна телевизия може да се гледа във всеки апартамент, клуба и столовата“, добави Долева.\r\nСветлана ЕЛЕНКИНА", "date": "2017.12.02", "title": "Пазарджик: Възрастните хора в дома за стари хора в село Главиница посетиха Асеновград и Горни Воден"}
{"url": "http://www.focus-news.net/news/2017/12/02/2463315/afp-donald-tramp-otnovo-otreche-da-ima-ruska-namesa-v-kandidatprezidentskata-mu-kampaniya.html", "text": "Американският президент Доналд Тръмп отново отрече да има руска намеса в неговата предизборна кампания, предава AFP. В събота пред репортери, малко преди да отлети за Ню Йорк, държавният глава е заявил, че „няма тайно споразумение“ между него и Руската федерация. \r\nПо-рано в петък неговият бивш съветник по въпросите за националната сигурност Майкъл Флин разкри пред съда, че е дал лъжливи показания по време на разпит за ФБР относно своя среща с руския посланик в САЩ. \r\n„Стана ясно, че няма тайно споразумение“, заяви Тръмп, като добави, че е уволнил Флин след само три седмици на поста, защото „той е излъгал вицепрезидента Майк Пенс и ФБР. Той призна тези лъжи“. Агенция „Фокус“ припомня: Според обвинението срещу Флин, пенсонираният генерал е излъгал ФБР, когато е отрекъл информацията, че е казал на руския посланик в САЩ Сергей Кисляк да „се въздържа от ескалиране на ситуацията“, в отговор на санкции, които бившият президент Барак Обама е въвел срещу Руската федерация. Срещата между Флин и Кисляк се е провела през декември, малко преди Тръмп да встъпи официално в длъжност. Цанко Цолов", "date": "2017.12.02", "title": "AFP: Доналд Тръмп отново отрече да има руска намеса в кандидатпрезидентската му кампания"}
{"url": "http://www.focus-news.net/news/2017/12/02/2463316/shumen-dnevniyat-tsentar-v-selo-vasil-drumev-organizira-tarzhestvo-po-povod-mezhdunarodniya-den-na-horata-s-uvrezhdaniya.html", "text": "Дневният център в село Васил Друмев организира тържество на 5 декември по повод Международния ден на хората с увреждания. Това съобщиха от пресцентъра на Община Шумен. Празникът ще започне от 10.00 часа в сградата на Центъра. В него ще участват деца от социалното заведение,  както и изпълнители от формацията “Иджишки напеви” към НЧ “Добри Люцканов” в селото, танцова група от СУ „Сава Доброплодни” в Шумен и самодеен състав към Дома за стари хора „Д-р Ст. Смядовски”. Покани за празника са изпратени до дарители, партньори и приятели. \r\nОт май 2015 г. със Заповед на изпълнителния директор на Агенцията за социално подпомагане са разкрити 25 места към „Дневен център за деца с увреждания – седмична грижа” в сградата на закрития Дом „Калинка” в село Васил Друмев. Центърът предоставя социални услуги на деца с увреждания без откъсване от обичайната домашна среда. Всички деца от Дневния център са обхванати от образователната система и учат в VI ОУ „Еньо Марковски”, СУ „Васил Левски”, ПГОХХТ „Проф. Асен Златаров”, II ОУ „Д-р Петър Берон”, ЦСОП гр. Шумен, ДГ „Братя Грим”. Партньори са НЧ „Добри Люцканов”, с. В. Друмев, ОУ „Княз Борис I”, СУ „С. Доброплодни”, НЧ „Напредък”, „Т. Петков”, „Д. Войников-1856”, ЦПЛР – ОДК, РБ „Стилиян Чилингиров”, къща-музей „Д. Войников”, и др.", "date": "2017.12.02", "title": "Шумен: Дневният център в село Васил Друмев организира тържество по повод Международния ден на хората с увреждания"}
{"url": "http://www.focus-news.net/news/2017/12/02/2463317/sport-zavarshiha-shest-macha-ot-14-tiya-krag-na-germanskata-bundesliga.html", "text": "Завършиха шест мача от 14-тия кръг на германската Бундеслига. Резултати: \r\nХофенхайм – РБ Лайпциг – 4:0\r\nБайер Леверкузен – Борусия Дортмунд  - 1:1\r\nБайерн Мюнхен – Хановер – 3:1\r\nМайнц – Аугсбург – 1:3\r\nВердер Бремен – Щутгарт – 1:0\r\nШалке 04 – Кьолн – 2:2\r\nНа първа позиция в класирането е Байерн Мюнхен с 32 точки, следван от РБ Лайпциг с 26. На трета позиция е Шалке с точка по-малко.", "date": "2017.12.02", "title": "Спорт: Завършиха шест мача от 14-тия кръг на германската Бундеслига"}
{"url": "http://www.focus-news.net/news/2017/12/02/2463318/plovdiv-blagotvoritelna-vecher-v-podkrepa-na-detsata-na-zaginali-sluzhiteli-ot-sistemata-na-mvr-shte-se-provede-v-grada-na-14-dekemvri.html", "text": "Благотворителна вечер в подкрепа на децата на загинали служители от системата на МВР ще се проведе в Пловдив на 14 декември. Това съобщиха за Радио „Фокус“ – Пловдив организаторите на благотворителната инициатива. Събитието под мотото „Деца помагат на деца на загинали служители от системата на МВР в Пловдивска област” ще се състои от 19.30 часа в хотел „Марица”. Благотворителната кампанията е по инициатива на основателя на детската балетна школа в града Влада Парфенова и среща подкрепата на Областната дирекция на МВР - Пловдив и на Община Пловдив. Програмата през вечерта ще включва музикални изпълнения, търг с творби на пловдивските художници Никола Певичаров и Станимир Видев, а от детския коледен базар гостите ще имат възможност да си закупят различни лакомства, играчки и сувенири, изработени от децата.\r\nНа събитието ще присъстват представители на местната власт, съда, прокуратурата, полиция и бизнесмени. Набраните средства ще бъдат публично обявени и разпределени в присъствието на нотариус по равно за 20 деца на загинали служители от МВР в Пловдивска област. Всеки, който желае да подкрепи кампанията, може да направи дарение на място.\r\nТони МИХАЙЛОВ", "date": "2017.12.02", "title": "Пловдив: Благотворителна вечер в подкрепа на децата на загинали служители от системата на МВР ще се проведе в града на 14 декември"}
{"url": "http://www.focus-news.net/news/2017/12/02/2463319/obshtina-smolyan-obyavi-bedstveno-polozhenie-valezhite-prodalzhavat-obzor.html", "text": "Продължават обилните валежи от дъжд в някои области на страната. Вследствие на проливните дъждове на територията на общината и пълноводието на реките Черна и Бяла и прелелите дерета, кметът на Смолян Николай Мелемов обяви бедствено положение на територията на цялата община. Река Арда е излязла от коритото си при селата Смилян и Арда, което налага евакуацията на две къщи.. Активизирало се е и свлачище, което е затворило пътя за село Киселчово.\r\nЗа овладяване на бедствието Щабът за изпълнение на общинския план за защита при бедствия, назначен със заповед на кмета, преминава на непрекъснат режим на работа. От общината призовават всички фирми, разполагащи с подходящата техника, да се включат в отпушването на деретата и участъци от реката от паднали дървета и дървен материал, затрудняващ оттока на реките. Кметове и кметски наместници ще следят за нивото на реките през техните територии и при необходимост да организират настаняването на бедстващото население в училищата и читалищата. \r\nЗабранява се движението и пребиваването на МПС на определени критични участъци. При отказ от доброволно напускане на опасни за живота на гражданите сгради, ще се извърши принудително извеждане. \r\nБедственото положение е обявено в 19.00 часа, а срокът му на действие е до овладяване на бедственото положение. \r\nВ село Долен, Община Златоград, земна маса се е свлякла върху хижата на ловната дружинка, вследствие на което е загинал един човек, а други двама са пострадали. По информация там кмета Мирослав Янчев минаващата през града река Върбица значително е повишила нивото си вследствие на валежите. \r\nВ София ситуацията се нормализира, а дъждът спря. По информация на МВР са постъпили 81 сигнала за наводнени мазета и пътни участъци. На терен работят 7 екипа на Столичната дирекция на пожарната. Извършени са 60 отводнявания и 15 технически помощни дейности. Продължават усилията на екипите на пожарната при яз. \"Суходол\", където с три помпи се работи за сваляне на нивото на водоема. Друг критичен участък където са разположени екипи на СДПБЗН е река Искър в района Нови Искър, където нивото на реката е високо. \r\nВ Област Кюстендил ситуацията също се нормализира, но остава обявеното частично бедствено положение в село Гърляно, където е направена организация за следене на критичните участъци на реката. Електрозахранването в селото също бе възстановено. В Регионалната дирекция на пожарната-Кюстендил са постъпили общо 14 сигнала за наводнени мазета и пътна инфраструктура. Отработени са 11, като от тях 10 са за наводнени изби и пътища и 1 - за отстраняване на опасно дърво. \r\nОбстановката в Област Перник също е спокойна. По данни на областния управител Ирена Соколова единственият язовир с надвишен обем е яз. „Пчелина“, но той е преливен. В него постъпва и се отлива 7,1 куб. м/ сек. Останалите точки, които се наблюдават са яз. „Извор“, аз. „Долна Диканя“, яз. „Ярловци“, яз. „Бегуновци“ и яз. „Осломе“, но те са под кота преливник. Над 30 сигнала са подадени в следобедните часове за наводнени мазета и дворове, но участъците, които имахме като критични в предишните часове, вече са дренирани и отводнени. Ирина Соколова обясни, че все още се работи по отводняването на двора на църквата \"Св. Пророк Илия\" в пернишкия квартал \"Мошино\", но вече няма опасност от наводняване на храма. По думите в останалите 4 общини на областта – Земен, Брезник, Трън и Ковачевци няма подадени сигнали за инциденти или проблеми във връзка с валежите. \r\nВалежите са спрели и в Област Кърджали. Областният управител Никола Чанев информира, че обстановката е спокойно, но всички общини продължават от наблюдават преливните зони на реките и потенциално опасните язовири. Той отрече информацията, че има проблеми с язовир „Амбарица“ край Кирково като подчерта, че има още 3 метра до преливното ниво, а преливникът е почистен. \r\nНа 3 декември валежите в някои области ще продължат. Оранжев код за областите Габрово, Смолян, Кърджали и Хасково. Прогнозните количества валежи  са от около 40 л/кв., а в южните райони на Родопите и повече. \r\nЗа 13 области на страната ще бъде в сила жълт код за обилни валежи. Предупреждението е за областите Кюстендил, Благоевград, Пазарджик, Пловдив, Стара Загора, Ямбол, Сливен, Велико Търново, Търговище, Русе, Разград, Шумен и Силистра. Очакваните количества там са около 20-25 л/кв.", "date": "2017.12.02", "title": "Община Смолян обяви бедствено положение, валежите продължават (ОБЗОР)"}
{"url": "http://www.focus-news.net/news/2017/12/02/2463320/afp-gartsiya-e-postignala-predvaritelna-dogovorka-s-kreditorite-si.html", "text": "Гърция е постигнала предварителна договорка с международните си кредитори относно третия спасителен план за страната, предава AFP. \r\n“Постигнахме споразумение на ниво служители по всички въпроси“, разкри в събота пред журналисти гръцкият финансов министър Евклид Цакалотос, като добави че е доволен от направените договорки. \r\nКлючов елемент от преговорите бе отварянето на гръцкия пазар за газ и електричество, който до сега бе доминиран от държавата. \r\nВ отделно становище, екипът от преговарящи от страна на международните кредитори също потвърди тази информация. Финалният вариант на споразумението се очаква да бъде изготвен и ратифициран на 22 януари. \r\nЗаемът трябва да бъде изплащан до август 2018 г., когато Атина се надява да успее да стабилизира икономиката си.  Цанко Цолов", "date": "2017.12.02", "title": "AFP: Гърция е постигнала предварителна договорка с кредиторите си"}
{"url": "http://www.focus-news.net/news/2017/12/02/2463321/albanian-daily-news-albanskiyat-premier-poiska-izchislyavane-na-shtetite-ot-navodneniyata.html", "text": "Албанският премиер Еди Рама поиска изчисляване на щетите от наводненията, въпреки че извънредното положение все още не е отменено и опасността остава, пише Albanian Daily News. \r\nСпоред министър-председателя, първо трябва да бъдат проверени нанесените щети върху фамилните домове, след което да се обърне внимание на обществените сгради, училищата и мостовете. \r\n„Всички повреди, които наводненията са нанесли… трябва да бъдат изчислени“. Премиерът също така поиска това да бъде изпълнено „в условията на пълна прозрачност и сериозност, така че никой от засегнатите хора или семейства да не остане извън списъка“. Рама подчерта, че е нужно в най-кратки срокове да се изготви план за възстановяване на инфраструктурата на страната.  Цанко Цолов", "date": "2017.12.02", "title": "Albanian Daily News: Албанският премиер поиска изчисляване на щетите от наводненията"}
