{"url": "http://www.focus-news.net/news/2018/10/13/2578038/veliko-tarnovo-sedmi-praznik-na-elenskiya-but-podgotvyat-v-elena.html", "text": "Седми празник на еленския бут подготвят в Елена. Това съобщиха за  Радио „Фокус“ – Велико Търново  от местната администрация. Традиционно събитието ще се проведе около Димитровден в рамките на три дни. В програмата са включени много музика, танци, веселие и месни изкушения. Празничните прояви ще започнат още на 26 октомври с изява на мъжка фолклорна група „Дъбене“. На следващия ден е същинското откриване на празника, който ще започне с възстановка „Пърлене на прасе над трап“, която ще се състои в специално оформения за целта касапски кът. По обяд на градския пазар ще бъде открита  кулинарна изложба, тогава ще бъде даден старт и на програмата с участието на общински и гостуващи читалища. Организаторите са подготвили и приключенска игра „В търсене на изчезналия бут“. Самодейни състави ще забавляват жителите и гостите на балканското градче, а вечерта небето над площад „Христо Ботев“ ще бъде осветено от празнична заря. Кулинарните прояви ще продължат и на следващия ден, съпътствани от много музикални изненади. \r\nПразникът на еленския бут е едно от най-известните и мащабни събития в културния календар на града. Провеждането на кулинарния фестивал по Димитровден се свързва с традициите на балканджиите, които незнайно откога, по това време на годината се стичали на най-големия, пъстър и весел събор в околията. \r\nОрганизатори на феста са община Елена и Местен съвет по туризъм. \r\nМария НЕДЕВА", "date": "2018.10.13", "title": "Велико Търново: Седми празник на еленския бут подготвят в Елена"}
{"url": "http://www.focus-news.net/news/2018/10/13/2578041/pazardzhik-opredelen-e-nositelyat-na-drinovskata-stipendiya-za-uchebnata-2018-2019-godina.html", "text": "Определен е носителят на Дриновската стипендия за учебната 2018-2019 година, съобщиха от  Община Панагюрище.  Комисия, назначена със заповед на кмета на община Панагюрище Никола Белишки определи за носител на поименната студентска стипендия „Проф. Марин Дринов“ за учебната 2018/2019 година Петко Иванов Лисков – студент (бакалавър) в университета Есекс в Колчестър, Англия, специалност „Финанси“. Поименната студентска стипендия „Проф. Марин Дринов” е учредена от Община Панагюрище и „Асарел-Медет“ АД през 2009 година по повод 170-та годишнина от рождението на бележития българин, чийто житейски път тръгва от Панагюрище. Средствата са подсигурени от „Асарел-Медет” АД по силата на дарителски договор, който се сключва между изпълнителния директор на дружеството и кмета на общината. Стипендията се присъжда всяка година на млад, талантлив и умен панагюрец, който учи във висше учебно заведение в чужбина. По този начин се пази и продължава българската възрожденска традиция да бъдат подкрепяни и стимулирани знаещите и можещи панагюрски деца. Първият български професор по история Марин Дринов, който е член-съосновател и първи председател на Българското книжовно дружество, днес Българска академия на науките, завършва образованието си в Русия, подпомогнат от заможни и влиятелни панагюрски общественици. Студентската стипендия, учредена на негово име е знак на преклонение пред делото му и уважение към неговата личност. Поименната студентска стипендия „Проф. Марин Дринов“ ще бъде връчена на официална церемония на 20 октомври 2018 година /събота/ от 11:00 часа в къща музей „Проф. Марин Дринов“, която е част от събитията, посветени на 180-та годишнина от рождението на именития панагюрец.", "date": "2018.10.13", "title": "Пазарджик: Определен е носителят на Дриновската стипендия за учебната 2018-2019 година"}
{"url": "http://www.focus-news.net/news/2018/10/13/2578039/reuters-sergey-lavrov-zayavi-che-rusiya-ima-namerenie-da-zasili-vazdushnata-si-sigurnost-s-egipet.html", "text": "Министърът на външните работи на Русия Сергей Лавров заяви, че страната му има намерение да работи заедно с Египет за засилването на въздушната сигурност, три години след като бомбена атака свали руски самолет, убивайки повече от 200 туристи на борда му, предава  Reuters . \r\nВ колонка, публикувана в египетския държавен вестник Ал-Ахрам, преди посещението на президента Абдел Фатах ас Сиси в Москва през следващата седмица, Лавров похвали това, което описа като „многообразно партньорство“ с Египет. \r\n„Важно е днес да продължим съвместните усилия, които са насочени към запазването на сигурността на гражданите и на двете страни, включително и сигурността в самолетите“, написа Лавров в коментара си, публикуван на арабски език.  Йонислав Дочев", "date": "2018.10.13", "title": "Reuters: Сергей Лавров заяви, че Русия има намерение да засили въздушната си сигурност с Египет"}
{"url": "http://www.focus-news.net/news/2018/10/13/2578040/nimh-utre-shte-bade-predimno-slanchevo-s-po-znachitelni-uvelicheniya-na-oblachnostta-v-yuzhnite-rayoni-ot-stranata.html", "text": "Утре ще бъде предимно слънчево с по-значителни увеличения на облачността в южните райони от страната. Това съобщи за  Агенция „Фокус”  дежурният синоптик Христо Христов                              от  Националния институт по метеорология и хидрология (НИМХ)  при Българската академия на науките (БАН). \r\nПреди обяд на места в низините и около водните басейни, на повече места в югоизточните райони от страната, ще има мъгла или ниска облачност. Ще духа слаб източен, в Източна България до умерен североизточен вятър. Максимални температури между 19° и 24°, в София 20°. \r\nНад Черноморието ще бъде предимно слънчево, преди обяд на места, главно по южното крайбрежие с мъгла или ниска облачност. Ще духа до умерен североизточен вятър. Максимални температури на въздуха: 18°-20°. Температурата на морската вода е 19-20°. Вълнението на морето ще бъде 3-4 бала. \r\nНад планините ще бъде предимно слънчево. Ще духа слаб, по високите и открити части умерен източен вятър. Максималната температура на височина 1200 метра ще е около 13°, на 2000 метра - около 7°.   \r\nВ началото на следващата седмица ще преобладава слънчево време. Преди обяд на отделни места в низините и котловините ще бъде мъгливо или с ниска облачност. В нощните часове и рано сутрин ще е почти тихо, а през деня ще духа слаб източен, в Източна България - до умерен североизточен вятър. Преобладаващите минимални температури ще са между 5° и 10°, по-високи по Черноморието, максималните – между 20° и 25°. В сряда от изток облачността ще се увеличава, след обяд на места в Южна България ще превали.", "date": "2018.10.13", "title": "НИМХ: Утре ще бъде предимно слънчево с по-значителни увеличения на облачността в южните райони от страната"}
{"url": "http://www.focus-news.net/news/2018/10/13/2578042/predstoyashti-mezhdunarodni-sabitiya-za-14-oktomvri-agentsiya-fokus.html", "text": "Местни избори в Бавария, на които съюзниците на Ангела Меркел от ХСС ще се борят за запазване на мнозинство си пред крайнодясната „Алтернатива за Германия“. \r\n***  Общи избори в страната. \r\n***  Местни избори, които ще са сериозен тест за коалицията на министър-председателя Шарл Мишел. \r\n***  Продължава разследването на изчезналия саудитски журналист Джамал Хашоги. \r\n***", "date": "2018.10.13", "title": "Предстоящи международни събития за 14 октомври (Агенция \"Фокус\")"}
{"url": "http://www.focus-news.net/news/2018/10/13/2578043/milen-nikolov-rim-burgas-v-burgaski-region-veche-nyama-tolkova-izrazena-imanyarska-agresiya.html", "text": "В Бургаски регион вече няма толкова изразена иманярска агресия. Това каза за  Радио „Фокус“ – Бургас  Милен Николов, директор на Регионалния исторически музей-Бургас. По думите му единствено Странджанският район прави изключение.  „Селата в Странджа са обезлюдени и следователно иманярите там действат по-свободно. От известно време там се засили полицейското присъствие, което е добре,  но то по-скоро контролира основните пътища. Виновни за това няма. Проблемът идва от малкия брой население. В Бургаска община големите набези са станали в края на 90-те години до около 2002 година“, каза още Николов. Той добави, че още от Древността има закон, който гласи, че намереното под земята културно наследство, принадлежи на държавата. \r\n„Тези обекти са общи – така е правилно да се разсъждава спрямо тях. Иманярите обаче не смятат така. След като са открили обект, те го считат за свой“, каза още Николов. По думите му много трудно може да се разкрие дали един предмет е фалшив или не. \r\n„Технологиите са такива в днешно време, че биха могли да се направят много трудно разпознаваеми дубликати, особено на монетите“, допълни още директорът. \r\n„Според колегите от Националния археологически институт с музей намереното наскоро златно съкровище е оригинал, аз бих им се доверил на 100%. Според други мнения, това е фалшификат, но фалшификатът се прави по матрица. Такава няма, ако бъде показана – да, това ще е неоспоримо доказателство“, добави Николов. \r\nМария ГЕОРГИЕВА", "date": "2018.10.13", "title": "Милен Николов, РИМ-Бургас: В Бургаски регион вече няма толкова изразена иманярска агресия"}
{"url": "http://www.focus-news.net/news/2018/10/13/2578044/plovdiv-novi-parkovi-peyki-za-otdih-sa-montirani-v-rayon-severen.html", "text": "Нови 26 броя паркови пейки са монтирани в Район „Северен” в Пловдив, съобщи за  Радио „Фокус“-Пловдив  кметът на Района инж. Ральо Ралев. Пейките са поставени на места по преценка на районната администрация, както и по желания на граждани, а стотици други са ремонтирани. \r\nОбщо 90 броя от новите съоръжения за отдих са поставени през 2018-та година, като монтажът им бе извършен поетапно, а с 550 броя ребра са подменени счупени или липсващи части от пейките. \r\nИнж. Ралев апелира гражданите да опазват общинското имущество и да сигнализират при констатация на нарушения. Местата на поставените пейки са следните: 2 броя в района на ОУ „Димитър Димов“; 1 брой на ул. „Победа“ № 19 ; 5 броя в района на СУ „П.К.Яворов“; 3 броя в района на СУ „Христо Г. Данов“; 1 брой на ул. „Колю Фичето“ № 25 ; два броя на ул. „Сидер войвода“ № 4; по един брой на бул. „България“ № 118, на ул. „Вук Караджич“ № 19; ул. „Брезовска“ № 44, ул. „Борба“ № 1; 2 броя на ул. „Гонда вода“ № 28-30; 3 броя на ул. „Гонда вода“ № 18-20-24; по един брой на ДЯ „Палечка“, ул. „Победа“ № 50, бул. „Дунав“ № 150 на спирката.", "date": "2018.10.13", "title": "Пловдив: Нови паркови пейки за отдих са монтирани в Район „Северен”"}
{"url": "http://www.focus-news.net/news/2018/10/13/2578073/sport-balgariya-pobedi-kipar-s-21-v-mach-ot-turnira-liga-na-natsiite.html", "text": "Спорт: България победи Кипър с 2:1 в мач от Група 3 на Лига „С“ от турнира Лига на нациите. Гостите поведоха преди почивката с гол на Григорис Кастанос в 41-ата минута, но след почивката два гола на Десподов в 59-ата и Тодор Неделев в 68-ата, донесоха третата поредна победа за България в групата, където с 9 точки сме еднолични лидери. Втори е отборът на Норвегия с 6, Кипър е с 3 точки, а Словения с нула. Във вторник гостуваме в Норвегия, а до края предстоят визита на Кипър (на 16 ноември) и домакинство на Словения (на 19 ноември). \r\nВ голямото дерби от Група „А“ тази вечер Холандия победи Германия с 3:0.  \r\nДруги резултати: \r\nМакедония – Лихтенщайн 4:1 \r\nИрландия – Дания 0:0 \r\nНорвегия – Словения 1:0 \r\nАрмения – Гибралтар 0:1 \r\nГрузия – Андора 3:0 \r\nЛатвия – Казахстан 1:1 \r\nСловакия – Чехия 1:2", "date": "2018.10.13", "title": "Спорт: България победи Кипър с 2:1 в мач от турнира Лига на нациите"}
{"url": "http://www.focus-news.net/news/2018/10/13/2578052/bbc-germaniya-protestira-sreshtu-zasilvashtite-se-krayno-desni-nastroeniya.html", "text": "Повече от сто хиляди души са участвали в протестен марш в Берлин срещу ксенофобията и засилващото се влияние на крайно десните сили, съобщава Джени Хил, кореспондент на  BBC , от германската столица.  \r\nПоходът е организиран от групи, защитаващи правата на човека. Участниците в него са издигнали плакати с призиви „Неделими“ и „Обединени срещу расизма“.  \r\nВ последните години антиимигрантски настроената партия „Алтернатива за Германия“, създадена през 2013-та, бързо набра скорост. В 2017-та тя влезе в парламента като най-голямата опозиционан партия.  \r\nОчаква се в неделя, когато в южната провинция Бавария се провеждат местни избори, тя да спечели значителен брой гласове.  Ивелина Ватова", "date": "2018.10.13", "title": "BBC: Германия протестира срещу засилващите се крайно десни настроения"}
{"url": "http://www.focus-news.net/news/2018/10/13/2578049/pazardzhik-ucheni-shte-predstavyat-istoriyata-i-otkritite-nahodki-na-krepostta-krasen-kale-kray-selo-bata.html", "text": "Предвиждаме няколко срещи с учени, които са работили и изследвали историята на крепостта „Красен кале“ в село Бъта, каза за  Радио „Фокус“-Пазарджик  Георги Александров, кмет на населеното място. По думите му ще се организира до края на месеца среща с тях в читалището на село Бъта. “Учените ще разкажат за историята на крепостта, за намерените артефакти и за това какви намерения имат към бъдещи разкопки. Историята на крепостта „Красен кале“ вълнува много от местните хора на Бъта, както и туристи, които се интересуват от миналото“, каза Александров . Средновековният град-крепост Красен, който възниква през 4 век и е бил един от най-значимите градове в региона, тъй като е разполагал с гъсто жилищно застрояване, обширни подградия извън крепостта. В подножието на хълма, където е разположен Красен е открита една от най-старите църкви на Балканите. \r\nРадослава МУРДЖЕВА", "date": "2018.10.13", "title": "Пазарджик: Учени ще представят историята и откритите находки на крепостта „Красен кале“ край село Бъта"}
{"url": "http://www.focus-news.net/news/2018/10/13/2578051/rtk-kosovo-hashim-tachi-se-sreshtna-s-prezidenta-na-armeniya-armen-sarkisyan.html", "text": "Президентът на Косово се срещна с арменския си колега Армен Саркисян в кулоарите на Конференцията на франкофонските държави в Ереван, предава държавната „Радио и телевизия Косово (RTK). \r\nТачи е благодарил на Саркисян за гостоприемството и организацията на мероприятието, на което Косово получи статут на асоцииран член. \r\nСъгласно съобщението от канцеларията на косовския държавен глава, двамата президенти са обсъдили теми от общ интерес и са се съгласили да продължат комуникацията помежду си. Иван Христов", "date": "2018.10.13", "title": "RTK (Косово): Хашим Тачи се срещна с президента на Армения Армен Саркисян"}
{"url": "http://www.focus-news.net/news/2018/10/13/2578050/blagoevgrad-35-godishen-mazh-e-zaginal-pri-katastrofa-na-patya-mezhdu-selo-lilyanovo-i-sandanski.html", "text": "35-годишен мъж е загинал при катастрофа на пътя между село Лиляново и град Сандански. Това съобщиха от  ОДМВР - Благоевград.  \r\nПо първоначална информация инцидентът е станал около 13.30 часа днес на пътя между село Лиляново и град Сандански.  35-годишният водач на лек автомобил „Шкода Фабия” се е движил към град Сандански. На десен завой е изгубил контрол над автомобила, излязъл е в дясно от пътното платно, ударил се е в крайпътен скат и се е преобрърнал по таван. \t \r\nПри инцидента водачът на автомобила, който е от град Сандански, е починал на място.", "date": "2018.10.13", "title": "Благоевград: 35-годишен мъж е загинал при катастрофа на пътя между село Лиляново и  Сандански"}
{"url": "http://www.focus-news.net/news/2018/10/13/2578046/mvr-stolichni-ognebortsi-gasyat-pozhar-obhvanal-pokrivna-konstruktsiya-v-zavedenie-na-bul-evlogi-georgiev.html", "text": "Столични огнеборци гасят пожар, обхванал покривна конструкция в заведение на бул. „Евлоги Георгиев”, съобщиха от  пресцентъра на МВР.  Посетителите са изведени, по първоначални данни няма пострадали. Сигнал за инцидента е подаден към 19.45 часа тази вечер. На място веднага са изпратени екипи на пожарната. Районът е отцепен от полицейски сили, посетителите на заведението са евакуирани. Гасителните действия продължават и в момента,  огънят е обхванал покривната конструкция на ресторанта. Тепърва ще се изясняват и причините за възникналия инцидент.", "date": "2018.10.13", "title": "МВР: Столични огнеборци гасят пожар, обхванал покривна конструкция в заведение на бул. „Евлоги Георгиев”"}
{"url": "http://www.focus-news.net/news/2018/10/13/2578045/kashtata-muzey-na-yavorov-se-prodava-vodyat-se-razgovori-dali-darzhavata-ili-obshtinata-da-ya-pridobiyat-obzor.html", "text": "Къщата-музей на поета и революционер Пейо Яворов се продава от частен съдебен изпълнител. Това показва справка на сайта на Камарата на частните съдебни изпълнители. Имотът, намиращ се на бул. „Раковски\" № 136, е оценен на 1 628 758 лева. Обявата за търга е публикувана на 11 октомври 2018 г. Търгът трябва да приключи на 16 ноември 2018 г. В тази къща от ноември 1912 г. до трагичната нощ на 30 ноември 1913 г. живеят Пейо Яворов и Лора Каравелова. От 1963 г. къщата функционира като музей, съхраняващ ценни сбирки от ръкописи, оригинални фотографии, личната библиотека на поета, първите му издания с автографи, оръжейната му колекция. Лични вещи на Пейо Яворов, Мина Тодорова, Лора Каравелова, живописни платна, графични листове и произведения на пластичното изкуство от бележити български творци.  \r\nПо-късно през деня   кметът на София Йорданка Фандъкова  написа публикация в официалната си „Фейсбук“ страница относно новината за продажбата на къщата-музей на поета. „Къщата на Яворов е част от културно-историческото наследство на София и ценен архитектурен паметник. След новината от вчера, че тя е обявена за продажба от ЧСИ, разговарях с министър-председателя Бойко Борисов и министъра на културата Боил Банов затова общината или държавата да я придобият“, се посочва още в страницата. Според нея къщата на Яворов трябва да бъде отворена свободно за граждани и пълноценно да изпълнява функцията на музей на един от най-великите български поети. „Нашата задача е тя да бъде съхранена като архитектурен паметник, заедно с всички изключително ценни сбирки от ръкописи, книги и вещи на поета Пейо Яворов. Къщата от десетилетия е частна собственост. Поради отказ на собственика да я реставрира и поддържа съм налагала най-високата глоба от 100 хил. лв. Преди години беше направен ремонт на фасадата, но състоянието на конструкцията остава тежко“, написа още тя.  Жените социалистки от град София  също излязоха с позиция по повод продажбата от частен съдебен изпълнител на къщата на Яворов в София. Те се обърнаха към Йорданка Фандъкова с искане Общината да участва в търга и да закупи имота. Те настояват общинските съветници да внесат такова предложение в комисията по култура.  Според   лидера на БСП Корнелия Нинова  къщата музей на Пейо Яворов е паметник на културата. “Яворов е един от най-ярките символи на българската култура и духовност. Призоваваме кмета Фандъкова да направи всичко възможно Общината да придобие собствеността. Тя може да я предостави за ползване на Съюза на българските писатели и това място да не пустее и да не се руши, а да се превърне в средище на българщината и духовността”, коментира още тя.   \r\nПо повод новината лидерът на БСП - София  Калоян Паргов  каза, че реституцията на имоти като къщата на Пейо Яворов е било огромна грешка, която държавата е допуснала преди години. „Държавата трябваше да търси други механизми за обезщетяване на собствениците. Какво по-голямо доказателство за правилността на нашата позиция от това, което се случи с къщата на Яворов? Този лош и срамен пример трябва да е сигнал за управляващите не само в Столична община. Мисля, че е крайно време и Министерството на културата да помисли за трайно разрешаване на проблема със собствеността на подобни имоти и запазването на културно-историческото наследство\", коментира Калоян Паргов. Според него сега е много важно да бъдат осигурени средства, с които къщата-музей да бъде ремонтирана.  \r\nДаяна ДЮЛГЕРОВА", "date": "2018.10.13", "title": "Къщата-музей на Яворов се продава, водят се разговори дали държавата или общината да я придобият (ОБЗОР)"}
{"url": "http://www.focus-news.net/news/2018/10/13/2578047/plovdiv-s-49-izbiratelna-aktivnost-priklyuchi-mestniyat-referendum-za-dobiv-na-inertni-materiali-v-selo-katunitsa.html", "text": "С 49 % избирателна активност приключи местният референдум за добив на инертни материали в село Катуница. Това съобщи за  Радио \"Фокус\" - Пловдив  Димитър Алексов, секретар  на Общинската избирателна комисия в Садово. \"924 от общо 1876 души от село Катуница са дали своя вот в трите образувани секции. Денят започна с ниска избирателна активност, но в следобедните часове тя достигна изключително високи стойности. Гласуването протече нормално, без никакви проблеми\", каза Алексов.  Хората от населеното място имаха възможността да изразят своята позиция „за“ или „против“ добива на инертни материали от землището на Катуница за времето от 07.00 до 20.00 часа.  За да бъде валиден референдумът, трябва да гласуват минимум 40 % от имащите право на глас общо 1876 жители на Катуница. Активността от 49 % надхвърли изискуемия праг. Резултатите от референдума ще станат ясни в късните часове. \r\nТони МИХАЙЛОВ", "date": "2018.10.13", "title": "Пловдив: С 49 % избирателна активност приключи местният референдум за добив на инертни материали в село Катуница"}
{"url": "http://www.focus-news.net/news/2018/10/13/2577803/kathimerini-gartsiya-shte-poluchi-169-miliarda-evro-kato-speshna-pomosht-za-migratsionniya-problem.html", "text": "Гърция ще получи 1.69 милиарда евро като спешна помощ за миграционния проблем, пише електронното издание на гръцкия вестник  Kathimerini . \r\nЕвропейският съюз е отделил общо 1,69 милиарда евро за спешна помощ, за да помогне на Гърция да се справи с кризата с бежанците, според данни, публикувани тази седмица от Европейската комисия. \r\nГръцките власти ще получат 794 млн. eвро от тази сума, докато 506,67 млн. ще отидат в Агенцията на ООН за бежанците (ВКБООН), а още 119,7 млн. ще отидат в Международната организация по миграция (МОМ). \r\nЕвропейската служба за подкрепа на убежището  и неправителствените организации, свързани с Европейската комисия, ще получат съответно 26 милиона и 201 милиона.  Юлиян Марков", "date": "2018.10.13", "title": "Kathimerini: Гърция ще получи 1.69 милиарда евро като спешна помощ за миграционния проблем"}
{"url": "http://www.focus-news.net/news/2018/10/13/2577800/predstoyashti-sabitiya-v-stranata-za-13-oktomvri-agentsiya-fokus.html", "text": "*** \r\nОт 11.30 часа в концертната зала на Народно читалище „Добри Войников – 1856“ председателят на Народното събрание Цвета Караянчева ще присъства на заключителния концерт и ще връчи първите награди на Международния конкурс за камерно пеене „Панчо Владигеров“.  \r\n*** \r\nОт 09.00 часа в Гранд Хотел София ще се проведе конференция, организирана от Фондация „Конрад Аденауер” и Център за политическо развитие и демокрация на тема:  \"Дългосрочната грижа – възможности за България“. \r\n*** \r\nОт 09.30 часа в Киносалон, ул. „Позитано\" № 20, в рамките на два дни, ще се проведат Деветнадесетият фестивал на патриотичната и антифашистката песен „Сребърни чучулиги\" и Шестнадесетият фестивал на фронтовата песен „Альоша“.  \r\n*** \r\nОт 11.00 часа в Аулата на Военномедицинска академия ще се проведе информационна кампания за донорството пред най-голямата мото организация в България Sofia Riders. \r\n*** \r\nОт 11.00 часа в парка „Княз-Борисова градина“ Столична община и Българското дружество за защита на птиците канят децата да се включат в съвместна инициатива за поставяне на къщички за птици. Събитието ще се проведе на Алеята на птиците, в непосредствена близост до Астрономическата обсерватория на СУ „Св. Климент Охридски“. \r\n*** \r\nОт 16.00 часа до 22.00 часа в Астрономическата обсерватория на Софийския университет „Св. Климент Охридски“ при ясно небе са предвидени наблюдения на Слънцето, Луната и Марс с няколко телескопа по повод Световния ден на астрономията.  \r\n*** \r\nОт 17.00 часа в Литературен клуб „Перото“ ще бъде представена книгата „Капка“ на Лъчезар Станчев.  \r\n*** \r\nОт 18.00 часа в парка зад НДК, както и фоайето под зала 6 ще бъде открито третото издание на Night Market. \r\n*** \r\nОт 19.00 часа в зала 1 на НДК ще се състои концерт-спектакълът „Първо Любе“.  \r\n*** \r\nОт 09.00 часа в зала „Скаптопара“ ще бъде открит II Държавен турнир по художествена гимнастика „Купите на Кмета на община Благоевград“. \r\n*** \r\nОт 11.00 часа на площад „Македония“ ще се проведе инициатива „Заедно за природата“, която насърчава разделното събиране на опаковки от бира и рециклирането им. \r\n*** \r\nОт 14.00 часа в залата на Културен дом на нефтохимика ученици от училище „Филип Кутев“ в Котел ще свирят и пеят благотворително за децата от ДМСГД „Вяра, Надежда и Любов“. \r\n*** \r\nОт 15.30 часа в учебната зала на Иновативно училище \"Александър Георгиев-Коджакафалията\" ще бъдат организирани безплатни уроци по програмиране за деца. \r\n*** \r\nВ рамките на два дни мол „Варна“ ще бъде домакин на Четвъртото издание на Фестивал на Индия. \r\n*** \r\nОт 09.30 часа във Фестивален и конгресен център – Варна, в зала „Пресцентър“ ще се проведе кръгла маса под надслов: „Проблеми и перспективи пред туризма“. От 13.00 е предвидена и пресконференция за медиите. Участие в събитието ще вземат кметове на населени места от областите Варна и Добрич, представители на  Варненската митрополия, на Варненския икономически университет, туроператорски и ресторантьорски асоциации, асоциации за алтернативен туризъм,  хотелиерски асоциации и др.  \r\n*** \r\nОт 10.00 часа в клуба на ВМРО евродепутатът и зам.-председател на партията Ангел Джамбазки ще даде пресконференция. \r\n***  \r\nОт 10.00 часа във Факултета по изобразителни изкуства на ВТУ „Св. св. Кирил и Методий“ ще се проведе откриване на двудневния форум за триизмерна графика Vision 2018.  \r\n***  \r\nОт 10.00 часа в парк „Дружба“  ще се проведат Масови безплатни тренировки – Есен 2018. \r\n*** \r\nОт 10.00 часа ще се проведе пешеходен тур, който ще обиколи обекти, изградени от Уста Колю Фичето. Сборният пункт е Паметникът на обесените.  \r\n*** \r\nОт 10.30 часа в центъра на с. Малки Чифлик ще бъдат отбелязани 90 години от създаването на местното читалище.  \r\n***  \r\nОт 11.00 часа в Читалище „Искра“ Театър „ВЕСЕЛ“ представя: „Маша и мечокът“ – детски куклен спектакъл.  \r\n*** \r\nОт 11.00 часа в читалище „Искра“ ще гостува спектакълът „Жабчо“ на Държавен куклен театър – Ямбол.  \r\n***  \r\nОт 17.00 часа в Изложбени зали „Рафаел Михайлов“ Лекция „Пътят към успеха“, част от Националната кампания „Аз събуждам България”. \r\n*** \r\nОт 09.30 часа в зала на Общинския съвет-Видин ще се проведе Фестивалът „Здравей, Здраве“.  \r\n*** \r\nВ  с. Цар Шишманово  ще се проведат няколко тържествени събития, посветени на 100  години от края на  Първата световна война, 5 години от откриването на Войнишкия паметник в селото и откриване на реновирана крайпътна чешма. От 10.30 часа в храма на селото видинският  митрополит  Данил ще отслужи  Архиерейска заупокойна  литургия за падналите във войните за обединението на България. От 11.00 часа ще бъдат поднесени венци и цветя на паметника в парка на селото и „Вечная памят”. От 11.30 часа ще се състои тържествен водосвет за откриване на реновираната  Войнишка чешма,  отслужен от Видински  Митрополит  Данил. В 12.00 часа ще бъде дадена Благословена трапеза в  района на парка до храма / При неподходящо време в салона на кметството/. \r\n*** \r\nОт 10.30 часа в салона на НЧ „Развитие 1969”- Враца ще се проведе 19-ия Празник на старата градска песен „Мара Врачанка“.  \r\n*** \r\nОт 9.45 часа на стадион „Захарни заводи“ ще се състои среща от първенството на юноши младша възраст ОФК „Локомотив“-ФК „Белица 2017“. \r\n*** \r\nОт 11.00 часа в НЧ „Звезда-1905“-с. Правда ще се състои кулинарна изложба и фолклорна програма по повод „На Празник в село Правда“.  \r\n*** \r\nОт 18.00 часа в Концертна зала на Младежки център „Захари Стоянов“, народната певица Калинка Вълчева ще бъде удостоена с почетен знак „Златен век” – печат на Цар Симеон Велики – златен, грамота за принос в развитието и утвърждаването на българската култура и национална идентичност. \r\n*** \r\nОт 11.00 часа в парк „Рила“, Община Дупница ще се включи в инициативата Световен ден на ходенето.  \r\n*** \r\nОт 16.30 часа  в храм „Успение Богородично“ ще бъде посрещната Чудотворната икона на Пресвета Богородица \"Скоропослушница\" от гр. Ананиев – Украйна. От 17.00 часа в храма ще се отслужи вечерно богослужение. Църквата ще бъде отворена за поклонение пред чудотворната икона до 24.00 часа. \r\n*** \r\nОт 11.00 часа в парка пред Художествена галерия „Владимир Димитров – Майстора“ ще се проведе кампания на тема „Бъдеще на кохезионната политика на Европейския съюз”.  \r\n*** \r\nОт 09.30 часа в хотел „Житомир“ ще се проведе кръгла маса на тема „Ролята на жените за преодоляване на демографската криза и диспропорциите в изоставащите северозападни райони“. Събитието се организира по инициатива на Обединението на жените социалистки – София и в него ще вземат участие представители на организациите на БСП от Монтана, Видин и Враца и на граждански и неправителствени организации. \r\n*** \r\nОт 19.00 часа на градския площад в града продължава Международния музикален фестивал „Златен кестен”.  \r\n*** \r\nМежду 10.00 часа и 16.00 часа в Ramada Plovdiv Trimontium ще се проведе изложение за работа, посветено на здравните работници. \r\n*** \r\nОт 11.00 часа в Цар Симеоновата градина ще бъде открито Четвъртото издание на Фестивала за изпълнителски изкуства „Квартална сцена“.  \r\n*** \r\nВ 18.00 часа в Културен център „Тракарт“ ще се състои церемония по награждаване на победителите в Национален конкурс за поезия „Добромир Тонев\".  \r\n*** \r\nОт 9.00 часа ще започне второто издание на изложението „Фермер Експо Раковски 2018“ с фокус върху иновациите в животновъдството.  \r\n*** \r\nОт 19.00 часа на сцената на градския площад ще се състои гала-концерт и награждаване на участниците в 24-тия Международен музикален фестивал „Златен кестен”.  \r\n*** \r\nВ с. Катуница, общ. Садово ще се проведе референдум с въпрос: „Против ли сте органите на местното самоуправление и местната администрация в Кметство Катуница и Община Садово да издават и съгласуват всякакви административни актове и разрешения от компетентността си, включително за изграждане на сгради на основно застрояване и за поставяне на преместваеми обекти, във връзка с концесия за добив на строителни материали – пясъци и чакъли от находище „Кацара”, участък „Кацара2” в землището на с. Катуница, община Садово?”. \r\n*** \r\nВ 09.30 часа Негово високопреосвещенство Неврокопският митрополит Серафим ще освети нова църква край село Тросково. \r\n*** \r\nВ спортна зала „Васил Левски“ ще се проведе Национален турнир по спортни танци „Купа Сливен 2018“.  Състезателният ден започва с Национален турнир „Изгряващи Звезди” от 10.00 часа, а от 11.30 часа продължава с Държавен турнир „Сливен 2018“. Третата част е от 13.00 часа - за Купа Сливен 2018. \r\n*** \r\nОт 10.00 часа в ОУ „Проф. д-р Асен Златаров“ ще се проведе областно математическо състезание „Стоян Попратилов“, посветено на 106-тата годишнина от Освобождението на Родопите.  \r\n*** \r\nОт 10.00 часа на площад „Свобода“ ще се проведе поход в чест н а106 години от Освобождението на Родопите.  \r\n*** \r\nОт 10.30 часа ще бъде даден стартът на поход от пл. „Свобода“ до горски парк „Амзово“ по повод Световния ден на ходенето. \r\n*** \r\nОт 09.30 часа пред НЧ  „Св. Климент Охридски“ за втори път ще се проведе фестивал „Здравей, Здраве!“.  \r\n*** \r\nОт 10.00 часа в с. Дълбоки ще се състои Четвърти фолклорен събор на сватбената обредност „Трепнали са девет сита, вдигнала сай тежка сватба“.  \r\n*** \r\nВелосипедното предизвикателство „С велосипед до Луната“ ще се проведе в Стара Загора. От 11.00 часа в парк „Зеленият клин“ – на кръстовището на улиците „Димитър Подвързачов“ и „Проф. Никола Кожухаров“ е първият старт за професионалните състезатели. Веднага след края на професионалните стартове, около 15.30 часа, любителите ще се включат в предизвикателството, в което сами или щафетно ще изминат желан брой обиколки в рамките на 30 минути. \r\n*** \r\nОт 11.30 часа на сцената на античната улица пред РИМ-Стара Загора ще бъде официално открито изложение за вино и кулинарни продукти – Фестивал на виното и културното наследство „Августиада 2018“. \r\n*** \r\nОт 16.00 часа ще се състои Празник на село Яворово.  \r\n*** \r\nОт 16.00 часа и 18.30 часа в залата на първия етаж на РБ „Захарий Княжески“ ще се бъдат прожектирани филми от Кино-литературен фестивал Синелибри 2018: „Безкрайната градина“ (България, 2017), 90 мин. и „На плажа Чезъл“ (Великобритания, 2017), 110 мин. Входът е свободен.", "date": "2018.10.13", "title": "Предстоящи събития в страната за 13 октомври (Агенция „Фокус“)"}
{"url": "http://www.focus-news.net/news/2018/10/13/2577801/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп разглежда няколко кандидати, които да заменят главния прокурор на страната Джеф Сешънс, пише американското електронно издание  The Washington Times . \r\nСпоред информация на „Wall Street Journal“ Тръмп обмисля пет души, един от които да служи като най-висшия правоприлагащ орган на страната. Петимата, за които става на въпрос, са министърът на здравеопазването и човешките услуги Алекс Азар, заместник-държавният секретар Джон Съливан, главният съветник към министерството на транспорта Стивън Брадбъри, пенсионираният съдия Джанис Роджърс Браун и бившият главен прокурор Бил Бар. \r\nИзточници от Белия дом са разкрили пред „Wall Street Journal“, че няма непосредствени планове за премахването на Сешънс и въпреки честите атаки на американския президент срещу главния прокурор, Тръмп рядко говори за него заместник. \r\nИнформацията идва само ден, след като друг американски вестник, „The Washington Post“, съобщи, че Тръмп е разговарял с Матю Уитакър, шефът на екипа на Сешънс, за това да поеме поста на главен прокурор. \r\nОтношенията между Тръмп и Сешънс станах особено обтегнати през последните месеци, след като президентът продължава да критикува главния прокурор, за това че се е отказал да участва в разследването за руска намеса в изборите на САЩ, оставяйки го на специално избрания прокурор Робърт Мюлер. \r\n***  Министърът на търговията на САЩ отправи послание към Китай, че всякакви бъдещи търговски преговори между Вашингтон и Пекин трябва да включат и валутните въпроси, пише американското електронно издание  The Hill . \r\n„Изразих своето притеснение относно неустойчивостта на валутата им (юан) и че като част от всякакви търговски разговори, валутата трябва да бъде част от дискусията“, заяви Мнучин в интервю за „Reuters“ по отношение на среща, която имаше с директора на китайската централна банка И Ган в кулоарите на ежегодната среща на Международния валутен фонд и Световната банка в Индонезия. \r\nМнучин добави и че Пекин трябва да предприеме действия, за да адресира търговските спорове между двете страни, преди търговските преговори да могат да продължат. \r\n„Мисля, че имахме продуктивно обяснение от неговата гледна точка относно тези въпроси“, заяви той, добавяйки че настоящите обстоятелства са принизили юана спрямо долара. \r\n***  Петима палестинци са загинали в интензивни сблъсъци с Израелските сили за сигурност (ИСС) край Ивицата Газа, заявиха от министерството на здравеопазването в района, пише израелското електронно издание  The Times of Israel . \r\nОт ИСС заявиха, че около 14 000 протестиращи са хвърляли гранати, бомби, запалителни бомби и камъни срещу тях на няколко места край границата. „Hadashot“ съобщи, че за пръв път военнослужещи са били обстрелвани и с арбалети. \r\nСилите за сигурност са отговорили със средства за разпръскване на бунтове и жив огън там, където е било нужно. \r\nСпоред „Hadashot“ редица протестиращи са преминали граничната ограда и са се насочили към снайперски пост на ИСС, принуждавайки военнослужещите да стрелят и убият трима от тях. Армията все още не е потвърдила тази информация. \r\nНяколко други протестиращи са преминали оградата и са заложили бомба близо до нея, която се е взривила и е запалила част от бариерата. \r\nСпоред медии в Газа, поне 50 протестиращи са били ранени от израелски огън. \r\n***  Президентът на Венецуела Николас Мадуро заяви, че САЩ са заповядали на Колумбия да го убият, пише електронното издание на турския вестник  Daily Sabah . \r\n„Белият дом постави задача на Боготоа да убият (Николас) Мадуро“, заяви за себе си в трето лице венецуелският президент в изявление, излъчено по държавните радио и телевизия. „Затова ме наричат диктатор, защото всичко е оправдано срещу диктатурата“. \r\nМадуро обеща, че „те няма да докоснат дори косъм от мен“. \r\nТой не представи никакви доказателства към обвиненията си. \r\nВенецуелският президент Мадуро твърди, че е жертва на „икономическа война“, предвождана от подкрепени от САЩ негови съперници. Той отрече да е ограничавал политическите свободи, настоявайки че опозиционните лидери, подкрепяни от Вашингтон, са планирали опитите за неговото убийство и се стремят да го свалят от власт чрез агресивни улични протести. \r\nВ обръщението си Мадуро настоя, че „Господ и народът ме пазят“ и заяви, че ако нещо се случи с него, работническата класа трябва да започне генерална стачка и бунт. \r\nМадуро не спомена, обаче, случая с Фернандо Албан, опозиционният член на градския съвет на столицата Каракас, който загина след падане от прозорец в централното управление на разузнавателната служба на страната. \r\nПравителството обяви, че той е извършил самоубийство, докато опозицията обвиниха властите че са го убили. Албан беше задържан заради предполагаемо си участие в опита за покушение над Мадуро. \r\nЗапитан относно коментарите на венецуелския президент, говорител на Съвета за национална сигурност към Белия дом заяви: „Политическото предпочитание на САЩ за мирно, подредено завръщане към демокрация във Венецуела остава непроменено“.", "date": "2018.10.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/13/2577802/afp-osvobodeniyat-ot-turtsiya-amerikanski-pastor-otletya-za-sasht-prez-germaniya.html", "text": "Освободеният от Турция американски пастор отлетя за САЩ през Германия, предава  AFP . \r\nАмериканският пастор Андрю Брънсън, освободен по-рано от турски съд след двугодишно задържане, в петък вечерта  излетя от Турция, заминавайки за Германия, откъдето ще продължи към Съединените щати, заяви турският му адвокат. \r\nБрънсън, чието задържане предизвика криза в отношенията на Турция с Вашингтон, излетя от летище \"Аднан Мендерес\" в турския град Измир с американски военен самолет, за американската военна база \"Рамщайн\" в Германия. \r\nМедиите не можеха да придружават Брънсън в салона на летището, но го видяха да пристига по-рано на летището със съпругата си Норин, махайки на репортерите, заобиколен от охрана. \r\nАнадолската агенция потвърди, че Брънсън е излетял, заявявайки, че се очаква да прекара два дни в Германия, преди да се прибере вкъщи.  Юлиян Марков", "date": "2018.10.13", "title": "AFP: Освободеният от Турция американски пастор отлетя за САЩ през Германия"}
{"url": "http://www.focus-news.net/news/2018/10/13/2577806/zapochvat-proverki-na-patnite-remonti-na-dzhi-pi-grup-firmata-se-otkazva-ot-stroitelstvoto-na-tunel-zheleznitsa-obzor.html", "text": "Започват проверки на пътните ремонти, извършвани от фирма „Джи Пи Груп“, по нареждане на премиера Бойко Борисов. Това стана ясно, след като министър-председателят посети Мулдавският манастир „Св. Петка“ до Асеновград и инспектира пътя за Пловдив. Премиерът е възложил на председателя на Агенция „Пътна инфраструктура“ инж. Светослав Глосов, спазвайки закона, фирмата „Джи Пи Груп” да се извади от проектите с европейско и държавно финансиране. Той обърна внимание, че винаги е държал фирмите да работят качествено и в срок. „Всеки, който е заподозрян и тече разследване - да се извади от конкурсите и да си докаже правотата и невинността“, заяви Бойко Борисов. „Няма да дам да ми се петни името. Така, че докато си защитят правотата - нямат работа да участват в конкурси“, категоричен бе министър-председателят. Бойко Борисов е възложил и стриктно да се следи качеството на пътната настилка от АПИ и Института по пътища и мостове. \r\nПред журналисти председателят на УС на АПИ инж. Светослав Глосов коментира, че Агенция „Пътна инфраструктура“ ще засили контрола върху строителството на пътя Момчилград-Крумовград-Ивайловград към новия гранично-пропускателен пункт, който се изпълнява от фирма „Джи Пи Груп“, но няма как да прекрати договора с тях. По думите му фирмата не работи на други обекти на Пътната агенция, а само на този, който е с договор по трансгранично сътрудничество. Там финансирането е европейско за 9 милиона лева. Глосов обясни още, че фирмата има един спечелен търг, който се обжалва в момента от друга фирма. По думите му изискванията на екипите на Агенция „Пътна инфраструктура“ са за управление на качеството на влагане на материали в пътищата и стриктно спазване на договора. „Извършваме рутинни проверки на всички фирми, но конкретно за фирма „Джи Пи Груп“ ще засилим взискателността си към строителния надзор”, каза още инж. Глосов. \r\nВ позиция до медиите от „Джи Пи Груп\" обявиха, че е достойно да депозират отказ от сключване на договор за изпълнение на строителството на тунел „Железница“. Ръководството на фирмата описва медийната обстановка през последния месец като манипулирана, опитваща се да отъждестви граденото десетки години име на компанията в строителния бранш с престъпни квалификации. „Във връзка със започналите проверки, засиленият обществен фокус и познавайки в детайли инвестиционния проект за доизграждане на АМ „Струма\", в частност изграждането на тунел „Железница“, за който проект бяхме избрани за изпълнител вследствие проведената открита процедура по реда на ЗОП, осъзнаваме, че има реална опасност от неспазване на графика за изпълнение на проекта“, посочиха от компанията и уточниха, че това ще наложи започнатите отсечки да се построят за сметка на бюджета и да бъде възстановена предоставената безвъзмездна финансова помощ. „Забавата в изграждането на посочените участъци на АМ „Струма\" е предпоставка за още тежки катастрофи, голям брой загинали и ранени. Според официалната статистика през последните 5 години този пътен участък си е извоювал печалната слава на най-кървавото трасе в страната ни“, обявиха още от „Джи Пи Груп“. „Фокус“ припомня:  На 14 септември адвокат и двама журналисти – българин и румънец, бяха временно задържани в РПУ - Радомир. Това се случи по време на журналистическо разследване, което съвпада с оперативно-издирвателни мероприятия от ГДБОП и Областна дирекция – Перник в района, където според подадения сигнал, са се унищожавали материали, свързани с обществени поръчки.  \r\nПо повод публикация в сайта „Биволь“ – „ДжиПи Гейт“: Гранд корупция с еврофондове и обществени поръчки през консултантски фирми“ до главния прокурор, МВР и КПКОНПИ беше изпратен сигнал от вицепремиера Томислав Дончев, с копие до изпълнителния директор на ИА „Одит на средствата от ЕС”. Вследствие на това, Софийска градска прокуратура възложи на ДАНС извършването на проверка по случая. Предмет на проверка са всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци. Проверката на процедурите, свързани с отделните проекти и тяхното финансиране, ще обхване и действията на държавни органи и длъжностни лица. На ДАНС са възложени конкретни действия, свързани с изискване на документи, снемане на обяснения и проверка на посочените факти.  \r\nНа 21 септември премиерът Бойко Борисов разпореди отстраняване на държавните служители и експертите, споменати в журналистическото разследване за измами с усвояване на евросредства, докато текат проверките. \r\nВ официално изявление от компанията „Джи Пи Груп“ АД заявиха, че не приемат замесването им в „откровени манипулации и неверни твърдения“. „Никога и под никаква форма „Джи Пи Груп\" АД не е имала отношение към оперативната дейност или счетоводството на която и да е от компаниите, споменати в определения като „разследване“ материал“, обявиха от компанията. Те отрекоха твърденията от компанията да са изнасяни, горени или закопавани документи. \r\nБиляна ИВАНОВА", "date": "2018.10.13", "title": "Започват проверки на пътните ремонти на „Джи Пи Груп“ - фирмата се отказва от строителството на тунел „Железница“ (ОБЗОР)"}
{"url": "http://www.focus-news.net/news/2018/10/13/2577804/afp-zhertvite-na-uragana-maykal-stanaha-13.html", "text": "Жертвите на урагана „Майкъл“ станаха 13, предава  AFP . \r\nЖертвите на урагана „Майкъл“ станаха най-малко 13 в петък, като има опасения, че ще нарастват, тъй като спасителните екипи продължават да разчистват разрушенията. \r\n\"Мексико бийч е опустошен\", каза губернаторът на Флорида Рик Скот за града, където „Майкъл“ влезе на сушата като буря от четвърта категория  сряда. \r\n\"Това е като бомба\", каза Скот, когато той обиколи града с население около  1000 души в Мексиканския залив. „Това е като военна зона“. \r\nСпасителните екипи използват помощта на военните в Мексико бийч в петък в търсене на жертви, които могат да бъдат затиснати под развалините и камарите от отломкки. \r\nПрезидентът Доналд Тръмп междувременно заяви, че планира да посети Флорида и Джорджия следващата седмица. \r\n\"Хората нямат представа колко жестоко ураганът „Майкъл“ е ударил прекрасния щат Джорджия\", коментира Тръмп. \"Ще отида във Флорида и в Джорджия в началото на следващата седмица. Работим много усилено във всяка област и във всеки щат, които са засегнати - и ние сме с вас!\" \r\n„Майкъл“  е най-интензивният ураган, удрял северозападната част на Флорида, откакто се води статистика от 1851 г.  Юлиян Марков", "date": "2018.10.13", "title": "AFP: Жертвите на урагана „Майкъл“ станаха 13"}
{"url": "http://www.focus-news.net/news/2018/10/13/2577809/futbol-izigraha-se-osem-macha-ot-turnira-na-uefa-liga-na-natsiite.html", "text": "Футбол: Изиграха се осем мача от турнира на УЕФА „Лига на нациите“. Белгия победи Швейцария с 2:1, като двата гола за домакините отбеляза Ромелу Лукаку, а за гостите точен беше Марио Гавранович. В мач пред празни трибуни заради наказание на Хърватия  на стадиона в Риека Хърватия и Англия завършиха 0:0, което е първи мач между двата отбора след полуфинала на Световното първенство в Русия. Останалите резултати: \r\nАвстрия – Северна Ирландия  1:0 \r\nЕстония – Финландия  0:1 \r\nГърция – Унгария  1:0 \r\nБеларус - Люксембург  1:0 \r\nМолдова – Сан Марино  2:0", "date": "2018.10.13", "title": "Футбол: Изиграха се осем мача от турнира на УЕФА „Лига на нациите“"}
{"url": "http://www.focus-news.net/news/2018/10/13/2577810/okolo-40-mln-lv-rast-na-subsidiyata-za-izdrazhka-na-obuchenieto-shte-ima-za-sledvashtata-godina-obzor.html", "text": "Около 40 млн. лв. ръст на субсидията за издръжка на обучението ще има за следващата година. Това каза след края на заседанието на Съвета на ректорите в Университета по хранителни технологии-Пловдив министърът на образованието и науката Красимир Вълчев. Според Закона за висшето образование и Стратегията за висшето образование финансирането ще се разпределя в зависимост от оценката за качеството на обучение и реализацията на студентите. „Всички висши училища имат поне едно професионално направление, което да е с добра оценка или висока оценка. Това обикновено е професионалното направление, в което те са обучавали традиционно, имат най-добри преподаватели, най-добра материална база, най-добра реализация. Съответно намаляваме приема и финансирането на тези, които са с ниска оценка“, каза министър Вълчев. \r\nПо време на заседанието на Съвета на ректорите министър Вълчев предложи да бъде изработена карта на мрежата на висшето образование в страната, в която ще бъдат определени професионалните направления, необходими за съответните региони. Сред обсъжданите теми по време на заседанието бяха предстоящите промени в Закона за висшето образование, свързани с акредитацията и управлението на висшите училища, както и възможността за придобиване статут на научноизследователски университети. \r\nПромените в Закона предвиждат възлагане на по-големи правомощия на ректорите чрез договори за управление, сключени с министъра. Министър Красимир Вълчев каза, че така ректорите ще имат по-голяма отговорност за изпълнение на стратегическите задачи за развитието на съответното училище. „Договорите в никакъв случай няма да бъдат предпоставка за намеса във финансовото, в оперативното, административното управление на висшето учебно заведение“, добави министърът. Ректорите ще имат възможност да преструктурират приема към професионални направления, в които то е по-силно. Така те ще са по-отговорни към интересите на обществото, а не единствено пред академичния състав. \r\nДруга промяна предвижда увеличаване на квотата на младите преподаватели (асистенти и главни асистенти) – поне една четвърт, в състава на Общото събрание на висшето училище и другите органи на управление. Това е готвена промяна по отношение на управление на държавните висши училища. „В момента те не са представени в академичните органи на управление, а от друга страна ще бъдат най-дълго във висшите училища и са най-заинтересовани за дългосрочното им развитие“, каза още министърът. \r\nОпростяване на институционалната акредитация на висшите училища, оценяване на отделните професионални направления по едно и също време за всички училища, е другата промяна в Закона. Идеята е да има съпоставимост и по този начин да се направи класация на висшите училища за всяко от професионалните направления. Промени в Закона ще позволят оценяването при програмната акредитация и при проекти за откриване и преобразуване на факултети, филиали и колежи в структурата на училищата да става по по-ясно формулирани, измерими и диференцирани критерии. \r\nПред ректорите министър Вълчев обяви, че предложенията на работната група за промени в Закона ще бъдат подложени на широко обсъждане.", "date": "2018.10.13", "title": "Около 40 млн. лв. ръст на субсидията за издръжка на обучението ще има за следващата година (ОБЗОР)"}
{"url": "http://www.focus-news.net/news/2018/10/13/2577808/emsc-registrirano-e-zemetresenie-s-magnitud-56-v-gvatemala.html", "text": "Регистрирано е земетресение с магнитуд 5.6 в Гватемала, показва справка на интернет страницата на   Европейския средиземноморски сеизмологичен институт . \r\nЗеметресението е станало в 15:09 на 12 октомври ( 0:09 на 13 октомври българско време) на 8 километра източно от град Нуева Консепсион и на 90 километра югозападно от столицата Гватемала Сити на дълбочина 80 километра. Земетресението е усетено силно в района на епицентъра , включително и в столицата. Засега не се съобщава за пострадали хора и нанесени материални щети.   Юлиян Марков", "date": "2018.10.13", "title": "EMSC: Регистрирано е земетресение с магнитуд 5.6 в Гватемала"}
{"url": "http://www.focus-news.net/news/2018/10/13/2578048/tass-rpts-obeshta-tvard-otgovor-na-deystviyata-na-konstantinopolskata-patriarshiya.html", "text": "Отговорът на Синода на Руската православна църква на решенията на Константинополската патриаршия относно Украйна ще бъде адекватен и твърд, заяви в събота пред журналистите прессекретарят на патриарха на Москва и цяла Русия Кирил свещеника Александър Волков, предава ТАСС. \r\nВолков обаче се затрудни да каже какви конкретни решения ще бъдат взети.. \r\n„Неблагодарна работа е на нашето ниво да даваме каквито и да е предполагаеми оценки. Трябва да се изчака малко“, отбеляза прессекретарят на московския патриарх. \r\nТой добави, че мнозинството от жителите на Украйна поддържат каноническата УПЦ.  \r\n„Оценката на това, което бе направено от Константинополския патриарх ще бъде дадена от Светия Синод, който ще се събере в Минск в понеделник… При всички случаи, отговорът ще бъде адекватен и твърд. Синодът изрази недвусмислена позиция относно решенията, които бяха взети в Истанбул. Иван Христов", "date": "2018.10.13", "title": "ТАСС: РПЦ обеща твърд отговор на действията на Константинополската патриаршия"}
{"url": "http://www.focus-news.net/news/2018/10/13/2577814/premierat-boyko-borisov-inspektira-remontite-na-muldavskiya-manastir-i-obeshta-oshte-3-mln-leva-za-plovdivskata-mitropoliya-obzor.html", "text": "С близо 3 милиона лева правителството ще ремонтира Мулдавския манастир, пътя до него и Пловдивската семинария. Това съобщи министър-председателят Бойко Борисов. Той обясни, че още в сряда на Министерски съвет ще бъдат гласувани 600 000 лева за ремонта на Пловдивската семинария, а след това ще продължи ремонтът на крилата на Мулдавския манастир, ще се прекарва водопровод до него и ще се ремонтира пътя до там. По думите на премиера Пловдивската семинария, в която се учат 170 деца, трябва да стане почти толкова хубава както Софийската, ремонтът на която вече е приключил. Засега са изготвени два проекта за ремонт на Пловдивската семинария и при финансиране от държавата ремонтът ѝ може да започне. След това ще се ремонтират крилата на Мулдавския манастир, който е в много окаяно състояние сега. През 2010 година изгоря напълно източното крило на манастира и в момента там върви ремонт, след като държавата го финансира с 500 000 лева. Днес премиерът ревизира именно този ремонт, но обеща да бъде направен ремонт на целия манастир. Премиерът обеща Мулдавския манастир да стане също толкова приветлив като Троянския, след ремонта му. Ще бъдат запазени автентичността му и красотите му, датиращи от 1800-та година. „Всяка една стена тук е на около 200 години, има история в нея”, отбеляза премиерът. Всичките ремонти и реставрации ще бъдат съгласувани с Министерството на културата, тъй като манастирът е с културно-историческа стойност от национално значение. \r\nПловдивският митрополит Николай приветства министър-председателя Бойко Борисов и му благодари, от името на епархията и християнския народ за проявеното високо и родолюбиво християнско съзнание за подпомагане делото на православната църква. \r\nДнес премиерът Бойко Борисов направи инспекция и на строителството на пътя Пловдив-Асеновград и остана доволен от извършеното досега. Пътят трябваше да бъде пуснат през април следващата година, но по всичко личи, че това ще се случи по-рано. В момента се изграждат локалните платна. \r\nЦветана ТОНЧЕВА", "date": "2018.10.13", "title": "Премиерът Бойко Борисов инспектира ремонтите на Мулдавския манастир и обеща още 3 млн. лева за Пловдивската митрополия (ОБЗОР)"}
{"url": "http://www.focus-news.net/news/2018/10/13/2577815/petrich-stanala-e-verizhna-katastrofa-na-zhp-preleza-v-petrich.html", "text": "Тир е блъснал пет леки автомобила на жп прелез на изхода на град Петрич, предаде репортер на Радио \"Фокус\" - Пирин. Инцидентът е станал преди около час. При него няма пострадали хора. Нанесени са само материиални щети. На място има два полицейски автомобила. Движението е спряно. \r\nЛивия НИНОВА", "date": "2018.10.13", "title": "Петрич: Станала е верижна катастрофа на жп прелеза в Петрич"}
{"url": "http://www.focus-news.net/news/2018/10/13/2577817/sport-mladite-balgarski-sportisti-pechelyat-medali-v-buenos-ayres.html", "text": "Спорт:Българските млади състезатели спечелиха за един ден нови пет медала на продължаващите в Буенос Айрес олимпийски игри. Злато за Кирил Киров в микс отбора на 10 м. въздушен пистолет и за Мария Делчева в отборния бадминтон, Адриан Андреев в тениса на двойки си осигури минимум сребро, с бронзови медали са Галя Шатова в щангите и Едмонд Назарян в борбата.  \r\nТака, със златото на двойката ни акробати в мултигимнастическия тим от предишния ден, българските спортисти вече имат общо шест медала от олимпийските игри в Аржентина: 3 златни, един най-малко сребърен и два бронзови.", "date": "2018.10.13", "title": "Спорт: Младите български спортисти печелят медали в Буенос Айрес"}
{"url": "http://www.focus-news.net/news/2018/10/13/2577811/the-guardian-udalzhavat-prehodniya-period-sled-brekzit-zaradi-irlandskata-granitsa.html", "text": "Удължават преходния период след Брекзит заради ирландската граница, пише британският вестник  The Guardian \r\nТайните планове, които позволяват удължаването на преходния период в споразумението за оттегляне след Брекзит, могат да доведат до това Обединеното кралство да живее според всички правила на ЕС, далеч над 21-те месеца договаряни досега, разкрива Гардиън. \r\nОчакваното предложение за удължаване има за цел да убеди лидера на Демократичната юнионистка партия Арлин Фостър, че предпазният механизъм да се избегне създаването на твърда граница на остров Ирландия, никога няма да влезе в сила. \r\nПо-дългият преходен период би означавал, че цялата страна ще бъде заключена за продължителен период от време, който дипломатите на ЕС преди това са описали като състояние на \"съпричастност\", като Камарата на общините е принудена да приема регламентите от Брюксел, без да има каквато и да е дума по тях. \r\nРазкритието дойде, когато посланиците на ЕС бяха информирани на среща в петък вечерта, че след по-нататъшни отстъпки от Обединеното кралство бе постигнат добър напредък по споразумението за напускане и резултатите биха могли да бъдат обявени още в понеделник, но проблема с ирландската граница изисква още време. \r\nЗаместник-главният преговарящ на ЕС Сабин Веянд обяви на 27-те държави-членки, че състоянието на преговорите ще бъде оценено от преговарящите екипи в неделя вечер. Длъжностните лица от ЕС остават предпазливи, че събития в Обединеното кралство все още може да объркат преговорите. \r\nВ настоящия предпазен механизъм, при които цялото Обединено кралство ще остане в митнически съюз, докато Северна Ирландия остане ефективно на единния пазар, ще бъде влезе в сила през декември 2020 г., ако не може да бъде постигнато специално технологично решение или търговска сделка дотогава. \r\nФостър настоя, че няма да приеме никакво споразумение, съгласно което Северна Ирландия се третира по различен начин спрямо останалата част от Обединеното кралство.  Юлиян Марков", "date": "2018.10.13", "title": "The Guardian: Удължават преходния период след Брекзит заради ирландската граница"}
{"url": "http://www.focus-news.net/news/2018/10/13/2577818/avtomobilizam-miroslav-angelov-i-nedyalko-sivov-povedoha-v-rali-balagriya.html", "text": "АвтомобилизъмЕкипажът на „Мегапорт Рейсинг“ Мирослав Ангелов и Недялко Сивов (Skoda Fabia R5) поведоха в рали България 2018. Тандемът спечели суперспециалния етап в Албена с дължина 4,7 км, изминавайки двете обиколки на техничното трасе в курорта за 3,12 мин със средна скорост 78 км/ч. Етапът се проведе изцяло на фарове. Втори зад двамата са завърналите се в спорта шампиони Димитър Илиев и Крум Дончев (Mitsubishi Lancer Evo 9), които останаха на 0,6 сек. Трети на 1,7 сек са Йордан Атанасов и Янаки Янакиев (Mitsubishi Lancer Evo 9).  \r\nВ съботния ден предстоят 5 отсечки с дължина 382 км, от които 98 км състезателни.", "date": "2018.10.13", "title": "Автомобилизъм: Мирослав Ангелов и Недялко Сивов поведоха в Рали \"Бълагрия\""}
{"url": "http://www.focus-news.net/news/2018/10/13/2577819/pravitelstvoto-ne-se-pritesnyava-ot-etnichesko-naprezhenie-sled-sluchaya-s-ubitata-zhurnalistka-viktoriya-marinova-v-ruse-obzor.html", "text": "В катедралния храм „Света Троица“ се състоя поклонението пред тленните останки на убитата на 6 октомври 2018 г. журналистка Виктория Маринова.  Стотици си взеха последно сбогом с младата жена. \r\nДни след убийството в Русе бяха разположени сили на жандармерията и полицията в циганските квартали „Тракцията“ и „Селеметя“. \r\nВъпросът за етническия произход на обвинения в убийството Северин  Красимиров, задържания в Германия,   повдигна лидерът на „Атака“ Волен Сидеров. Той посочи, че МВР трябва да каже дали извършителят е циганин. \r\nВ парламента  министър-председателят Бойко Борисов  каза пред журналисти, че не се притеснява от етническо напрежение в Русе след случая. По думите му жандармерията е на място. „Министърът на вътрешните работи Младен Маринов ми докладва, че е взел всички мерки да не се получи, каквото и да било. Не нагнетявайте напрежението. Престъпления извършват и християни, и мюсюлмани, и българи, и роми, и турци навсякъде“, посочи премиерът Борисов.  \r\nТемата коментира и  председателят на ПГ на ГЕРБ Цветан Цветанов , който посочи, че всички трябва да са разумни и да не се слага някакво разделение за това, че някой етнос прави повече тежки престъпления от другия. Той призова да не се прави подобно разделение и да не се създава проблем в държавата. „Не трябва да го позволяваме. Някой път трябва да даваме добрите примери за хора, които са успели да се интегрират и да участват активно в живота на страната“, допълни още Цветанов.  \r\nТой коментира, че в хибридната атака срещу България много от европейските политици са били подведени. „Но те направиха разграничение от първоначалните си постове, които пуснаха и подкрепиха усилията на правителството. Тук трябва да се поинтересуваме тези, които направиха съответните бдения и протести защо всъщност приложиха този механизъм за очерняне на страната“, допълни той. По думите му така не се прави политика. „Може да дойде време, когато тези очернят страната да им се наложи да управляват. Тогава какъв подход биха предприели“, допълни председателят на ПГ на ГЕРБ.  \r\nОт своя страна  лидерът на БСП Корнелия Нинова  призова всички  свои колеги политици и медиите да положат максимални усилия да не се допуска етническо напрежение в Русе. На въпрос дали трябва да има извинение към страната ни от страна на европейските институции, Нинова отговори: „За мен по-скоро трябва да има тук при нас равносметка, анализ, разговор защо се случи това. Отговорът е недоверие от българските граждани към институциите, може би и недоверие отвън към справянето с проблемите“, допълни още лидерът на БСП.  Агенция „Фокус“ припомня:   30-годишната телевизионна водеща бе изнасилена и убита в Русе на 6 октомври 2018 г. Сигналът за откритото й тяло беше подаден същия ден в 14.18 часа. Смъртта е била причинена от удари в главата и задушаване. Няколко дни по-късно, по настояване на българските власти, в Германия бе задържан 21-годишният Северин Красимиров.  Задържаният мъж е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Открито е наличие на ДНК материал върху дрехите му от жертвата и от него, както и негов ДНК материал и върху жертвата. Очаква се до 10 дни Красимиров да бъде екстрадиран в България.  \r\nДеница КИТАНОВА", "date": "2018.10.13", "title": "Правителството не се притеснява от етническо напрежение след случая с убитата журналистка Виктория Маринова в Русе (ОБЗОР)"}
{"url": "http://www.focus-news.net/news/2018/10/13/2577812/the-independent-velikobritaniya-se-gotvi-da-nalozhi-sanktsii-na-sauditska-arabiya-zaradi-izchezvaneto-na-hashogi.html", "text": "Великобритания се готви да наложи санкции на Саудитска Арабия заради изчезването на Хашоги, пише британският вестник  The Independent . \r\nОфициални представители на Обединеното кралство вероятно са започнали изготвянето на списък на саудитски служители по сигурността и правителството, които биха могли да бъдат подложени на санкции в зависимост от изхода на разследването за изчезването на дисидентския журналист Джамал Хашоги, заяви източник, близък до Рияд и Лондон. \r\nСписъкът, изготвен от Службата за чуждестранно и британско гражданство, може да бъде използван, ако Великобритания реши да се позове на \"поправката Магнитски\", което миналата година позволи на Великобритания да наложи санкции на чуждестранни служители, обвинени в нарушения на правата на човека или да наложи ограничения върху търговската дейност и пътуванията на саудитски граждани в координация с Европейския съюз. \r\nПомолено да потвърди или отрече съставянето на списъка Министерството на външните работи заяви, че \"няма какво да добави\" към проблема с Хашоги, освен коментарите на външния министър Джеръми Хънт, направени в четвъртък: \r\n\"Навсякъде по света хората, които отдавна се смятат за приятели на Саудитска Арабия, казват, че това е много, много сериозен въпрос\", каза Хънт. \"Ако тези твърдения са верни, ще има сериозни последици.\" \r\nСмята се, че Джамал Хашоги е посетил консулството на Саудитска Арабия в Истанбул най-малко два пъти преди 2 октомври, а източници на вестника заявиха , че часът за посещението на Хашоги вероятно е бил отлаган нарочно до тази дата. Един турски служител заяви пред изданието, че аудио- и видеозаписите показват, че Хашоги е бил нападнат и убит скоро след влизането си в консулството.  Юлиян Марков", "date": "2018.10.13", "title": "The Independent: Великобритания се готви да наложи санкции на Саудитска Арабия заради изчезването на Хашоги"}
{"url": "http://www.focus-news.net/news/2018/10/13/2577821/wall-street-journal-predstavitel-na-sasht-se-e-sreshtnal-s-talibanite-v-doha.html", "text": "Новоназначеният специален пратеник на САЩ в Афганистан, Залмей Халилзад, се срещна с представители на талибаните в петък в столицата на Катар Доха, пише   The Wall Street Journal , цитирайки източник. \r\nИзданието отбелязва, че не е известно какво точно е било обсъдено по време на преговорите. Въпреки това, както напомня вестникът, това е втората среща на американските официални представители с представители на талибаните през последните няколко месеца. През юли подобни срещи  се проведоха в катарската столица, в която от американската страна участваха и първият заместник-помощник на държавния секретар на САЩ за Южна и Централна Азия Алис Уелс. Тогава , според вестника, страните са обсъдили възможността за разрешаване на конфликта в Афганистан. \r\nВ Държавния департамент  не потвърдиха  информацията за срещата.  Юлиян Марков", "date": "2018.10.13", "title": "Wall Street Journal: Представител на САЩ се е срещнал с талибаните в Доха"}
{"url": "http://www.focus-news.net/news/2018/10/13/2577823/parlamentat-reshi-darzhavata-da-podpomaga-vsichki-siratsi-obzor.html", "text": "Парламентът прие окончателни промени в Закона за семейни помощи, с които отпусна семейна помощ и на децата без право на наследствена пенсия, с един или двама починали родители. Помощта ще се предоставя на другия родител или на настойника/попечителя, който отглежда детето. Родителят или настойникът трябва да живеят постоянно в страната. За да получават новата семейна помощ, децата трябва да посещават редовно детска градина или училище. На първо четене промените бяха приети единодушно на 21 септември. При окончателното им гласуване обаче БСП и ДПС настояха да се обмисли изискването за подоходен критерий при отпускането на новата помощ. Опозицията се обяви за това критерият да отпадне. Така по настояване на председателя на ПГ на ГЕРБ Цветан Цветанов гласуването за подоходния критерий беше отложено. Първоначалните изменения предвиждаха родителят или настойникът да получава семейната помощ, ако средномесечният доход на член от семейството за предходните 12 месеца е по-нисък или равен на дохода, определен в Закона за бюджета. За тази година определеният доход е 450 лева. След консултации с премиера Бойко Борисов и финансовото министерство отпадането на подоходния критерий беше подкрепено единодушно. Така на децата без право на наследствена пенсия ще се отпуска помощ от държавата без подоходен критерий. Новата помощ ще се получава от децата до завършване на средно образование, но не повече от 20-годишна възраст. От БСП настояха възрастта да бъде 26 години, но депутатите не подкрепиха предложението им.  \r\nИдеята за отпускане на държавна помощ и за децата без право на наследствена пенсия се зароди след писмо на адвокат Златина Хаджипанайотова до Дядо Коледа от края на миналата година. Тя се обърна за подкрепа към омбудсмана Мая Манолова, която стартира инициативата в края на декември 2017 г. и предложи законодателните промени. В кулоарите на парламента общественият защитник заяви, че с приемането на законовите изменения вече всички сираци ще получават финансова подкрепа от държавата. „Обидата, че след като веднъж са наказани от съдбата, за втори път ги наказва собствената им държава, ще отпадне“, посочи Мая Манолова. Адвокат Златина Хаджипанайотова коментира, че с промените България вече е майка на децата сираци, а не мащеха. „Всяко българско дете, останало без един или двама родители, ще има малко по-достойно съществуване“, посочи тя.  \r\nПромените влизат в сила от 1 януари 2019 година. Според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия, или новата социална помощ. 4 млн. лева допълнително ще са необходими в бюджета за следващата година за изплащане на предлаганата помощ. Отпуснатите до края на годината персонални пенсии ще продължават да се изплащат.  \r\nБиляна ИВАНОВА", "date": "2018.10.13", "title": "Парламентът реши държавата да подпомага всички сираци (ОБЗОР)"}
{"url": "http://www.focus-news.net/news/2018/10/13/2577825/pregled-na-osnovnite-temi-v-britanskiya-pechat-agentsiya-fokus.html", "text": "Удължават преходния период след Брекзит заради ирландската граница, пише британският вестник  The Guardian \r\nТайните планове, които позволяват удължаването на преходния период в споразумението за оттегляне след Брекзит, могат да доведат до това Обединеното кралство да живее според всички правила на ЕС, далеч над 21-те месеца договаряни досега, разкрива Гардиън. \r\nОчакваното предложение за удължаване има за цел да убеди лидера на Демократичната юнионистка партия Арлин Фостър, че предпазният механизъм да се избегне създаването на твърда граница на остров Ирландия, никога няма да влезе в сила. \r\nПо-дългият преходен период би означавал, че цялата страна ще бъде заключена за продължителен период от време, който дипломатите на ЕС преди това са описали като състояние на \"съпричастност\", като Камарата на общините е принудена да приема регламентите от Брюксел, без да има каквато и да е дума по тях. \r\nРазкритието дойде, когато посланиците на ЕС бяха информирани на среща в петък вечерта, че след по-нататъшни отстъпки от Обединеното кралство бе постигнат добър напредък по споразумението за напускане и резултатите биха могли да бъдат обявени още в понеделник, но проблема с ирландската граница изисква още време. \r\nЗаместник-главният преговарящ на ЕС Сабин Веянд обяви на 27-те държави-членки, че състоянието на преговорите ще бъде оценено от преговарящите екипи в неделя вечер. Длъжностните лица от ЕС остават предпазливи, че събития в Обединеното кралство все още може да объркат преговорите. \r\nВ настоящия предпазен механизъм, при които цялото Обединено кралство ще остане в митнически съюз, докато Северна Ирландия остане ефективно на единния пазар, ще бъде влезе в сила през декември 2020 г., ако не може да бъде постигнато специално технологично решение или търговска сделка дотогава. \r\nФостър настоя, че няма да приеме никакво споразумение, съгласно което Северна Ирландия се третира по различен начин спрямо останалата част от Обединеното кралство. \r\n***  Великобритания се готви да наложи санкции на Саудитска Арабия заради изчезването на Хашоги, пише британският вестник  The Independent . \r\nОфициални представители на Обединеното кралство вероятно са започнали изготвянето на списък на саудитски служители по сигурността и правителството, които биха могли да бъдат подложени на санкции в зависимост от изхода на разследването за изчезването на дисидентския журналист Джамал Хашоги, заяви източник, близък до Рияд и Лондон. \r\nСписъкът, изготвен от Службата за чуждестранно и британско гражданство, може да бъде използван, ако Великобритания реши да се позове на \"поправката Магнитски\", което миналата година позволи на Великобритания да наложи санкции на чуждестранни служители, обвинени в нарушения на правата на човека или да наложи ограничения върху търговската дейност и пътуванията на саудитски граждани в координация с Европейския съюз. \r\nПомолено да потвърди или отрече съставянето на списъка Министерството на външните работи заяви, че \"няма какво да добави\" към проблема с Хашоги, освен коментарите на външния министър Джеръми Хънт, направени в четвъртък: \r\n\"Навсякъде по света хората, които отдавна се смятат за приятели на Саудитска Арабия, казват, че това е много, много сериозен въпрос\", каза Хънт. \"Ако тези твърдения са верни, ще има сериозни последици.\" \r\nСмята се, че Джамал Хашоги е посетил консулството на Саудитска Арабия в Истанбул най-малко два пъти преди 2 октомври, а източници на вестника заявиха , че часът за посещението на Хашоги вероятно е бил отлаган нарочно до тази дата. Един турски служител заяви пред изданието, че аудио- и видеозаписите показват, че Хашоги е бил нападнат и убит скоро след влизането си в консулството. \r\n*** Великобитания е на път да приключи успешно преговорите с ЕС, но Тереза Мей вероятно трябва да направи някои компромиси, пише британският вестник  Daily Express . \r\nЛидерите на ЕС говорят в много по-позитивен тон през последните дни, само три седмици след като отхвърлиха предложенията на британския премиер, основаващи се на така наречения план „Чекърс“, на срещата на върха в Залцбург. \r\nПроблем с Ирландската  границата остава най-голямото препятствие, което все още трябва да се преодолее, но промяна в позицията на Обединеното кралство по отношение предпазния механизъм , отвори вратата за евентуална сделка на срещата на Европейския съвет на следващата седмица. \r\nНо министър-председателят ще трябва да балансира деликатно през следващите дни, докато се опитва да отговори на призивите на хардлайнерите в Консервативната партия, които настояват за пълно откъсване от Брюксел, като същевременно защити интересите на съюзниците от северноирландската Демократична юнионистка партия. \r\nПредложенията й за ирландския предпазен механизъм, според който цялото Обединено кралство ще продължи да спазва правилата на ЕС за митническия съюз, беше обявено за отстъпление, което има опасност да задържи Великобритания в продължение на години към Брюксел. \r\n*** „Фейсбук“ призна за хакерска атака засегнала 29 милиона акаунта, разкрита преди две седмици, пише лондонският вестник  Evening Standard . \r\nТова е първият път, когато социалната мрежа обяви броя на засегнатите акаунти,  като „Фейсбук“ заяви, че 50 милиона акаунти биха могли да бъдат засегнати. \r\nХакерите са достигнали до имена, адреси на електронната поща и телефонни номера на тези 29 милиона акаунта, твърди компанията. \r\nЗа 14 милиона от тях хакерите са получили  още повече данни, като роден град, дата на раждане, последните 10 места, в които са били регистрирани, или 15 последни търсения. \r\nЕдин милион акаунта също са били засегнати, но хакерите не са получили никаква информация от тях. \r\nСъобщения ще бъдат изпратени до тези, които са били засегнати от атаката, заявиха от социалната мрежа. Това е най-големия пробив в сигурността в историята на компанията и изглежда е извършен от неназован нападател.", "date": "2018.10.13", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/13/2577805/tass-kitayskiyat-premier-li-katsyan-shte-poseti-tsentralata-na-es-v-bryuksel-kato-i-belgiya-i-holandiya.html", "text": "Китайският премиер Ли Къцян ще посети централата на ЕС в Брюксел, като и Белгия и Холандия, предава  TACC . \r\nКитайският премиер ще посети Белгия и Холандия от  13 до 19 октомври, по време на визитата той  планира да обърне специално внимание на координирането на международните действия за защита на многостранните формати за търговско, икономическо, инвестиционно и политическо сътрудничество, както и за борба с усилващия се протекционизъм. Както посочи заместник-министърът на външните работи на Китай Ван Чао, тази обиколка \"ще бъде важно събитие в развитието на двустранните отношения на най-високо равнище между Пекин и Европа, за укрепване на взаимните контакти на цялостно стратегическо партньорство\". \r\nРъководителят на китайското правителство ще пристигне в Брюксел от таджикистанската столица Душанбе, където се проведе 17-та среща на ниво министър-председатели на страните-членки на Шанхайската организация за сътрудничество (ШОС). \r\nЛи Къцян идва в Европа по покана на министър-председателите на Холандия и Белгия Марк Рюте и Шарл Мишел, както и председателя на Европейския съвет Доналд Туск и председателя на Европейската комисия Жан-Клод Юнкер. Последните двама през юли тази година посетиха Пекин, където се състоя срещата на високо равнище между Китай и ЕС, на която бяха обсъдени редица въпроси - от изменението на климата до ситуацията в Украйна, Северна Корея и Сирия. След това страните постигнаха консенсус по цял списък от проблеми, свързани с перспективите за засилване на взаимодействието при осъществяването на големи инвестиционни и търговски проекти и съвместно справяне с глобалните предизвикателства.  Юлиян Марков", "date": "2018.10.13", "title": "ТАСС: Китайският премиер Ли Къцян ще посети централата на ЕС в Брюксел, като и Белгия и Холандия"}
{"url": "http://www.focus-news.net/news/2018/10/13/2577822/ria-novosti-rusiya-e-gotova-da-otgovori-simetrichno-na-otkaza-za-izdavane-na-britanski-vizi-za-ruski-diplomati.html", "text": "Русия е готова да отговори симетрично на отказа за издаване на британски визи за руски дипломат, заяви Константин Косачов, председател на комисията по външните работи в Съвета на Федерацията, предава  РИА Новости . \r\nПо-рано руският посланик в Обединеното кралство Александър Яковенко заяви, че редица места в посолството остават незаети, тъй като Лондон отказва да издаде визи на дипломати. \r\nСпоред депутата, Москва ще се опита да разреши проблема по дипломатически път. \r\n\"Ако не успеем да се разберем, това винаги е първата опция, определено ще отговорим на симетрична и взаимна основа\", каза Косачов.  Юлиян Марков", "date": "2018.10.13", "title": "РИА Новости: Русия е готова да отговори симетрично на отказа за издаване на британски визи за руски дипломати"}
{"url": "http://www.focus-news.net/news/2018/10/13/2577828/tass-dzhon-boltan-shte-poseti-rusiya-za-podobryavane-na-otnosheniyata-mezhdu-sasht-i-rusiya.html", "text": "Джон Болтън ще посети Русия за подобряване на отношенията между САЩ и Русия, заяви самият той в интервю с водещ американски журналист, цитирано от  TACC . \r\nПричината за това посещение е да продължи диалога, започнат през лятото в преговорите между президента Тръмп и президента Путин, за да се обсъдят отношенията между САЩ и Русия и къде можем да постигнем напредък, където все още имаме проблеми и различия \", каза Болтън. \r\nТой също така отбеляза, че всеки път по време на преговори с руските власти се засяга темата за намеса в американските избори, приписана на Руската федерация. \"Всеки път, когато се срещнах с руснаци , включително и с президента Путин, когато посетих Русия, за да се подготвям за срещата в Хелзинки, говорих за [намесата]“, заяви Болтън \r\nНа 20 октомври Джон Болтън ще отпътува на обиколка, в рамките на който ще посети Русия, Азербайджан, Армения и Грузия. На 3 октомври посланикът на САЩ в Русия Джон Хънтсман заяви пред агенцията, че американският съветник по въпросите на националната сигурност ще се срещне в Москва през втората половина на октомври с руския секретар на Съвета за сигурност Николай Патрушев и ще обсъди с него ситуацията в Сирия и Северна Корея.  Юлиян Марков", "date": "2018.10.13", "title": "ТАСС: Джон Болтън ще посети Русия за подобряване на отношенията между САЩ и Русия"}
{"url": "http://www.focus-news.net/news/2018/10/13/2577820/evening-standard-feysbuk-prizna-za-hakerska-ataka-zasegnala-29-miliona-akaunta.html", "text": "„Фейсбук“ призна за хакерска атака засегнала 29 милиона акаунта, разкрита преди две седмици, пише лондонският вестник  Evening Standard . \r\nТова е първият път, когато социалната мрежа обяви броя на засегнатите акаунти,  като „Фейсбук“ заяви, че 50 милиона акаунти биха могли да бъдат засегнати. \r\nХакерите са достигнали до имена, адреси на електронната поща и телефонни номера на тези 29 милиона акаунта, твърди компанията. \r\nЗа 14 милиона от тях хакерите са получили  още повече данни, като роден град, дата на раждане, последните 10 места, в които са били регистрирани, или 15 последни търсения. \r\nЕдин милион акаунта също са били засегнати, но хакерите не са получили никаква информация от тях. \r\nСъобщения ще бъдат изпратени до тези, които са били засегнати от атаката, заявиха от социалната мрежа. Това е най-големия пробив в сигурността в историята на компанията и изглежда е извършен от неназован нападател.  Юлиян Марков", "date": "2018.10.13", "title": "Evening Standard: „Фейсбук“ призна за хакерска атака засегнала 29 милиона акаунта"}
{"url": "http://www.focus-news.net/news/2018/10/13/2577827/pregled-na-mezhdunarodnite-novini-do-6-chasa-agentsiya-fokus.html", "text": "Специалният представител на Държавният департамент на САЩ Кърт Волкър работи срещу Минските съглашения, заявиха от руското външно министерство, цитирани от  TACC . \r\nКърт Волкър подкрепя унищожаването на Минските споразумения за разрешаване на ситуацията в Донбас, въпреки изявленията му в подкрепа на тези споразумения. Това се посочва в коментарите на пресслужбата на Министерството на външните работи на Руската федерация, публикувани в петък на интернет страницата на ведомството. \r\nВ призивите за засилване на санкциите срещу Русия Волкър надхвърля мандата си, според руското външно министерство. \r\n\"Не по-малко активност Волкър проявява, призовавайки за засилване на санкционния  натиск върху Русия, която е доста извън обхвата на мандата му, - подчертаха в руското външно министерство. - Очевидно е, че се опитва да замести в тази област, американският сенатор Джон Маккейн, чийто близък сътрудник се явява. Постоянно демонстрира агресивна  анти-руска нагласа и енергичната подкрепа за реваншистките стремежи на режима на Киев към Донбас, застъпва  се за разширяването на доставките на оръжие в Киев за нападателни действия. Специалният представител на САЩ очевидно не помага уреждане на конфликта, причинен от държавния преврат в Украйна през 2014 г. с подкрепата на Вашингтон,“ заявяват от пресслужбата на Министерството \r\n\"Москва с недоумение възприема изявленията на Волкър, който отхвърли руската инициатива за създаване на мисия на ООН за защита на наблюдателите от Организацията за сигурност и сътрудничество в Европа  (ОССЕ)  по линията на съприкосновение в Донбас, под претекст, че\" ще се запази съществуването на народните републики , които нямат място в украинското законодателство или Минските споразумения \", - отбелязват от Министерството. “Необходимо е да се припомни, че Минските споразуменията са подписани от представители на Донецката и Луганската народни републики, които се явяват страни наравно с Киев. Възниква един разумен въпрос, дали Волкър е чел въобще документите по урегулиране на Украинския въпрос, с което се  занимава. Или за САЩ също така „незаконни“ се явяват наблюдателите на ОССЕ в Украйна, които се намират там вече пета година, тъй като за тях също не се споменава нищо в закона на тази държава (Украйна –бел. ред.)? \". \r\nПо време на телефонна пресконференция специалният  пратеник на САЩ в Украйна заяви, че руската инициатива за разполагане на мироопазващи сили в \"сивата зона\" в района на Донбас и предоставянето им на функции за обезпечаване  сигурността на наблюдателите на мисията на ОССЕ ще запази народните републики, така че това не е приемливо за Съединените щати. \r\n***  Споразумението за създаване на демилитаризирана зона в Идлиб носи временен характер и единствено възстановяването на властта на сирийския народ върху цялата територия на страната ще сложи край на конфликта, заяви министърът на външните работи на Русия Сергей Лавров, предава  ТАСС . \r\n„Споразумението действително е временно. Краят на цялата история ще бъде тогава, когато в Сирия бъде възстановена властта на сирийския народ и всички тези, които се намират на територията на Сирия, особено онези, които не са поканени, я напуснат. Това е разбираемо за всички“, заяви той. \r\n*** Регистрирано е земетресение с магнитуд 4.6 в Западна Австралия, показва справка на интернет страницата на  Европейския средиземноморски сеизмологичен център . \r\nЗеметресението е станало в 0:31 часа на 13 октомври (19:31часа на 12 октомври българско време) на 57 километра източно от град  Манджимъп и на 280 километра южно от Пърт на дълбочина от пет километра. Земетресението е усетено в югозападната част на страната. За сега няма информация за пострадали хора и нанесени материални щети . \r\n*** Министърът на отбраната на Португалия Жозе Азередо Лопес подава оставка заради прикриване на кражба на оръжие, заяви говорител на Министерството на отбраната, цитиран от  Reuters . \r\nПремиерът Антонио Коста e приел оставката, след като твърдо защити своя министър по време на парламентарен дебат в сряда, където заяви, че му се доверява и той трябва да остане на поста. Азередо Лопес отрече всякакви злоупотреби. \r\nЛидерите на опозицията многократно са призовавали за свалянето му. \r\nМестните медии съобщиха по-рано този месец, че един от заподозрените е казал на следователите, че министърът е бил наясно с предполагаема поетапна операция за възстановяване на оръжията миналия октомври, което Арендо Лопес категорично отрече при различни случаи, включително в писмото си за оставка в петък. \r\nМинистърът каза в писмото, че се оттегля, за да защити въоръжените сили от политическа атака срещу него. По-рано той нарече предполагаемото участие на военните в прикриването \"смущаващо\". \r\nКражбата на гранати, противотанкови ракети, други взривни вещества и боеприпаси от военно оръжейно складово помещение е открита през юни 2017 г. и е причина за сериозно недоволство в Португалия. Възникнали са  въпроси за сигурността в базите на въоръжените сили на страната-член на НАТО. \r\nПрокурорите първоначално заявиха, че подозират международни трафиканти на оръжия и терористични групи, които са откраднали оръжията и са ги изнесли от страната, но военната полиция е открила оръжията миналия октомври в страната. \r\n*** Русия е изключително загрижена от закъснението в разследването на инцидента в сирийския град  Дума в рамките на Организацията за забрана на химическите оръжия (ОЗХО), заяви постоянният представител на Русия  в организацията, руският посланик в Кралство Холандия Александър Шулгин, цитиран от  TACC . \r\n\"В момента сме много загрижени за забавянето извън разумните срокове за разследването на  инцидента в Дума на 7 април - каза той. „Вие си спомняте, че западните страни разтръбиха за нова атака, даже пуснаха версията, че 500 човека са пострадали. Но нашите западни партньори не очакваха, че нашата военна полиция бързо ще се окаже на предполагаемото място и не откри там нито един пострадал . \r\nШулгин също коментира изявленията на британския посланик в ОЗХО, като каза, че Обединеното кралство, обвиняващо Русия и сирийското правителство, че възпрепятстват работата на разследващата мисия в Сирия, е загубило способността си наистина да оцени собствените си действия. \r\n\"Идва ми на ум известната руска поговорка:\" Няма какво да обвиняваме огледалото, ако лицето е криво \"- Шулгин каза. - Изглежда, че нашите британски колеги в резултат на постоянните антируски обвинения са загубили способността реалистично да оценяват собствените си действия те самите навреме. Те самите трябва да заключат, че не трябва  да се намесват в работата на експертите на мисията, за да се установят фактите в Сирия, а не да им налага волята си. \" \r\n\"Разбира се, мисията работи много зле: не посещават мястото на  инцидента; задоволяват се с дистанционно разследване, заключенията си правят главно въз основа на материалите от социалните мрежи, както и данните, предоставени от различни видове небезпристрастни неправителствени организации и сирийската опозиция, - заяви посланикът -. Със специално уважение мисията  се позовава на информация от скандалните псевдо-хуманитарни бели каски“, заяви Шулгин. \r\nСпоред него персоналът на Мисията за установяване на фактите в Сирия (МУФС) в своята работа грубо нарушава установената последователност от действия за осигуряване на  запазването на физическите доказателства. \"В същото време данните, предоставени от сирийското правителство и руските военни практически не се разглеждат\", - заяви постоянният представител на Руската федерация. \r\nМосква, напомня Шулгин, многократно е повдигала  въпроса за подобряване на работата на мисията въз основа на спазването на изискванията на Конвенцията за химическите оръжия. \"Ние също така ви молим да възстановите реда по отношение на статута на персонала на МУФС, където доминират представители на група страни, известни като\" Приятелите на Сирия \", продължи Шулгин. Трябва да са били поставени там, за да направят \"правилните изводи\". \r\nРусия подчерта, че дипломатът никога не е заплашвал работата на специалистите на мисията, освен това руската военна полиция е предоставила на ОЗХО всяка възможна помощ, по-специално, осигурявала безопасност по време на разследването в град Дума. \r\n\"Ние ще настояваме проучвателната мисия на употреба на химическо оръжие в Сирия да работи в съответствие с Конвенцията за забраната на химическите оръжия, и  нейният състав да е балансиран в географско отношение, както се прави в други международни организации\", - каза постоянният представител на Руската федерация. \r\n*** Около 20 официални лица са призовани да свидетелстват за пожарите в Атика, пише електронното издание на гръцкия вестник  Kathimerini . \r\nПрокурорите, разследващи смъртоносните пожари, които опустошиха части от източната част на Атика през юли, призоваха повече от 20 души да свидетелстват следващата седмица като заподозрени за действия или пропуски, довели до смъртта на 99 души. \r\nПрокурорът Илиас Загорайос призова регионалния губернатор на Атика Рена Дуру - която също е призована да свидетелства за наводненията в Мандра, Западна Атика през ноември 2017 г., което доведе до смъртта на 24 души, кметът на Маратон Илия Псинакис, кметът на Рафина Евангелос Бурнос, бивш генерален секретар за гражданската защита Янис Капакис, бившия шеф по пожарна безопасност Сотирис Терзудис, бившия полицейски началник Константинос Цувалас и други високопоставени офицери от полицията, противопожарната служба и бреговата охрана. \r\nПсинакис също се разследва от прокурорите за начина, по който са били раздавани помощите на засегнатите от пожарите. \r\nЕдно от делата, заведени от роднини на жертвите, е срещу министрите на вътрешните работи и защитата на гражданите по онова време, Панос Скурлетис и Никос Тоскас. Техният случай е изпратен в парламента за разследване. \r\nПроцесът на призоваване на заподозрени обикновено предшества наказателното преследване. \r\n*** Жертвите на урагана „Майкъл“ станаха 13, предава  AFP . \r\nЖертвите на урагана „Майкъл“ станаха най-малко 13 в петък, като има опасения, че ще нарастват, тъй като спасителните екипи продължават да разчистват разрушенията. \r\n\"Мексико бийч е опустошен\", каза губернаторът на Флорида Рик Скот за града, където „Майкъл“ влезе на сушата като буря от четвърта категория  сряда. \r\n\"Това е като бомба\", каза Скот, когато той обиколи града с население около  1000 души в Мексиканския залив. „Това е като военна зона“. \r\nСпасителните екипи използват помощта на военните в Мексико бийч в петък в търсене на жертви, които могат да бъдат затиснати под развалините и камарите от отломкки. \r\nПрезидентът Доналд Тръмп междувременно заяви, че планира да посети Флорида и Джорджия следващата седмица. \r\n\"Хората нямат представа колко жестоко ураганът „Майкъл“ е ударил прекрасния щат Джорджия\", коментира Тръмп. \"Ще отида във Флорида и в Джорджия в началото на следващата седмица. Работим много усилено във всяка област и във всеки щат, които са засегнати - и ние сме с вас!\" \r\n„Майкъл“  е най-интензивният ураган, удрял северозападната част на Флорида, откакто се води статистика от 1851 г. \r\n*** „Фейсбук“ призна за хакерска атака засегнала 29 милиона акаунта, разкрита преди две седмици, пише лондонският вестник  Evening Standard . \r\nТова е първият път, когато социалната мрежа обяви броя на засегнатите акаунти,  като „Фейсбук“ заяви, че 50 милиона акаунти биха могли да бъдат засегнати. \r\nХакерите са достигнали до имена, адреси на електронната поща и телефонни номера на тези 29 милиона акаунта, твърди компанията. \r\nЗа 14 милиона от тях хакерите са получили  още повече данни, като роден град, дата на раждане, последните 10 места, в които са били регистрирани, или 15 последни търсения. \r\nЕдин милион акаунта също са били засегнати, но хакерите не са получили никаква информация от тях. \r\nСъобщения ще бъдат изпратени до тези, които са били засегнати от атаката, заявиха от социалната мрежа. Това е най-големия пробив в сигурността в историята на компанията и изглежда е извършен от неназован нападател. \r\n***  С 10 гласа за и 7 против комисията по конституционни въпроси прие заключението, че парламентът на Македония да подкрепи предложението на правителството за конституционни промени и парламентът трябва да вземе решение за пристъпване към промяна на конституцията, предава скопската електронна медия  „Нова ТВ“ . \r\nС третото заключение парламентът даде срок от 15 дена на правителството да изготви проектопредложение за конституционни изменения. \r\nЗа понеделник е насрочена парламентарна сесия, за да се приеме решението за пристъпване към промени на конституцията, за което ще е нужно мнозинство от две трети. \r\nС това приключи дебата за конституционни промени в комисията по конституционни въпроси, която се проведе в два дена. Депутатите на ВМРО-ДПМНЕ останаха на своите позиции, че няма да гласуват за конституционни промени и за промяна на конституционното име. \r\nМинистърът на външните работи Никола Димитров, който говори последен, призова всички депутати да размислят дали искат да вкарат страната в една голяма несигурност и да я оставят извън НАТО и ЕС. \r\n„Този въпрос е по-голям от всички наши кариери и от този парламентарен състав – дали можем да се замислим къде ще бъде Македония, ако се приеме или отхвърли договорът. Това въпрос завлича Македония надолу. Дълго време мислехме, че можем да го заобиколим, но няма такъв път. Единственият начин е да бъдем приятели с Гърция“, заяви той. \r\nВъншният министър припомни, че досега нито един документ не е бил публикуван на македонски език, тъй като е била използвана формулировката „език на БЮРМ“. Това е потвърдил и бившият премиер Никола Груевски, като е заявил че Гърция никога няма да приеме македонския език и македонската идентичност. \r\n„Факт е, че сега с този договор влизаме в НАТО като македонци и премахваме пречката за започване на присъединителните преговори с ЕС“, поясни още той. \r\n„Какво ни дава надежда, че може да има по-добър договор? За гръцката опозиция по-добър договор означава да не се признава македонския език и идентичност, а това значи, че нямаме договор. Кое ни дава надежда, че НАТО отново ще отвори вратите си за нас?“, пита Димитров. \r\n*** Освободеният от Турция американски пастор отлетя за САЩ през Германия, предава  AFP . \r\nАмериканският пастор Андрю Брънсън, освободен по-рано от турски съд след двугодишно задържане, в петък вечерта  излетя от Турция, заминавайки за Германия, откъдето ще продължи към Съединените щати, заяви турският му адвокат. \r\nБрънсън, чието задържане предизвика криза в отношенията на Турция с Вашингтон, излетя от летище \"Аднан Мендерес\" в турския град Измир с американски военен самолет, за американската военна база \"Рамщайн\" в Германия. \r\nМедиите не можеха да придружават Брънсън в салона на летището, но го видяха да пристига по-рано на летището със съпругата си Норин, махайки на репортерите, заобиколен от охрана. \r\nАнадолската агенция потвърди, че Брънсън е излетял, заявявайки, че се очаква да прекара два дни в Германия, преди да се прибере вкъщи.", "date": "2018.10.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/13/2577829/bsp-i-gerb-otnovo-shte-se-sreshtnat-v-sada-elena-yoncheva-shte-sadi-tsvetan-tsvetanov-i-delyan-dobrev-za-kleveta-obzor.html", "text": "Говорителят на ПГ на БСП Елена Йончева обяви в кулоарите на парламента, че ще съди Цветан Цветанов и Делян Добрев за клевета. „Те в продължение на месеци говорят клевети по мой адрес - неща, които нямат нищо общо с действителността“, заяви тя. Елена Йончева припомни, че вече е осъдила ГЕРБ и премиера Бойко Борисов. През май Софийският районен съд постанови Йончева да получи от тях 5 хил. лева. Повод за делото бяха думите на Борисов, че правителството на ГЕРБ е било принудено да плаща милиони за журналистическите разследвания на Йончева. Тогава от защитата на ГЕРБ и премиера обявиха, че ще обжалват решението. В парламента Елена Йончева коментира, че когато в България започнат журналистически разследвания, винаги се намира начин за натиск. Тя даде пример с филма ѝ за оградата по границата с Турция и събраните доказателства, които са в Прокуратурата и ДАНС, когато вицепремиер я е заплашил със съд. Елена Йончева посочи и случая със замърсената с уран вода в Хасково, когато бивш здравен министър е казал, че ще я даде на съд. „Когато показахме цялата схема в Хасково как един депутат, областен координатор на ГЕРБ, е създал практически феодална структура в общината, събрахме всички документи и ги дадохме в Прокуратурата, отново бях заплашена, че ще бъда дадена на съд“, коментира говорителят на ПГ на БСП. „Сигурно ГЕРБ са запознати с това „да те поръчат“ и ако смятат, че може да поръчат един депутат, да го притискат, да го хулят, да се разхождат по медиите и да казват лъжи - аз все още вярвам, че в тази държава има закони“, заяви Елена Йончева. Тя обяви, че ще осъди Цветанов и Добрев не само в България, а и в Страсбург. \r\nВ отговор председателят на ПГ на ГЕРБ и зам.-председател на партията Цветан Цветанов посочи, че не е обидил Елена Йончева по начин, от който тя може да се възползва в съда. „Уважавам Елена Йончева като разследващ журналист, до момента, в който не се занимава с политика. Вече я няма тази обективност във всичко, изговорено в месеците в парламентарната ѝ група“, обяви той. Цветанов коментира, че може би не ГЕРБ, а БСП имат структура за дискредитиране на неудобни политици. „Спомням си много добре периода, в който тяхната подобна структура работеше много силно за дискредитирането на ГЕРБ през 2013 г. и моето лично“, посочи той. \r\nНападките между Елена Йончева и Делян Добрев започнаха след изнасянето на данни от БСП за назначения в община Хасково. Случаят стана известен като „Кумгейт“. От опозицията поискаха оставката на Добрев заради роднински назначения в общината. Той подаде оставка, която обаче депутатите не приеха. А Делян Добрев обяви, че Елена Йончева има връзки с фалиралата КТБ и е била в съдружие с бившия ѝ собственик Цветан Василев. Тогава Елена Йончева също заяви, че ще го съди за клевета. ГЕРБ внесоха сигнал в Прокуратурата срещу Йончева.  \r\nБСП и ГЕРБ се срещат в съда и по делото между лидера на левицата Корнелия Нинова и премиера Бойко Борисов. Двамата се съдят взаимно. Корнелия Нинова за израза „Г-жа Лъжа“ и твърдението, че е била сред активистите на СДС, а Бойко Борисов за думите ѝ - „Крадецът вика дръжте крадеца“ в телевизионно интервю. Искът на Нинова е за 30 хил. лева, а този на Борисов- за 26 хил. лева. Делото е в заключителна фаза.  \r\nБиляна ИВАНОВА", "date": "2018.10.13", "title": "БСП и ГЕРБ отново ще се срещнат в съда: Елена Йончева ще съди Цветан Цветанов и Делян Добрев за клевета (ОБЗОР)"}
{"url": "http://www.focus-news.net/news/2018/10/13/2577832/plovdiv-navarshvat-se-12-godini-ot-konchinata-na-prisnopametniya-plovdivski-mitropolit-arseniy.html", "text": "Навършват се 12 години от блажената кончина на приснопаметния Пловдивски митрополит Арсений, предаде репортер на  Агенция \"Фокус\" . По този повод днес ще бъде отслужена заупокойна света Литургия и панихида в катедралния храм \"Успение Богородично\" в град Пловдив.  \r\nНикола ПЕТКОВ", "date": "2018.10.13", "title": "Пловдив: Навършват се 12 години от кончината на приснопаметния Пловдивски митрополит Арсений"}
{"url": "http://www.focus-news.net/news/2018/10/13/2577831/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "Интензивен е трафикът на изход на ГКПП „Капитан Андреево“ за товарни автомобили. Това съобщиха от пресцентъра на  ГД „Гранична полиция“ . Данните са към 6.00 часа. На границата със Сърбия, Гърция, Македония и Румъния движението се извършва нормално на всички гранични контролно-пропускателни пунктове.", "date": "2018.10.13", "title": "ГД „Гранична полиция“: Интензивен е трафикът на ГКПП „Капитан Андреево“ на изход за товарни автомобили"}
{"url": "http://www.focus-news.net/news/2018/10/13/2577830/ria-novosti-dzhon-boltan-zayavi-che-sega-rusiya-ne-se-mesi-v-amerikanskite-izbori.html", "text": "Джон Болтън заяви, че сега Русия не се меси в американските избори в интервю за водещ американски журналист, цитирано от  РИА Новости . \r\nАмериканската администрация не е засякла опити за намеса в американските избори от страна на Русия, като тези, които се твърди, че са наблюдавани през 2016 г., заяви американският президентски съветник по националната сигурност Джон Болтън . \r\n\"Досега не сме засекли такава намеса от страна на Русия, както видяхме през 2016 г. Директорът на ФБР Кристофър Рей преди няколко седмици заяви, че това може да се промени, с натискане на клавиш.Ние сме много загрижени за намесата на Китай не в изборите, но и за опит за влияние върху американските политически решения в по-широк смисъл \"- каза Болтън в интервю, чийто текст е публикуван на интернет страницата на журналиста.  Юлиян Марков", "date": "2018.10.13", "title": "РИА Новости: Джон Болтън заяви, че сега Русия не се меси в американските избори"}
{"url": "http://www.focus-news.net/news/2018/10/13/2577833/deutche-welle-germaniya-saobshti-che-udalzhava-sroka-na-vavedenite-granichni-proverki.html", "text": "Германският вътрешен министър съобщи в петък, че ще продължи контрола върху миграцията на границите с Австрия и Дания, които бяха въведени отново в няколко части от Шенгенското пространство след кризата с мигранти от 2015 г, предава  Deutche Welle . \r\nУдължаването ще започне на 12 ноември, един ден след изтичането на срока на предишното решение, и ще се прилага за шест месеца. \r\nГерманският вътрешен министър Хорст Зеехофер обоснова новата мярка с аргумента, че незаконната вторична миграция - т.е. мигранти, които се движат от там, където са влезли в ЕС в друга държава-членка - все още е твърде висока и че все още липсва гранична защита на външните граници на Европейския съюз. \r\n\"Условията за вдигане на вътрешния контрол все още не съществуват\", каза той в изявление. \r\nТой добави, че е негов дълг да \"направи всичко, което е в състояние, за да реагира отговорно и адекватно\" на предизвикателствата на миграцията и сигурността.  Юлиян Марков", "date": "2018.10.13", "title": "Deutche Welle: Германия съобщи, че удължава срока на въведените гранични проверки"}
{"url": "http://www.focus-news.net/news/2018/10/13/2577816/daily-expressvelikobitaniya-e-na-pat-da-priklyuchi-uspeshno-pregovorite-s-es.html", "text": "Великобитания е на път да приключи успешно преговорите с ЕС, но Тереза Мей вероятно трябва да направи някои компромиси, пише британският вестник  Daily Express . \r\nЛидерите на ЕС говорят в много по-позитивен тон през последните дни, само три седмици след като отхвърлиха предложенията на британския премиер, основаващи се на така наречения план „Чекърс“, на срещата на върха в Залцбург. \r\nПроблем с Ирландската  границата остава най-голямото препятствие, което все още трябва да се преодолее, но промяна в позицията на Обединеното кралство по отношение предпазния механизъм , отвори вратата за евентуална сделка на срещата на Европейския съвет на следващата седмица. \r\nНо министър-председателят ще трябва да балансира деликатно през следващите дни, докато се опитва да отговори на призивите на хардлайнерите в Консервативната партия, които настояват за пълно откъсване от Брюксел, като същевременно защити интересите на съюзниците от северноирландската Демократична юнионистка партия. \r\nПредложенията й за ирландския предпазен механизъм, според който цялото Обединено кралство ще продължи да спазва правилата на ЕС за митническия съюз, беше обявено за отстъпление, което има опасност да задържи Великобритания в продължение на години към Брюксел.  Юлиян Марков", "date": "2018.10.13", "title": "Daily Express:Великобитания е на път да приключи успешно преговорите с ЕС"}
{"url": "http://www.focus-news.net/news/2018/10/13/2577813/tass-vladimir-putin-e-obsadil-situatsiyata-okolo-ukrainskata-tsarkva-v-ruskiya-savet-za-sigurnost.html", "text": "Владимир Путин е обсъдил ситуацията около Украинската църква в руския Съвет за сигурност, предава  TACC . \r\nРуският президент Владимир Путин обсъди в петък вечерта с членовете на Съвета за сигурност на Русия въпросите на вътрешната и външната политика, включително положението около Православната църква в Украйна. Това съобщи прессекретарят на държавния глава Дмитрий Песков. \r\n\"На срещата бяха обсъдени въпроси на вътрешната руска социално-икономическа програма, както и международни въпроси \", каза той. \"Има и размяна на мнения за положението на Руската православната църква в Украйна след добре известното решение на Константинополската патриаршия\", добави Песков. \r\nНа срещата присъстваха министър-председателят Дмитрий Медведев, председателите на двете камари на парламента Валентина Матвиенко и Вячеслав Володин, министри и висши държавни ръководители. \r\nВ четвъртък, Синодът на Константинополската църква, потвърди решението, че започва предоставяне на автокефалност на украинската църква.  Юлиян Марков", "date": "2018.10.13", "title": "ТАСС: Владимир Путин е обсъдил ситуацията около Украинската църква в руския Съвет за сигурност"}
{"url": "http://www.focus-news.net/news/2018/10/13/2577824/afp-sauditska-delegatsiya-pristigna-v-turtsiya-za-razgovori-vav-vrazka-s-izchezvaneto-na-dzhamal-hashogi.html", "text": "Саудитска делегация пристигна в Турция за разговори във връзка с изчезването на Джамал Хашоги, предава  AFP . \r\nСаудитска Арабия отхвърли в събота обвиненията, че Джамал Хaшоги е наредено да бъде убит в консулството ѝ в Истанбул като \"лъжи и неоснователни твърдения\",  \r\nТъй като спорът се засили, \"Вашингтон пост\" съобщи, че турски официални лица имат записи, направени от вътрешната страна на сградата, за които се твърди, че доказват твърденията , че Хашоги е бил измъчван и убит в консулството. \r\nВ първата реакция на правителството на Саудитска Арабия по обвиненията за убийството на Хашоги, вътрешният министър принц Абдел Азиз бин Сауд бин Найеф каза, че \"това, което се говори за заповеди да бъде убит, са лъжи и безпочвени твърдения\". \r\nКралство \"се действа съобразно принципите, правилата и традициите си и  в съответствие с международните закони и конвенции\", добави той според официалната агенция на Саудитска Арабия. \r\nСлучаят рискува да навреди на имиджа на кралството и на връзките му със Запада на фона на реформите на принц Мохамед бин Салман. \r\nГолеми имена от медиите и бизнеса вече отмениха изяви на голяма конференция в Рияд този месец.  Юлиян Марков \r\n.", "date": "2018.10.13", "title": "AFP: Саудитска делегация пристигна в Турция за разговори във връзка с изчезването на Джамал Хашоги"}
{"url": "http://www.focus-news.net/news/2018/10/13/2577834/emsc-registrirano-e-zemetresenie-s-magnitud-35-v-yuzhna-albaniya.html", "text": "Регистрирано е земетресение с магнитуд 3.5 в Южна Албания, показва справка на интернет страницата на  Европейския средиземноморски сеизмологичен институт    \r\nЗеметресението е станало в 4:58 местно време (5:58 българско време) на пет  километра западно от град Пърмет и на 129 километра южно от столицата Тирана на дълбочина от два километра . Земетресението  е усетено слабо на територията на Албания и Северна Гърция. Няма информация за пострадали хора и нанесени материални щети.  Юлиян Марков", "date": "2018.10.13", "title": "EMSC: Регистрирано е земетресение с магнитуд 3.5 в Южна Албания"}
{"url": "http://www.focus-news.net/news/2018/10/13/2577826/fox-news-samoletat-s-osvobodeniya-amerikanski-pastor-katsna-v-germaniya.html", "text": "Самолетът с освободения американски пастор кацна в Германия, съобщава  Fox News . \r\nСамолетът, превозващ американски пастор Андрю Брънсън, успешно се приземи в Германия рано събота. \r\nВ американската военна база „Рамщайн“ ще му бъде извършен  медицински преглед, преди да се върне обратно в САЩ, се казва в съобщението. \r\nАко медицинският преглед установи, че всичко е наред, Ендрю Брънсън се очаква да се завърне в САЩ по обяд местно време.  Юлиян Марков \r\n.", "date": "2018.10.13", "title": "Fox News: Самолетът с освободения американски пастор кацна в Германия"}
{"url": "http://www.focus-news.net/news/2018/10/13/2577837/nimh-dnes-shte-bade-predimno-slanchevo-po-znachitelna-oblachnost-shte-ima-nad-zapadna-i-tsentralna-balgariya.html", "text": "Днес над по-голямата част от страната ще преобладава слънчево време, с по-значителна висока облачност над Западна и Централна България. Преди обяд на места в низините и около водните басейни ще има мъгла или ниска облачност. Ще духа слаб източен, в Източна България до умерен североизточен вятър. Максимални температури предимно между 19° и 24°, в София около 20°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) при Българската академия на науките (БАН) . \r\nПо Черноморието, на места преди обяд ще има ниска облачност или мъгла, а след обяд ще бъде предимно слънчево. Ще духа до умерен североизточен вятър. Максимални температури на въздуха: 18°-20°. Температурата на морската вода е 19-20°. Вълнението на морето ще бъде 3-4 бала. \r\nВ планините облачността ще е разкъсана. Ще духа умерен вятър от изток-североизток. Максималната температура на височина 1200 метра ще е около 13°, на 2000 метра - около 7°. \r\nАтмосферното налягане ще бъдe по-високо от средното за октомври и през деня слабо ще се понижи.", "date": "2018.10.13", "title": "НИМХ: Днес ще бъде предимно слънчево, по-значителна облачност ще има над Западна и Централна България"}
{"url": "http://www.focus-news.net/news/2018/10/13/2577835/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nПрез нощта над по-голямата част от страната ще преобладава ясно, на 13.10.2018 г. слънчево време. В часовете преди обяд на места в низините и около водните басейни ще има мъгла или ниска облачност. През деня над Западна и Централна България ще се появи висока облачност. Ще духа слаб източен, в Източна България до умерен североизточен вятър. Преобладаващите минимални температури ще бъдат между 5° и 10°, по-високи по Черноморието, максимални предимно между 19° и 24°, в София около 20°. \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 15.10.2018 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\n\tОбласт Шумен: \r\n\tВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nДвижението по път І-1/Е-79/ Видин – Монтана от км 75+000 до км 100+000 се осъществява в една лента поради частични ремонтни дейности на асфалтовата настилка по отделни участъци. Движението е регулирано с пътни знаци и сигналисти на място. Срок до 15.10.2018 г.; \r\nДвижението в участъка Долна Вереница – Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 15.10.2018 г.; \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\nОбласт Варна: \r\nДвижението по път I-2 Русе – Варна от км 166+800 /Неофит Рилски/ до км 186+000 /Слънчево/ се осъществява с повишено внимание поради полагане на хоризонтална маркировка. Движението в района се регулира от сигналисти. Срок 17.10.2018г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 15.10.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-198: Движението по път IІІ-198 в участъка от гр. Петрич до с. Първомай от км 74+400 до км 77+400 се осъществява с повишено внимание поради изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация. Срок до 19.10.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 от км 14+100 до км 34+100 в участъка Паницово – Гюльовци се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 19.10.2018 г.; \r\n  Път ІІІ –906: Движението по път III-906 от км 14+100 до км 61+000 в участъка Паницово – м.с.Черно море се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 от км 9+000 до км 28+000 в участъка Изворище – Ахелой се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 от км 19+000 до км 22+000 в участъка „Равнец-Трояново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът II-35: Движението по път II-35 Ловеч – Троян от км 70+000 до км 72+000 се осъществява с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 14.10.2018 г. \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-13: Движение в една лента по път II-13  Крапчене - Сумер от км 0+100 до км 3+500 поради извършване ремонтни дейности. Срок 15.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът II-37: Движението по път II-37 с. Панагюрски колони – Панагюрище от км 79+000 до км 81+000 се осъществява в една лента, чрез поетапно затваряне на лява и дясна ленти за движение поради почистване на настилки, банкети и окопи. Срок до 13.10.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІI-34: Движението по път ІI-34 Плевен – Никопол в участъка Никопол – Жернов от км 41+300 до км 43+100 се осъществява с регулиране в едната лента поради земно-изкопни работи. Срок до 16.10.2018 г.  \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе от км 54+000 до км 76+000 се извършва с повишено внимание поради сечене на храсти и млада гора. Участъкът е сигнализиран с пътни знаци. Срок 17.10.2018 г.; \r\nПът ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 19.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nДвижението по път II-81 София - Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 19.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок  22.10.2018 г.     \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55:Движението по път II-55 проход ,, Република’’ от км 33+500 до км 51+000 се осъществява в една лента поради извършване на ремонт на СПО. Движението на МПС се регулира от сигналисти. Срок до 16.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.13", "title": "Актуална пътна обстановка"}
{"url": "http://www.focus-news.net/news/2018/10/13/2577836/predstoyashti-sabitiya-v-stranata-za-13-oktomvri-agentsiya-fokus.html", "text": "*** \r\nОт 11.30 часа в концертната зала на Народно читалище „Добри Войников – 1856“ председателят на Народното събрание Цвета Караянчева ще присъства на заключителния концерт и ще връчи първите награди на Международния конкурс за камерно пеене „Панчо Владигеров“.  \r\n*** \r\nОт 09.00 часа в Гранд Хотел София ще се проведе конференция, организирана от Фондация „Конрад Аденауер” и Център за политическо развитие и демокрация на тема:  \"Дългосрочната грижа – възможности за България“. \r\n*** \r\nОт 09.30 часа в Киносалон, ул. „Позитано\" № 20, в рамките на два дни, ще се проведат Деветнадесетият фестивал на патриотичната и антифашистката песен „Сребърни чучулиги\" и Шестнадесетият фестивал на фронтовата песен „Альоша“.  \r\n*** \r\nОт 11.00 часа в Аулата на Военномедицинска академия ще се проведе информационна кампания за донорството пред най-голямата мото организация в България Sofia Riders. \r\n*** \r\nОт 11.00 часа в парка „Княз-Борисова градина“ Столична община и Българското дружество за защита на птиците канят децата да се включат в съвместна инициатива за поставяне на къщички за птици. Събитието ще се проведе на Алеята на птиците, в непосредствена близост до Астрономическата обсерватория на СУ „Св. Климент Охридски“. \r\n*** \r\nОт 16.00 часа до 22.00 часа в Астрономическата обсерватория на Софийския университет „Св. Климент Охридски“ при ясно небе са предвидени наблюдения на Слънцето, Луната и Марс с няколко телескопа по повод Световния ден на астрономията.  \r\n*** \r\nОт 17.00 часа в Литературен клуб „Перото“ ще бъде представена книгата „Капка“ на Лъчезар Станчев.  \r\n*** \r\nОт 18.00 часа в парка зад НДК, както и фоайето под зала 6 ще бъде открито третото издание на Night Market. \r\n*** \r\nОт 19.00 часа в зала 1 на НДК ще се състои концерт-спектакълът „Първо Любе“.  \r\n*** \r\nОт 09.00 часа в зала „Скаптопара“ ще бъде открит II Държавен турнир по художествена гимнастика „Купите на Кмета на община Благоевград“. \r\n*** \r\nОт 11.00 часа на площад „Македония“ ще се проведе инициатива „Заедно за природата“, която насърчава разделното събиране на опаковки от бира и рециклирането им. \r\n*** \r\nОт 14.00 часа в залата на Културен дом на нефтохимика ученици от училище „Филип Кутев“ в Котел ще свирят и пеят благотворително за децата от ДМСГД „Вяра, Надежда и Любов“. \r\n*** \r\nОт 15.30 часа в учебната зала на Иновативно училище \"Александър Георгиев-Коджакафалията\" ще бъдат организирани безплатни уроци по програмиране за деца. \r\n*** \r\nВ рамките на два дни мол „Варна“ ще бъде домакин на Четвъртото издание на Фестивал на Индия. \r\n*** \r\nОт 09.30 часа във Фестивален и конгресен център – Варна, в зала „Пресцентър“ ще се проведе кръгла маса под надслов: „Проблеми и перспективи пред туризма“. От 13.00 е предвидена и пресконференция за медиите. Участие в събитието ще вземат кметове на населени места от областите Варна и Добрич, представители на  Варненската митрополия, на Варненския икономически университет, туроператорски и ресторантьорски асоциации, асоциации за алтернативен туризъм,  хотелиерски асоциации и др.  \r\n*** \r\nОт 10.00 часа в клуба на ВМРО евродепутатът и зам.-председател на партията Ангел Джамбазки ще даде пресконференция. \r\n***  \r\nОт 10.00 часа във Факултета по изобразителни изкуства на ВТУ „Св. св. Кирил и Методий“ ще се проведе откриване на двудневния форум за триизмерна графика Vision 2018.  \r\n***  \r\nОт 10.00 часа в парк „Дружба“  ще се проведат Масови безплатни тренировки – Есен 2018. \r\n*** \r\nОт 10.00 часа ще се проведе пешеходен тур, който ще обиколи обекти, изградени от Уста Колю Фичето. Сборният пункт е Паметникът на обесените.  \r\n*** \r\nОт 10.30 часа в центъра на с. Малки Чифлик ще бъдат отбелязани 90 години от създаването на местното читалище.  \r\n***  \r\nОт 11.00 часа в Читалище „Искра“ Театър „ВЕСЕЛ“ представя: „Маша и мечокът“ – детски куклен спектакъл.  \r\n*** \r\nОт 11.00 часа в читалище „Искра“ ще гостува спектакълът „Жабчо“ на Държавен куклен театър – Ямбол.  \r\n***  \r\nОт 17.00 часа в Изложбени зали „Рафаел Михайлов“ Лекция „Пътят към успеха“, част от Националната кампания „Аз събуждам България”. \r\n*** \r\nОт 09.30 часа в зала на Общинския съвет-Видин ще се проведе Фестивалът „Здравей, Здраве“.  \r\n*** \r\nВ  с. Цар Шишманово  ще се проведат няколко тържествени събития, посветени на 100  години от края на  Първата световна война, 5 години от откриването на Войнишкия паметник в селото и откриване на реновирана крайпътна чешма. От 10.30 часа в храма на селото видинският  митрополит  Данил ще отслужи  Архиерейска заупокойна  литургия за падналите във войните за обединението на България. От 11.00 часа ще бъдат поднесени венци и цветя на паметника в парка на селото и „Вечная памят”. От 11.30 часа ще се състои тържествен водосвет за откриване на реновираната  Войнишка чешма,  отслужен от Видински  Митрополит  Данил. В 12.00 часа ще бъде дадена Благословена трапеза в  района на парка до храма / При неподходящо време в салона на кметството/. \r\n*** \r\nОт 10.30 часа в салона на НЧ „Развитие 1969”- Враца ще се проведе 19-ия Празник на старата градска песен „Мара Врачанка“.  \r\n*** \r\nОт 9.45 часа на стадион „Захарни заводи“ ще се състои среща от първенството на юноши младша възраст ОФК „Локомотив“-ФК „Белица 2017“. \r\n*** \r\nОт 11.00 часа в НЧ „Звезда-1905“-с. Правда ще се състои кулинарна изложба и фолклорна програма по повод „На Празник в село Правда“.  \r\n*** \r\nОт 18.00 часа в Концертна зала на Младежки център „Захари Стоянов“, народната певица Калинка Вълчева ще бъде удостоена с почетен знак „Златен век” – печат на Цар Симеон Велики – златен, грамота за принос в развитието и утвърждаването на българската култура и национална идентичност. \r\n*** \r\nОт 11.00 часа в парк „Рила“, Община Дупница ще се включи в инициативата Световен ден на ходенето.  \r\n*** \r\nОт 16.30 часа  в храм „Успение Богородично“ ще бъде посрещната Чудотворната икона на Пресвета Богородица \"Скоропослушница\" от гр. Ананиев – Украйна. От 17.00 часа в храма ще се отслужи вечерно богослужение. Църквата ще бъде отворена за поклонение пред чудотворната икона до 24.00 часа. \r\n*** \r\nОт 11.00 часа в парка пред Художествена галерия „Владимир Димитров – Майстора“ ще се проведе кампания на тема „Бъдеще на кохезионната политика на Европейския съюз”.  \r\n*** \r\nОт 09.30 часа в хотел „Житомир“ ще се проведе кръгла маса на тема „Ролята на жените за преодоляване на демографската криза и диспропорциите в изоставащите северозападни райони“. Събитието се организира по инициатива на Обединението на жените социалистки – София и в него ще вземат участие представители на организациите на БСП от Монтана, Видин и Враца и на граждански и неправителствени организации. \r\n*** \r\nОт 19.00 часа на градския площад в града продължава Международния музикален фестивал „Златен кестен”.  \r\n*** \r\nМежду 10.00 часа и 16.00 часа в Ramada Plovdiv Trimontium ще се проведе изложение за работа, посветено на здравните работници. \r\n*** \r\nОт 11.00 часа в Цар Симеоновата градина ще бъде открито Четвъртото издание на Фестивала за изпълнителски изкуства „Квартална сцена“.  \r\n*** \r\nВ 18.00 часа в Културен център „Тракарт“ ще се състои церемония по награждаване на победителите в Национален конкурс за поезия „Добромир Тонев\".  \r\n*** \r\nОт 9.00 часа ще започне второто издание на изложението „Фермер Експо Раковски 2018“ с фокус върху иновациите в животновъдството.  \r\n*** \r\nОт 19.00 часа на сцената на градския площад ще се състои гала-концерт и награждаване на участниците в 24-тия Международен музикален фестивал „Златен кестен”.  \r\n*** \r\nВ с. Катуница, общ. Садово ще се проведе референдум с въпрос: „Против ли сте органите на местното самоуправление и местната администрация в Кметство Катуница и Община Садово да издават и съгласуват всякакви административни актове и разрешения от компетентността си, включително за изграждане на сгради на основно застрояване и за поставяне на преместваеми обекти, във връзка с концесия за добив на строителни материали – пясъци и чакъли от находище „Кацара”, участък „Кацара2” в землището на с. Катуница, община Садово?”. \r\n*** \r\nВ 09.30 часа Негово високопреосвещенство Неврокопският митрополит Серафим ще освети нова църква край село Тросково. \r\n*** \r\nВ спортна зала „Васил Левски“ ще се проведе Национален турнир по спортни танци „Купа Сливен 2018“.  Състезателният ден започва с Национален турнир „Изгряващи Звезди” от 10.00 часа, а от 11.30 часа продължава с Държавен турнир „Сливен 2018“. Третата част е от 13.00 часа - за Купа Сливен 2018. \r\n*** \r\nОт 10.00 часа в ОУ „Проф. д-р Асен Златаров“ ще се проведе областно математическо състезание „Стоян Попратилов“, посветено на 106-тата годишнина от Освобождението на Родопите.  \r\n*** \r\nОт 10.00 часа на площад „Свобода“ ще се проведе поход в чест н а106 години от Освобождението на Родопите.  \r\n*** \r\nОт 10.30 часа ще бъде даден стартът на поход от пл. „Свобода“ до горски парк „Амзово“ по повод Световния ден на ходенето. \r\n*** \r\nОт 09.30 часа пред НЧ  „Св. Климент Охридски“ за втори път ще се проведе фестивал „Здравей, Здраве!“.  \r\n*** \r\nОт 10.00 часа в с. Дълбоки ще се състои Четвърти фолклорен събор на сватбената обредност „Трепнали са девет сита, вдигнала сай тежка сватба“.  \r\n*** \r\nВелосипедното предизвикателство „С велосипед до Луната“ ще се проведе в Стара Загора. От 11.00 часа в парк „Зеленият клин“ – на кръстовището на улиците „Димитър Подвързачов“ и „Проф. Никола Кожухаров“ е първият старт за професионалните състезатели. Веднага след края на професионалните стартове, около 15.30 часа, любителите ще се включат в предизвикателството, в което сами или щафетно ще изминат желан брой обиколки в рамките на 30 минути. \r\n*** \r\nОт 11.30 часа на сцената на античната улица пред РИМ-Стара Загора ще бъде официално открито изложение за вино и кулинарни продукти – Фестивал на виното и културното наследство „Августиада 2018“. \r\n*** \r\nОт 16.00 часа ще се състои Празник на село Яворово.  \r\n*** \r\nОт 16.00 часа и 18.30 часа в залата на първия етаж на РБ „Захарий Княжески“ ще се бъдат прожектирани филми от Кино-литературен фестивал Синелибри 2018: „Безкрайната градина“ (България, 2017), 90 мин. и „На плажа Чезъл“ (Великобритания, 2017), 110 мин. Входът е свободен.", "date": "2018.10.13", "title": "Предстоящи събития в страната за 13 октомври (Агенция „Фокус“)"}
{"url": "http://www.focus-news.net/news/2018/10/13/2577840/premierat-boyko-borisov-v-petak-v-nyu-york-balgariya-be-izbrana-za-chlen-na-saveta-po-pravata-na-choveka-za-2019-2021.html", "text": "Днес (Бел.ред.:петък) в Ню Йорк България бе избрана за член на Съвета по правата на човека за 2019-2021! Това е написал министър-председателят Бойко Борисов в официалния си профил в социалната мрежа  \"Фейсбук\" . \"180 страни-членки на ООН ни подкрепиха. Това е признание за последователната ни политика за защита на човешките права и изграждането на глобално толерантно общество\", пише още премиерът.", "date": "2018.10.13", "title": "Премиерът Бойко Борисов: В петък в Ню Йорк България бе избрана за член на Съвета по правата на човека за 2019-2021"}
{"url": "http://www.focus-news.net/news/2018/10/13/2577839/predsedatelyat-na-narodnoto-sabranie-tsveta-karayancheva-shte-vrachi-parvite-nagradi-na-mezhdunarodniya-konkurs-za-kamerno-peene-pancho-vladigerov-v-shumen.html", "text": "Председателят на Народното събрание Цвета Караянчева ще присъства на заключителния концерт и ще връчи първите награди на Международния конкурс за камерно пеене „Панчо Владигеров“. Галаконцертът ще бъде от 11.30 часа в концертната зала на Народно читалище „Добри Войников – 1856“ в Шумен. Това съобщиха от пресцентъра на  Народното събрание . Международният конкурс за камерно пеене „Панчо Владигеров“ се провежда под почетния патронаж на председателя на Народното събрание Цвета Караянчева. Той е организиран от Фондация „Панчо Владигеров“, съвместно с община Шумен и Министерството на културата.", "date": "2018.10.13", "title": "Председателят на Народното събрание Цвета Караянчева ще връчи първите награди на Международния конкурс за камерно пеене „Панчо Владигеров“ в Шумен"}
{"url": "http://www.focus-news.net/news/2018/10/13/2577844/sofiya-v-hram-sv-petka-shte-bade-ostavena-za-postoyanno-poklonenie-odezhdata-na-sv-petka.html", "text": "На 14 октомври Православната църква прославя  преподобна  Параскева - Петка Българска /Търновска, Епиватска, Белградска, Яшка/.  По този повод, с благословението на Негово Светейшество Българския патриарх и Софийски митрополит Неофит, в редица храмове и манастири на Софийска епархия ще бъдат извършени празнични богослужения, предаде репортер на  Агенция \"Фокус\" . \r\nВ навечерието на празника - 13 октомври, в старинния столичен храм „Св. Петка\", на ул. \"Калоян\" 7, ще бъде отслужена тържествена вечерня с петохлебие, която ще бъде предстоявана от Негово преосвещенство Белоградчишки епископ Поликарп, викарий на Софийския митрополит. \r\nВ 17.30 часа в митрополитския храм \"Св. Марина\" ще бъде тържествено посрещната одеждата на св. Петка, която е дар на Българския патриарх Неофит от Румънския патриарх Даниил. С литийно шествие тя ще бъде пренесена в храм \"Св. Петка\", където ще остане за постоянно поклонение. \r\nВечернята пред светинята ще започне от 18.00 часа. \r\nВ празничния ден - 14 октомври (неделя) - св. Литургия в старинния столичен храм „Св. Петка\", на ул. \"Калоян\" 7, ще бъде оглавена от Негово Преосвещенство Белоградчишки еп. Поликарп. \r\nПо повод храмовия празник в девическия манастир \"Св. Петка\", с. Клисура, край Банкя, ще бъде отслужена празнична св. Литургия. \r\nСв. Литургия в чест на храмовия празник ще бъде отслужена и в храм \"Св. Петка\", кв. \"Орландовци\". \r\nНачало на св. Литургия - 9,00 ч.  \r\nНикола ПЕТКОВ", "date": "2018.10.13", "title": "София: В храм \"Св. Петка\" ще бъде оставена за постоянно поклонение одеждата на св. Петка"}
{"url": "http://www.focus-news.net/news/2018/10/13/2577846/tacc-otteglen-e-dostapat-do-sekretna-informatsiya-na-hilari-klintan-po-neyna-molba.html", "text": "Оттеглен е достъпът до секретна информация на Хилъри Клинтън по нейна молба, заявиха от Държавния департамент , цитирани от  TACC . \r\n\"По искане на бившия държавен секретар Клинтън достъпът й до класифицирана информация беше оттеглен на 30 август 2018 г. На 20 септември достъпът до класифицирана информация беше оттеглен от помощника  на Клинтън  Шерил Майлс\", се казва в прессъобщението. Достъпът беше отменен и на още четирима души, които са работили с Клинтън, но личните им са заличени в документа. \r\nДостъпът до класифицирана информация от бившия държавен секретар беше в центъра на вниманието, когато предизвика грандиозен скандал преди президентските избори през 2016 година. \r\nПо-рано говорителят на американския президент Сара Сандърс каза, че Доналд Тръмп иска да бъде в състояние да отменя достъпа до класифицирана  информация от служителите на бившите администрации, тъй като някои бивши служители печелят по него, и използват информацията с политическа цел, включително да критикуват настоящата администрация.  Юлиян Марков", "date": "2018.10.13", "title": "TACC: Оттеглен е достъпът до секретна информация на Хилъри Клинтън по нейна молба"}
{"url": "http://www.focus-news.net/news/2018/10/13/2577841/the-wall-street-journal-donald-tramp-e-haresal-poslanika-na-sasht-v-kanada-za-postoyanen-predstavitel-na-stranata-v-oon.html", "text": "Доналд Тръмп е харесал посланика на САЩ в Канада за постоянен представител на страната в ООН, пише авторитетното американско  издание   The Wall Street Journal . \r\nПрезидентът на САЩ Доналд Тръмп сериозно обмисля кандидатурата на посланика на САЩ в Канада Кели Крафт като постоянен представител на страната в ООН, съобщи изданието, цитирайки осведомени източници. \r\nТръмп няколко пъти е разговарял с Крафт и е останал доволен. Тя също беше \"високо оценена\" от администрацията на Белия дом. Кели Крафт е посланик в Канада от миналия август. Тя участва в изготвянето на ревизирано споразумение за свободна търговия в Северна Америка.  \r\nПреди това основният кандидат за длъжността постоянен представител в ООН беше Дина Пауъл. През първата година от администрацията на Тръмп работи като заместник-съветник по националната сигурност. Тогава Пауъл отиде в Goldman Sachs Group. Тя е известна с близки връзки със семейството на Тръмп. \r\nДоналд Тръмп не се е отказал да обмисли и други кандидати. Сред тях е посланика на САЩ в НАТО Кей Бейли Хътчинсън и основателката на фонда за подпомагане на жени с рак на гърдата Нанси Бринкyр. И двете са от Тексас. \r\nПо-рано Politico съобщи, че Тръмп е бил посъветван да избере жена като постоянен представител. Това трябва да увеличи броя на поддръжниците преди междинните избори за Конгреса, които ще се проведат през ноември.  Юлиян Марков", "date": "2018.10.13", "title": "The Wall Street Journal: Доналд Тръмп е харесал посланика на САЩ в Канада за постоянен представител на страната в ООН"}
{"url": "http://www.focus-news.net/news/2018/10/13/2577838/plovdiv-v-sadovskoto-selo-katunitsa-shte-se-provede-mesen-referendum-za-dobiv-na-inertni-materiali-ot-nahodishte-katsara.html", "text": "Жителите на с. Катуница, общ. Садово ще могат да дадат своя вот „За” или „Против” добива на инертни материали от находище „Кацара”, участък „Кацара2” в землището на селото. Решението на Общинския съвет в Садово бе взето на Редовно заседание, проведено  на 20 август. Тогава с пълно мнозинство бе прието предложението на председателя на Общинския съвет и групата съветници от БСП за провеждане на допитването. Поводът за искането е Решение на Министерски съвет 85/9.02.2018г., с което е предоставена концесия за добив на инертни материали на дружеството „Арт Принт” ЕООД с концесионната площ 235,534 декара. \r\nВъпросът на който ще отговарят хората е формулиран така: „Против ли сте органите на местното самоуправление и местната администрация в Кметство Катуница и Община Садово да издават и съгласуват всякакви административни актове и разрешения от компетентността си, включително за изграждане на сгради на основно застрояване и за поставяне на преместваеми обекти, във връзка с концесия за добив на строителни материали – пясъци и чакъли от находище „Кацара”, участък „Кацара2” в землището на с. Катуница, община Садово?”. \r\nЗа да бъде валиден референдумът, трябва да гласуват минимум 40 на сто от имащите право на глас жители на Катуница, които са около 1600 души.", "date": "2018.10.13", "title": "Пловдив: В садовското село Катуница ще се проведе месен референдум за добив на инертни материали от находище „Кацара“"}
{"url": "http://www.focus-news.net/news/2018/10/13/2577843/predstoyashti-mezhdunarodni-sabitiya-za-13-oktomvri-agentsiya-fokus.html", "text": "Започва европейската обиколка на президента на Южна Корея Мун Дже-ин. \r\n***  Президентът на САЩ Доналд Тръмп ще говори пред поддръжници в Кентъки преди започването на ранното гласуване на междинните избори. \r\n***  Международната валутна и финансова комисия ще даде пресконференция по време на ежегодната среща на МВФ и Световната банка в Бали. \r\n***  Частна аудиенция на президента на Чили Себастиан Пинера при Папа Франциск. \r\n***  Десетки хиляди души ще излязат на демонстрация против омразата в Берлин. \r\n***  Десетки хиляди жени ще излязат на протест против Доналд Тръмп малко преди започването на ранното гласуване на междинните избори в САЩ. \r\n***", "date": "2018.10.13", "title": "Предстоящи международни събития за 13 октомври (Агенция \"Фокус\")"}
{"url": "http://www.focus-news.net/news/2018/10/13/2577847/denyat-13-oktomvri-v-balgarskata-istoriya.html", "text": "През 1875 г. се провежда Общо събрание на БРК в Букурещ. Участниците в събранието решават, че неуспехът на въстанието от 16 срещу 17 септември се дължи на липсата на войводи. На Филип Тотю и Стефан Стамболов е възложено да подготвят чети, с които да се прехвърлят в България \"и ако сполучат със съдействието на народа да прогласят бунта\" отново. \r\n1896 г. - ректорът на Висшето училище в София уведомява писмено членовете на Академичния съвет, че министерството не е съгласно да позволи на завършилите девически гимназии български девойки да постъпят като редовни студентки в училището.  \r\nПрез 1915 г. в хода на Първата световна война войските на 8-а пехотна тунджанска дивизия овладяват Княжевец, а 6-а пехотна бдинска дивизия - Зайчар. Северната и южната група на Втора армия започват настъпателни действия. Година по-късно от българската Първа армия и XI германска армия е сформирана армейска група с командващ генерал фон Белов. \r\n1991 г. - след около 60 години за първи път на власт идва демократично правителство с премиер Филип Димитров. Преди това на проведените избори за XXXVI Народно събрание. СДС получава най-много гласове - 34,36 % и 110 места, БСП - 33,14 % и 106 места и ДПС - 7,55 % и 24 места. \r\n2002 г. \r\nВ периода 13 - 14 октомври се провежда официално посещение в България на унгарския президент Ференц Мадол, който се среща с президента, с премиера и присъства на подписването на двустранно споразумение за сътрудничество между министерствата на образованието на двете страни. \r\n2001 г. \r\nПровежда се III конгрес на Българската евролевица. След като подава оставка от председателския пост в нощта на изборите заради лошия изборен резултат, Александър Томов отново е преизбран. Александър Томов е роден е на 27 април 1954 г. в София.  \r\n1999 г. \r\nВ доклада си за състоянието на 6-те държави от втората група кандидатки за членство в Европейския съюз България е похвалена за успехите си в икономическите реформи, като са й поставени 2 условия - да направи график за закриване на първите 4 реактора на АЕЦ \"Козлодуй\" и да продължи реформите. България установява дипломатически отношения с Европейската Общност през 1988 г. \r\n1994 г. \r\nСтефан Савов регистрира парламентарна група на Демократическата партия. \r\nСтефан Савов е роден на 8 януари 1924 г. Той е български юрист, преводач, политик. През 1948 г. завършва право в СУ “Св. Климент Охридски”. \r\nСъс специален указ президентът Желю Желев назначава служебно правителство, начело на което поставя първата жена премиер Ренета Инджова. \r\nРенета Инджова е родена на 6 юли 1953 г. \r\n1991 г. \r\nСлед около 60 години за първи път на власт идва демократично правителство. \r\nПроведени са изборите за XXXVI Народно събрание. СДС получава най-много гласове - 34,36 % и 110 места, БСП - 33,14 % и 106 места и ДПС - 7,55 % и 24 места. Останалите участници в изборите - СДС-либерали, СДС-център, БЗНС и др., които получават почти 25 % от гласовете, не успяват да прескочат 4-процентната бариерата за влизане в парламента. \r\n1983 г. \r\nЗавършва световният фестивал на анимационните филми, които се провежда в продължение на шест дни във Варна. \r\nВ София се провежда заседание на Комитета на министрите на външните работи на държавите от Варшавския договор. \r\nПо време на Варшавското съвещание на 14 май 1955 г. България, заедно с Албания, ГДР, Полша, Румъния, СССР, Унгария и Чехословакия, участва в създаването на Военнополитическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока \r\n1919 г. \r\nВ София е основано дружество на художниците \"Родно изкуство\". \r\nСлед края на Първата световна война българската армия напуска Беломорска Тракия и там е установен протекторат на Антантата начело с френския генерал Шарпи. \r\n1916 г. \r\nОт българската Първа армия и XI германска армия е сформирана армейска група с командващ генерал фон Белов. \r\n1915 г. \r\nВойските на 8-а пехотна тунджанска дивизия овладяват Княжевец, а 6-а пехотна бдинска дивизия - Зайчар. \r\nСеверната и южната група на Втора армия започват настъпателни действия. \r\nСлед като Втора армия до 10 октомври овладява Скопие, Куманово, Щип и прекъсва връзката между сръбската армия и англо-френските войски в Гърция по долината на р. Вардар, командващият генерал Г. Тодоров получава две задачи. С част от силите си да настъпи към Лесковац и Прищина, като съдейства на настъплението на Първа армия. Едновременно с това армията трябва да предотврати настъпление на англо-френските войски от юг. За да изпълни задачите, ген. Тодоров разделя армията на две групи - Северна и Южна. Северната група в състав III пехотна дидивия, V пехотна дивизия и I бригада от VII пехотна рилска дивизия настъпва в две тактически направления - към Лесковац и към Гниляне. Южната група - VII пехотна дивизия и Конната дивизия (по-късно усилена с XI и II пехотна дивизия) изпълнява задачата си с настъпателни действия в Западна Македония. Конната дивизия овладява Битоля, Ресен, Охрид и Струга. Опитите да се овладеят позициите на френската дивизия при Криволак първоначално са неуспешни. По-късно Южната група ще отрази настъпление на съглашенските войски при р. Черна и с настъпателни действия ще ги принуди да се изтеглят в Гърция. От пълен разгром ще ги спаси не някой друг, а германският кайзер Вилхелм II, който ще спре настъплението на българските войски заради зет си крал Константинос. \r\n1896 г. \r\nРекторът на Висшето училище в София уведомява писмено членовете на Академичния съвет, че министерството не е съгласно да позволи на завършилите девически гимназии български девойки да постъпят като редовни студентки в училището. Обосновката на министерството, е че тези гимназии не са равни на реалните и класическите мъжки гимназии. Съпругата на проф. Михаил Драгоманов се изказва против схващането, че българката не е достатъчно подготвена да седи на същата скамейка със студентите, според нея  въпросните студенти не са достатъчно възпитани да понасят присъствието на жена без да има опасност за обществения морал. \r\n1875 г. \r\nПровежда се Общо събрание на БРК в Букурещ. Участниците в събранието решават, че неуспехът на въстанието от 16 срещу 17 септември се дължи на липсата на войводи. На Филип Тотю и Стефан Стамболов е възложено да подготвят чети, с които да се прехвърлят в България \"и ако сполучат със съдействието на народа да прогласят бунта\" отново. На тази дата са родени:   \r\n1930 г. \r\nРоден е Димитър Стефанов Мантов – български писател-белетрист. Завършва право в СУ “Св. Климент Охридски” (1952 г.). Работи като юрист, журналист, редактор в издателство “Народна младеж”, издателство на Отечествения фронт, ДО “Книгоиздаване”, Центъра за литературна информация при Съюза на българските писатели. \r\n1907 г. \r\nРоден е Иван Минков Хаджийски – български публицист и народопсихолог. Иван Хаджийски през 1926 г. завършва философия и право в СУ “Св. Климент Охридски”. Работи като чиновник в Търново и Троян, след което е адвокат в София. От 1931 г. е член на БКП. Взема участие в Отечествената война като военен кореспондент-доброволец. \r\n1905 г. \r\nРоден е Илия Волен (псевдоним на Марин Христов Стаменов) – български писател. Завършва Духовната семинария в София. Работи като чиновник и библиотекар в София, а след 9 септември 1944 г. е редактор в издателство \"Български писател\", заместник-главен редактор е на сп. \"Септември\". \r\n1882 г. \r\nРоден е Тачо Иванов Танев – драматичен артист, режисьор, преводач. Учи в рисувалното училище в София (1898-1902 г.) и едновременно с това е статист в театър “Сълза и смях”. Артист е в Пловдивския театър (1902-1905 г.), където рисува и декори. Посещава летните школи на М. Райнхард (1906-1911 г.). През 1912 г. е уредник на Пловдивския театър. Участник е във войните (1912-1913 г., 1915-1918 г.). След 1918 г. е в Народния театър в София. Директор и режисьор е в много провинциални театри. Автор е на статии и публикации в периодичния печат. Превежда пиеси от немски и руски език. \r\n1869 г. \r\nРоден е Петър Делииванов – български революционер, деец на ВМОРО, близък сподвижник на Г. Делчев, Д. Груев и М. Герджиков. Получава образование в Солунската гимназия. Учителства в Кукуш, след което пристига в София. От този период е познанството му с Гоце Делчев. Двамата учителстват в Македония и са в основата на организацията на ВМОРО в Щип и околностите. През есента на 1895 г. турците го затварят в солунския затвор \"Еди куле\", откъдето избягва. С четата на Х. Чернопеев се прехвърля в България. На тази дата умират:  \r\n2008 г. \r\nУмира Георги Георгиев Георгиев.  \r\nГеоргиев е български актьор и режисьор. През 1966 г. актьорско майсторство във ВИТИЗ „Кръстьо Сарафов“ при професор Моис Бениеш. Работи в ДМТ - Велико Търново (1966-1967), Драматичен театър - Пловдив (1967-1968), Драматичен театър - Перник (1968-1971), театър „4+4“ (1971-1972), Централен куклен театър (1972-1974) и Нов драматичен тетър „Сълза и смях“ (1976-1994). От 1994 до 2006 г. е директор на Общински театър „Възраждане“. Имат син – Георги Георгиев-Гого, който също е актьор и е по-известен с озвучаването на реклами, филми и сериали.  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.13", "title": "Денят 13 октомври в българската история"}
{"url": "http://www.focus-news.net/news/2018/10/13/2577845/varna-v-grada-shte-se-provede-kragla-masa-pod-nadslov-problemi-i-perspektivi-pred-turizma.html", "text": "В град Варна ще се проведе кръгла маса под надслов: „Проблеми и перспективи пред туризма“. Това съобщиха от пресцентъра на  ПП АБВ . Събитието е организирано от Сдружение „Алтернатива за Варна“. То ще се проведе от 09.30 часа във Фестивален и конгресен център – Варна, в зала „Пресцентър“. Форумът е открит за журналисти. От 13.00 часа е предвидена и пресконференция за медиите.  \r\nПо време на форума ще бъдат обсъдени темите:  \r\n-Културно-исторически и поклоннически туризъм; \r\n-Алтернативен туризъм; \r\n-Проблеми и перспективи за развитие на туристическата индустрия.  \r\nУчастие в събитието ще вземат кметове на населени места от областите Варна и Добрич, представители на Варненската митрополия, на Варненския икономически университет, туроператорски и ресторантьорски асоциации, асоциации за алтернативен туризъм, хотелиерски асоциации и др.", "date": "2018.10.13", "title": "Варна: В града ще се проведе кръгла маса под надслов: „Проблеми и перспективи пред туризма“"}
{"url": "http://www.focus-news.net/news/2018/10/13/2577848/plovdiv-plovdivskata-eparhiyska-tsarkva-shte-otbelezhi-130-g-ot-osveshtavaneto-na-izvestnata-tsarkva-sv-petka-na-14-oktomvri.html", "text": "Пловдивската епархийска църква ще отбележи 130 г. от освещаването на  известната църква \"Св. Петка\", град Пловдив, предаде репортер на Агенция \"Фокус\". По повод храмовия празник и 130 години от освещаването на църквата „Св. преп. Петка” в град Пловдив, тази вечер от 18:00 часа ще бъде отслужена  Празнична вечерня с петохлебие. На 14 октомври - Петковден, в храма от 9.00 часа ще започне архиерейска света Литургия.  \r\nНикола ПETKOВ", "date": "2018.10.13", "title": "Пловдив: Пловдивската епархийска църква ще отбележи 130 г. от освещаването на  известната църква \"Св. Петка\" на 14 октомври"}
{"url": "http://www.focus-news.net/news/2018/10/13/2577842/den-za-razmisal-e-obyaven-v-3-naseleni-mesta-predi-chastichnite-kmetski-izbori-v-nedelya.html", "text": "Ден за размисъл е обявен в 3 населени места преди частичните кметски избори в неделя. В село Столетово, община Карлово, област Пловдив  кандидатите за кметския пост са трима - Стефани Тодорова Тодорова - издигната БСП,  Мирослав Николаев Колев – предложен от ВМРО – Българско национално движение и Андрея Вълков Радев – подкрепена от Инициативен комитет.  До изборите за кмет в Столетово се стигна, след като през март избраният през 2015 година Тодор Иванов, който бе издигнат от ГЕРБ, напусна поста. Той подаде оставка след напрежение в селото, предизвикано от излизането му в платен отпуск, от който не се е върнал на работа в продължение на две седмици, без да уведоми никого. По данни на Общинската избирателна комисия гласоподавателите в селото, които имат право на глас са 644 души. На територията на селото е сформирана една избирателна секция. В село Суходол, община Главиница, област Силистра , в кметската надпревара ще участват кандидатите на ДПС Недрет Юсеин Алил и на ГЕРБ Абедин Нури Рушид. Изборите в кметството се налагат заради смъртта на предишния кмет Хамид Незир Рушид. Броят на избирателите с право на глас в Суходол е 640 души. Те също ще гласуват в една секция. В село Орлинци, община Средец, област Бургас , на кметските избори се явяват кандидатът на ГЕРБ Христинка Георгиева Шопова, която до момента изпълняваше временно длъжността на кметски наместник, и Светла Димитрова Симеонова, издигната от БСП. До избори в селото се стигна, след като през септември заемащата поста кметски наместник Лиляна Ангелова подаде оставка, посочвайки за това лични мотиви. Право на глас в селото имат 366 души. \r\nКандидатите, които ще бъдат избрани за кметове в трите населени места, ще заемат постовете около година, тъй като  през октомври 2019-а ще се проведат редовните местни избори за цялата страна.", "date": "2018.10.13", "title": "Ден за размисъл е обявен в 3 населени места преди частичните кметски избори в неделя"}
{"url": "http://www.focus-news.net/news/2018/10/13/2577851/denyat-13-oktomvri-v-svetovnata-istoriya.html", "text": "Римският император Клавдий е отровен през 54 г. Наследник на императорския престол става Нерон. \r\nВъв Франция през 1307 г. над 140 рицари-тамплиери са изгорени на клада. Няколко седмици по-рано кралският съвет решава да бъдат арестувани всички тамплиери на територията на Франция. \r\nНа 13 октомври 1792 г. е направена първата копка в строежа на Белия дом - бъдещото официално име на резиденцията на американския президент. Датата се счита и за начало на строежа на новата столица Вашингтон. Това е най-старата обществена сграда в града. Проектирана е от архитект Дж. Хобан в стил класицизъм. Сградата е преустроявана и разширявана неколкократно. Работната стая на президента е т. нар. Овален кабинет. \r\nПрез 1923 година столицата на Турция е преместена от Истанбул в Анкара. \r\nНа 13 октомври са родени: През 1869 г. - българският революционер, деец на ВМОРО, близък сподвижник на Гоце Делчев, Даме Груев и Михаил Герджиков - Петър Делииванов. През 1907 г. - българският публицист и народопсихолог Иван Хаджийски. През 1925 г. - първата жена министър-председател на Великобритания Маргарет Тачър. \r\n2016 г. \r\nУмира Бхумибол Адулядей - крал на Тайланд (88 г.). \r\n2016 г. \r\nАмериканският певец-композитор Боб Дилън получава Нобелова награда за литература. \r\n2016 г. \r\nМалдивите напускат Британската общност. \r\n2014 г. \r\nНобеловата награда за икономика за 2014 г. е присъдена на френския икономист Жан Тирол за анализ на силата на пазара и държавната регулация на големите корпорации със значително влияние върху пазара. \r\nТурция дава разрешение на САЩ да използва военновъздушните ѝ бази за борба с „Ислямска държава“. \r\n2013 г. \r\nПо време на религиозен празник в Индия загиват 75 човека. \r\n2012 г. \r\nВ Чехия се провеждат избори за сената и местната власт. \r\n2011 г. \r\nВ своя блог Ал Гор се обявява в подкрепа на движението „Окупирай Уол Стрийт“ с думите: „Както при икономическите, така и при екологическите кризи нашите лидери провеждаха политика, която не решава проблемите. Движението е организирано от обикновени хора и показват недостатъците на нашата система- това е първата крачка в правилната посока“. \r\n2010 г. \r\nПриключва Миньорска авария в Копиапо 2010 г., след като всичките 33 миньори са извадени на повърхността. Това е индустриална авария, при която мината „Сан Хосе“ за добиване на злато и мед в Чили се срутва на 5 август 2010 г. и 33 миньори са затрупани под земята. Миньорите остават живи и прекарват 69 дни под земята, което представлява рекорд. \r\n2006 г. \r\nОбщото събрание на ООН избира единодушно Бан Ки Мун за нов генерален секретар на Обединените нации, който встъпва в длъжност от 1 януари 2007 г. \r\n2004 г. \r\nЕвропейските лидери подписват договор за Европейска конституция. Тя е ратифицирана от 13 страни-членки, но след нейното отхвърляне на последователни референдуми във Франция и Нидерандия през пролетта на 2005 г. проектът е замразен. Основна последица от влизането в сила на този договор трябва да е премахването на храмовата структура, поради предвиденото обединяване на Общностите и Съюза в едно единствено юридическо лице. По време на тържественото честване в Берлин на 50-годишнината на Европейския съюз неговите ръководители и представителите на страните-членки приемат декларация, с която определят срок до 2009 г. за изработване на нов договор след провала на Конституцията за Европа. В крайна сметка, на 13 декември 2007 г. е подписан Договорът от Лисабон, който въпреки големите трудности, свързани с ратификацията му, влиза в сила на 1 декември 2009 г. \r\n1999 г. \r\nВъв Франция са разрешени хомосексуалните бракове. \r\n1998 г. \r\nНАТО дава ултиматум на Югославия с искане да изведе войските си от Косово. \r\n1992 г. \r\nЛеонид Кучма става министър-председател на Украйна. \r\n1983 г. \r\nУспешно завършва полет на космическата совалка „Чалънджър\" със седем астронавти на борда – най-многобройния екипаж в историята на космическите полети. \r\nКосмическата совалка “Чалънджър” е втората американска космическа совалка от програмата \"Спейс Шатъл\". Първият ѝ полет е на 4 април 1983 г.. Осем мисии по-късно совалката се разпада 73 секунди след излитането си на 28 януари 1986 г.. Всички седем души от екипажа загиват. \r\n1976 г. \r\nНа главната улица в боливийският град Санта Крус катастрофира американски самолет “Боинг 707”. Загиват 102 души, а други 105 са ранени.\t \r\n1975 г. \r\nМинистър-председателят на Канада Пиер Трюдо обявява въвеждане на извънреден тригодишен антиинфлационен правителствен контрол на цените. \r\n1943 г. \r\nНовата власт в Италия прекратява договора за взаимопомощ с Германия, подписан от Мусолини, и обявява война на Берлин. \r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др. \r\n1923 г. \r\nСтолицата на Турция е преместена от Истанбул в Анкара.  \r\nИмето си Анкара получава още през III в.пр.н.е., когато галите го населяват и при градежа му намират стара котва (анкер). Намира се в Централен Анадол и е обявена за столица от Мустафа Кемал Ататюрк – основателя на Турската Република. На 29 октомври 1914 г. Турция се включва в Първата световна война на страната на Германия и Австро-Унгария. След разгрома й Гърция взима Измир, Източна Тракия и много острови в Егейско море, а Италия, Франция и Англия си поделят арабските владения. \r\n1915 г. \r\nСеверната и южната група на Втора армия започват настъпателни действия. \r\nСлед като Втора армия до 10 октомври овладява Скопие, Куманово, Щип и прекъсва връзката между сръбската армия и англо-френските войски в Гърция по долината на р. Вардар, командващият генерал Г. Тодоров получава две задачи. С част от силите си да настъпи към Лесковац и Прищина, като съдейства на настъплението на Първа армия. Едновременно с това армията трябва да предотврати настъпление на англо-френските войски от юг. За да изпълни задачите, ген. Тодоров разделя армията на две групи - Северна и Южна. Северната група в състав III пехотна дидивия, V пехотна дивизия и I бригада от VII пехотна рилска дивизия настъпва в две тактически направления - към Лесковац и към Гниляне. Южната група - VII пехотна дивизия и Конната дивизия (по-късно усилена с XI и II пехотна дивизия) изпълнява задачата си с настъпателни действия в Западна Македония. Конната дивизия овладява Битоля, Ресен, Охрид и Струга. Опитите да се овладеят позициите на френската дивизия при Криволак първоначално са неуспешни. По-късно Южната група ще отрази настъпление на съглашенските войски при р. Черна и с настъпателни действия ще ги принуди да се изтеглят в Гърция. От пълен разгром ще ги спаси не някой друг, а германският кайзер Вилхелм II, който ще спре настъплението на българските войски заради зет си крал Константинос. \r\n1884 г. \r\nГринуич е утвърден като място, през което минава нулевия меридиан. \r\n1792 г. \r\nНаправена е първата копка в строежа на Белия дом. Белият дом е официалното име на резиденцията на президента на САЩ във Вашингтон. Това е най-старата обществена сграда в града. Проектирана е от архитект Дж. Хобан в стил класицизъм. Сградата е преустроявана и разширявана няколко пъти. Работната стая на президента е т. нар. Овален кабинет.\t \r\n1781 г. \r\nИмператорът на Свещената Римска империя Йосиф II издава Толерантен едикт, с който се прекратява кампанията за закриване на манастири. \r\n1307 г. \r\nВъв Франция над 140 рицари-тамплиери са изгорени на клада. Няколко седмици по-рано кралският съвет решава да бъдат арестувани всички тамплиери на територията на Франция. Те са подлагани на изтезания за да направят признания за ерес, богохулство и култ към дявола. Тези, които не се подават на мъченията, са изгаряни. На тази дата са родени:  \r\n1925 г. \r\nРодена е Маргарет Тачър – първата жена министър-председател на Великобритания. На този пост е от 1979 г. до 1990 г. Член е на Консервативната партия. Поддържаната от нея политическа философия, известна като Тачеризъм, е насочена към понижаване на правителствените разходи, понижаване на данъците, а също и приватизация на държавните предприятия. Наричана е Желязната лейди, заради нейното опозиционно отношение към комунизма. \r\n1921 г. \r\nРоден е Ив Монтан – френски актьор и певец. Роден е в семейството на италиански евреи, които за да се спасят от фашистко преследване емигрират в Марсилия. Дебютира в Париж през 1944 г., където се среща с Едит Пиаф. В киното е от 1946 г. (“Вратата на нощта”, реж. М. Карне). На тази дата умират:  \r\n2016 г. \r\nУмира Бхумибол Адулядей - крал на Тайланд (88 г.). \r\n1822 г. \r\nУмира Антонио Канова – италиански скулптор от времето на класицизма.Роден е на 1 ноември 1757 г. в Посаньо, област Венеция . Учи във Венеция (1768-1774 г.) при скулптора Дж. Торети. Работи във Венеция и Рим. Отначало твори в духа на барока. По-късно започва формално да подражава на античната скулптура. Известни произведения: “Бюст на Наполеон” (Фонтенбло), “Амур и Психея” (Лувър) и др. \r\n1803 г. \r\nУмира Луи Клод Сен Мартен – френски философ. Роден е на 18 януари 1743 г. Служи като офицер, през 1771 г. излиза в оставка и започва да проповядва учението на португалския мистик Мартинес Паскуалис, основател на масонската секта на “мартинистите”. Критикува материализма и сенсуализма на френските просветители, известен е като противник на католическия клерикализъм.. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.13", "title": "Денят 13 октомври в световната история"}
{"url": "http://www.focus-news.net/news/2018/10/13/2577852/lovech-praznichnata-programa-za-150-g-yubiley-na-grad-troyan-shte-zapochne-s-arhiereyska-sveta-liturgiya-v-hram-sv-petka-na-14-oktomvri.html", "text": "На 14 октомври, Петковден, ден на Преподобна Петка Българска - Петковден и празник на град Троян, тази година ще се отбележи 150 г. юбилей на града, предаде репортер на  Агенция \"Фокус\" . Празничната програма започва с Божествена света Литургия в 9.00 ч. в църквата, която носи името на покровителката на града – „Св. Параскева - Петка“, която ще бъде оглавена от Негово високопреосвещенство Ловчанския митрополит Гавриил. На 14 октомври, когато троянци и гости на града ще честват най-големия троянски празник – 150 годишния юбилей, се очаква президентът Румен Радев да се  включи в градските тържества. Гости на града ще бъдат посланици, депутати, изявени публични личности, гости от страната и чужбина.  \r\nНикола ПЕТКОВ", "date": "2018.10.13", "title": "Ловеч: Празничната програма за 150 г. юбилей на град Троян ще започне с архиерейска света Литургия в храм \"Св. Петка\" на 14 октомври"}
{"url": "http://www.focus-news.net/news/2018/10/13/2577853/yambol-remontirat-svetofarnata-uredba-na-pl-borovets.html", "text": "Днес и утре ще се извършва ремонт на светофарната уредба на кръстовището при площад „Боровец“ в Ямбол. Това съобщиха от пресцентъра на  Община Ямбол . Светлинната сигнализация временно ще бъде спряна до приключване на ремонтните дейности.", "date": "2018.10.13", "title": "Ямбол: Ремонтират светофарната уредба на пл. „Боровец“"}
{"url": "http://www.focus-news.net/news/2018/10/13/2577849/sotsialistki-shte-obsadyat-v-montana-rolyata-na-zhenite-za-preodolyavane-na-demografskata-kriza-i-disproportsiite-v-izostavashtite-severozapadni-rayoni.html", "text": "В Монтана, ще се проведе кръгла маса на тема „Ролята на жените за преодоляване на демографската криза и диспропорциите в изоставащите северозападни райони“. Това съобщиха от пресцентъра на  ГС на БСП - София . Събитието се организира по инициатива на Обединението на жените социалистки в БСП - София и в него ще вземат участие представители на организациите на БСП от Монтана, Видин и Враца и на граждански и неправителствени организации. \r\nФорумът ще се състои от 09.30 часа, в хотел „Житомир“ (пл. „Жеравица“ 1) и е открит за журналисти.", "date": "2018.10.13", "title": "Социалистки ще обсъдят в Монтана ролята на жените за преодоляване на демографската криза и диспропорциите в изоставащите северозападни райони"}
{"url": "http://www.focus-news.net/news/2018/10/13/2577850/emsc-registrirano-e-zemetresenie-s-magnitud-57-v-moluksko-more-indoneziya.html", "text": "Регистрирано е земетресение с магнитуд 5.7 в Молукско море, Индонезия, показва справка на интернет страницата на  Европейския средиземноморски сеизмологичен център . \r\nЗеметресението е регистрирано в 12:34 часа (7:34 българско време) на 30 километра източно от град Битунг и на 68 километра източно от град Манадо на дълбочина 115 километра. Земетресението е усетено в северната част на остров Сулавеси. Засега няма информация за пострадали хора и нанесени материални щети. Не е обявена опасност от цунами.  Юлиян Марков", "date": "2018.10.13", "title": "EMSC: Регистрирано е земетресение с магнитуд 5.7 в Молукско море, Индонезия"}
{"url": "http://www.focus-news.net/news/2018/10/13/2577856/stara-zagora-v-grada-shte-se-provede-initsiativata-s-velosiped-do-lunata.html", "text": "Велосипедното предизвикателство „С велосипед до Луната“ ще се проведе в Стара Загора. Професионалисти и любители ще се качат на велосипеди в името на благородна кауза, съобщиха от пресцентъра на  Общината . Километрите, изминати от всеки, сe сумират, за да се достигне дистанцията от 384 400 км. Днес от 11.00 часа в парк „Зеленият клин“ – на кръстовището на улиците „Димитър Подвързачов“ и „Проф. Никола Кожухаров“ е първият старт за професионалните състезатели в Стара Загора. Регистрацията и раздаването на състезателните номера за професионални състезатели започва от 10.00 часа. Любителите могат да се регистрират от 11.00 часа до 15.00 часа. Веднага след края на професионалните стартове, около 15.30 часа, любителите ще се включат в предизвикателството, в което сами или щафетно ще изминат желан брой обиколки в рамките на 30 минути. Дистанцията, измината от всеки, се прибавя към общото постижение. От съображения за сигурност всички любители трябва да бъдат с каска. \r\nУникалното спортно събитие \"ДЗИ Вело\" предизвиква ентусиасти да преминат заедно разстоянието от Земята до Луната. Целта на предизвикателството е чрез колоездене, плуване, тичане и други спортни активности служителите от 6-те държави, в които белгийската КВС Груп присъства, подкрепени от приятели и партньори, да преодолеят точно 384 400 км. Всички включили се, могат да прибавят своите километри към постиженията на Групата до момента. В края на предизвикателството километрите им ще бъдат монетаризирани за каузата „ДЗИ - история с бъдеще“ – висше образование за повече български деца. Програмата на застрахователната компания всяка година подпомага избрани  студенти в дългосрочен план чрез осигуряване на месечни стипендии  и покриване на таксите им за обучение в рамките на четири години  - до завършването на тяхната бакалавърска степен.  \r\nВъв вело туровете участие могат да вземат професионални колоездачи, които в оспорвано съревнование ще преодолеят трасетата от 7 км, 12 км, 21 км, 30 км или 36 км. В приятелски старт сили ще премерят всички любители с авантюристичен дух. А най-добрите от тях ще спечелят награди. За зрителите са предвидени допълнителни спортни активности на открито. \r\nЗа участие във вело тура, е необходимо единствено регистрация на сайта www.dzivelo.bg. За всички непрофесионални участници е осигурена безплатна застраховка от ДЗИ за времето на протичане на събитието.  \r\nПредизвикателството в България започна в Бургас. След това завладя и Пловдив. В събитието там се включиха 122-ма професионалисти от цяла България - София, Пловдив, Троян, Стара Загора, Нова Загора, Варна, Бургас, Несебър, Габрово, Казанлък и Сливен. Любителският старт беше изключително атрактивен, а някои от участниците записаха обиколки, колкото и професионални състезатели. Общата преодоляна дистанция от предизвикателството в Пловдив беше 3317 километра, които се добавиха към глобалния резултат за постигането на голямата цел.", "date": "2018.10.13", "title": "Стара Загора: В града ще се проведе инициативата „С велосипед до Луната“"}
{"url": "http://www.focus-news.net/news/2018/10/13/2577855/sofiya-lekari-spetsialisti-v-studentska-poliklinika-shte-preglezhdat-patsienti-i-v-sabotnite-dni-do-kraya-na-mesetsa.html", "text": "За да е в услуга на пациентите, които нямат възможност в работни дни да се прегледат при лекар - специалист, ръководството на общинското ДКЦ 5 в София /Студентска поликлиника/ организира извънредни графици за докторите в съботните дни до края на месец октомври. Това съобщиха от пресцентъра на  Столична община . \r\nНа 13 октомври от 8.30 до 13.00 ч. ще има прегледи при специалисти по УНГ, Очни болести, Нервни болести, Кардиология и Вътрешни болести.  \r\nПриемът на пациенти ще бъде както с направления по Здравна каса, така и платен.  \r\nАко желаете да се запишете предварително за преглед при някой от специалистите, можете да го направите на място в регистратурата на поликлиниката или на тел. 02/868 20 13.  \r\n\"Ако има интерес към прегледите в съботните дни, тази практика ще бъде продължена и през следващите месеци\", съобщи д-р Вихрен Заяков, управител на ДКЦ 5.  \r\nПрез септември т. г. общинското лечебно заведение организира безплатни профилактични прегледи по УНГ в две поредни съботи, от които се възползваха над 40 пациенти - деца и възрастни. Повод за инициативата беше началото на учебната година.", "date": "2018.10.13", "title": "София: Лекари-специалисти в Студентска поликлиника ще преглеждат пациенти и в съботните дни до края на месеца"}
{"url": "http://www.focus-news.net/news/2018/10/13/2577857/blagoevgrad-2-riyat-darzhaven-turnir-po-hudozhestvena-gimnastika-kupite-na-kmeta-na-obshtina-blagoevgrad-shte-se-provede-v-zala-skaptopara.html", "text": "Над 300 грации от цялата страна ще демонстрират финес и и красиви съчетания в рамките на 2-рия Държавен турнир по художествена гимнастика „Купите на кмета на Община Благоевград“. Това съобщиха от пресцентъра на  Общината . Събитието стартира в 09.00 часа и ще продължи до 21.00 часа. В турнира ще вземат участие 16 отбора, сред които „Левски“, „Левски-Триадица“, „Левски плюс“, „София спорт“,  ЦСКА, „Локомотив“, СК „Нюанс“, КХГ „Берое“ и други. Очакват се и гости от Норвегия. Организатор на събитието са Клуб по художествена гимнастика „Пирин“, Община Благоевград и БФХГ. Турнирът е и последна проверка на отборите участващи в последните за сезона Държавни първенства „А“ категория - ансамбли и „Б“ категория индивидуално и отборно", "date": "2018.10.13", "title": "Благоевград: 2-рият Държавен турнир по художествена гимнастика „Купите на кмета на Община Благоевград“ ще се проведе в зала „Скаптопара“"}
{"url": "http://www.focus-news.net/news/2018/10/13/2577859/stolichna-obshtina-kani-detsata-da-postavyat-kashtichki-za-ptitsi-v-borisovata-gradina.html", "text": "Столична община и Българското дружество за защита на птиците канят децата да се включат в съвместна инициатива за поставяне на къщички за птици в парка „Княз-Борисова градина“, от 11 часа.  Това съобщиха от пресцентъра на  Столична община . В рамките на събитието децата ще могат да участват в украсата на къщичките и да научат повече за навиците и начина на живота на птиците, които обитават парка. Събитието ще се проведе на Алеята на птиците, в непосредствена близост до Астрономическата обсерватория на „Св. Климент Охридски“.", "date": "2018.10.13", "title": "Столична община кани децата да поставят къщички за птици в Борисовата градина"}
{"url": "http://www.focus-news.net/news/2018/10/13/2577860/sport-olimpiakos-pobedi-himki-s-8776-s-aleksandar-vezenkov-v-sastava-si.html", "text": "Отборът на Олимпиакос победи Химки с 87:76 като гост в мач от новия сезон на Евролигата. В състава на гостите игра и българският баскетболист Александър Везенков, който записа дебют в турнира с екипа на Олимпиакос. Везенков изигра 17 минути от двубоя, в които се отчете с 13 точки, 4 борби и 2 асистенции. Българският баскетболист премина в състава на гръцкия Олимпиакос през това лято, като преди това носеше екипа на испанския Барселона.", "date": "2018.10.13", "title": "Спорт: Олимпиакос победи Химки с 87:76 с Александър Везенков в състава си"}
{"url": "http://www.focus-news.net/news/2018/10/13/2577854/reuters-sauditska-arabiya-othvarlya-obvineniyata-otnosno-ubiystvoto-na-zhurnalista-dzhamal-hashogi-zayavi-vatreshniyat-ministar-na-stranata.html", "text": "Саудитска Арабия отхвърля обвиненията относно убийството на саудитския журналист Джамал Хашоги, заяви министърът на вътрешните работи на страната, предава  Reuters . \r\nСпоред него обвиненията за издадена заповед за убийството на Хашоги са „лъжи“, насочени срещу правителството, според официалната агенция на Саудитска Арабия. \r\nХашоги за последно е видян влизайки в консулството на Саудитска Арабия в Истанбул на 2 октомври, за да получи документите за предстоящата си сватба. Представителите в консулството твърдят, че той е излязъл малко след това, но турските власти и неговата годеница, която е чакала отвън, твърдят че той изобщо не е излязъл.  Йонислав Дочев", "date": "2018.10.13", "title": "Reuters: Саудитска Арабия отхвърля обвиненията относно убийството на журналиста Джамал Хашоги, заяви вътрешният министър на страната"}
{"url": "http://www.focus-news.net/news/2018/10/13/2577858/dragomir-stoynev-bsp-podhvarlenata-ofertata-za-promyana-v-zdraveopazvaneto-no-gerb-ne-se-priema-ot-nikoy.html", "text": "В момента основният проблем в България е бедността, здравеопазването и липса на перспектива. Има огромна криза  в здравеопазването. Не е нормално пациентът да не е в центъра на здравната система. Не може лекарствата ни да са по-скъпи от съседните държави, при положение, че се произвеждат у нас. Във \"Визия за България\" ние предлагаме една цялостна идея и реформа за този сектор. Това каза пред БНТ зам.-председателят на ПГ на „БСП за България” Драгомир Стойнев по темата за вота на недоверие, искан от левицата за провала на управляващите в здравеопазването, съобщиха от пресцентъра на  партията . „Министър Ананиев заяви, че ще иска нов модел за здравна реформа, а ни подхвърли една оферта за промяна- от здравноосигурителен модел да минем към застрахователен модел. Тези два модела, като финансиране, не се приемат от никой. Ние изнесохме дебата за вота извън парламента. Срещнахме се със съсловните за сектора организации- на общинските болници, на общопрактикуващите лекари, пациентските организации.  Предстоят още срещи. Никой от тях не подкрепя идеите на ГЕРБ за реформи в сектора”, каза Драгомир Стойнев. Той добави, че предложената реформа от ГЕРБ не казва- как ще се подобри качеството на здравеопазването, както и как ще преодолеем бъдещата бомба в здравеопазването, когато се пенсионират настоящите кадри в здравеопазването, а се интересуват от финансирането му и да въведат модел, в който неяснотите са много”, аргументира се той. „За нас, здравето не е стока. Не е нормално да сме първи в ЕС по доплащане- у нас  пациентът доплаща 45% от стойността на тази услуга, а навсякъде в ЕС е до 18%” , допълни Драгомир Стойнев.  \r\nЗам.-  председателят на ПГ на \"БСП за България\" припомни, че сме на първо място по корупция  и последно място по свобода на медиите. „Когато има гавра с политическия и човешкия морал, когато след загиналите в катастрофата край Своге, влезеш през задния вход, в качеството си на управляващ, как да имат доверие хората в институциите? Това е безсрамно лицемерие, което отблъсква всички”, каза Стойнев. Той обясни, че в момента в много институции работят хора, които са политически лоялни некадърници и защото симпатизират или членуват в ГЕРБ. \r\nСпоред Драгомир Стойнев оздравяването на доверието в институциите трябва да мине през консенсус на всички партии по проблемите на здравеопазването, образованието, демографска криза и въобще по важните за България проблеми.", "date": "2018.10.13", "title": "Драгомир Стойнев, БСП: Подхвърлената офертата за промяна  в здравеопазването но ГЕРБ не се приема от никой"}
{"url": "http://www.focus-news.net/news/2018/10/13/2577863/blagoevgrad-initsiativata-zaedno-za-prirodata-shte-se-provede-na-ploshtad-makedoniya.html", "text": "Община Благоевград „Пиринско“ и „Екопак България“ се обединяват в мащабна кампания за насърчаване на разделното събиране на опаковки от бира и рециклирането им. Това съобщиха от пресцентъра на  Общината . Днес от 11.00 часа на площад „Македония“ всеки желаещ може да върне празни стъклени, пластмасови бутилки от бира и кенове (независимо от марката) за рециклиране и срещу минимум 10 ще получи еднократно 3 бутилки „Пиринско пиво“.  \r\nИнициативата е под наслов „Заедно за природата“ и се провежда за втора поредна година в Благоевград. Тя е част от дългосрочна кампания на „Пиринско“ за насърчаване на личния пример по отношение на околната среда и към ползите от бирените опаковки за многократна употреба.  \r\nВсички посетители ще имат възможност да научат ползите от рециклирането чрез интерактивни игри, филми и образователни програми в специално изградена шатра на \"Екопак България\".  \r\nКампанията е израз на политиката на „Пиринско“, като част от \"Карлсберг България\", за устойчиво развитие и корпоративна социална отговорност. Тя включва серия от събития в избрани градове в страната – София, Благоевград и Шумен, насърчаващи разделното събиране на празни бирени опаковки. По време на кампанията през 2017 г. над 4000 граждани и гости на София, Шумен и Благоевград предадоха за рециклиране близо 30 000 бирени опаковки.", "date": "2018.10.13", "title": "Благоевград: Инициативата „Заедно за природата“ ще се проведе на площад „Македония“"}
{"url": "http://www.focus-news.net/news/2018/10/13/2577864/stara-zagora-vavezhda-se-vremenna-organizatsiya-na-dvizhenieto-zaradi-provezhdaneto-na-koloezdachno-sastezanie.html", "text": "Въвежда се временна организация на движението заради провеждането на колоездачно състезание. Това съобщиха от пресцентъра на  Община Стара Загора . Днес за времето от 06.00 часа до 16.00 часа е ограничено паркирането на улиците около парк „Зеленият клин“ в Стара Загора. За уреченото време не трябва да се паркира по уличното платно на ул. „Хр. Морфова“, ул. „Иван Вазов“ и ул. „Д. Подвързачов“. Автомобилите на нарушителите ще бъдат принудително отстранявани. \r\nОграничението се налага заради провеждането на колоездачното състезание за купа „Стара Загора“ от серии „ДЗИ ВЕЛО“. Община Стара Загора се  извинява за причиненото неудобство.", "date": "2018.10.13", "title": "Стара Загора: Въвежда се временна организация на движението заради провеждането на колоездачно състезание"}
{"url": "http://www.focus-news.net/news/2018/10/13/2577861/plovdiv-okolo-20-dushi-ot-selo-katunitsa-sa-dali-svoya-vot-na-mestniya-referendum-za-dobiv-na-inertni-materiali.html", "text": "Към 08.00 часа около 20 души от село Катуница са дали своя вот на местния референдум за добив на инертни материали от находище „Кацара“. Това каза за  Радио „Фокус“ – Пловдив  Димитър Алексов, секретар на Общинската избирателна комисия в Садово. Той поясни, че имащите право на вот на местния референдум в садовското село са 1876 души. Гласуването протича в три секции. Въпросът на който отговарят хората е формулиран така: „Против ли сте органите на местното самоуправление и местната администрация в Кметство Катуница и Община Садово да издават и съгласуват всякакви административни актове и разрешения от компетентността си, включително за изграждане на сгради на основно застрояване и за поставяне на преместваеми обекти, във връзка с концесия за добив на строителни материали – пясъци и чакъли от находище „Кацара”, участък „Кацара2” в землището на с. Катуница, община Садово?”. \r\nЗа да бъде валиден референдумът, трябва да гласуват минимум 40 % от имащите право на глас жители на Катуница. Първото отчитане на избирателната активност ще бъде осъществено след 10.00 часа. \r\nТони МИХАЙЛОВ", "date": "2018.10.13", "title": "Пловдив: Около 20 души от село Катуница са дали своя вот на местния референдум за добив на инертни материали"}
{"url": "http://www.focus-news.net/news/2018/10/13/2577865/burgas-organizirat-bezplatni-urotsi-po-programirane-za-detsa-v-grada.html", "text": "Европейска седмица на програмирането ще се проведе от днес до 21 октомври 2018 г. Това съобщиха от пресцентъра на  Община Бургас . Тя цели да запознае всеки със света на технологиите и програмирането по забавен начин. Работилницата Code Week се осъществява благодарение на подкрепата на Фондация „Работилница за граждански инициативи“, SAP и TechSoup, в рамките на инициативата „Запознайте се и програмирайте“. SoftUni Kids, съвместно с Фондация Софтуерен университет организират в Бургас уъркшоп по програмиране за деца между 10 и 14 години.  \r\nСъбитието ще се проведе на 13 и 20 октомври, като част от Европейската седмица на програмирането. Работилницата е за деца между 10 и 14 години. В нея ще се демонстрира една нова технология – платката Digital Sandbox – микроконтролер, разработен за обучителни цели. След това малките програмисти ще научат как се работи с LED и RGB светодиоди, ще имат възможността да използват средата за разработка Ардуино – най-широко разпространената за управление и програмиране на микроконтролери. Нагледно ще се запознаят с връзката между хардуер и софтуер и езика за програмиране C++.", "date": "2018.10.13", "title": "Бургас: Организират безплатни уроци по програмиране за деца в града"}
{"url": "http://www.focus-news.net/news/2018/10/13/2577866/zapochva-evropeyskata-sedmitsa-na-donorstvoto.html", "text": "УМБАЛ „Света Екатерина“ ще бъде домакин на европейската седмица на донорството, която се провежда в периода 13 – 20 октомври. Това съобщиха от пресцентъра на  болницата . В понеделник, 15 октомври от 11.00 ч. в Аула „Максима“  на УМБАЛ „Света Екатерина“  ще бъде официалното откриване  на Европейската седмица на донорството по инициатива на Изпълнителната агенция по трансплантация и съвместно с пациентски организации, партньори и приятели. Кампанията ще протече под надслова „Частица от теб може да бъде за някого целият свят!”, като по този начин ще се изрази почит към паметта на донорите и благодарност към техните близки. УМБАЛ „Св.Екатерина“ е първата болница в Югоизточна Европа, в която се въвежда присаждането на сърце още през далечната 1986 г. За 32 години високоспециализираните й екипи са извършили общо 60 трансплантации. По-ниският брой трансплантации се дължи  на по-ниския брой донорски ситуации у нас – средно около 8-10 на година, от които само четири до шест с донори, подходящи за сърдечна трансплантация. Въпреки прилагането на система за механична циркулаторна поддръжка на сърцето част от пациентите не могат да дочакат животоспасяващата за тях трансплантация. Докато някога сме били пионерите в прилагането на сърдечните трансплантации на Балканите, то днес въпреки усилията на лекарите и съответните структури от Министерството на здравеопазването, сериозно изоставаме от съседните страни и трансплантационната ни програма функционира на все по-ниски обороти.  \r\nНа 13 октомври Съветът на Европа ще чества за 19-та поредна година Европейския ден на органното донорство и трансплантация и отново ще даде публичност на каузата. Целта на международното му отбелязване е насърчаване на публичния дебат за донорството и трансплантацията и подпомагане на близките за вземане на информирано решение при органното донорство.", "date": "2018.10.13", "title": "Започва европейската седмица на донорството"}
{"url": "http://www.focus-news.net/news/2018/10/13/2577868/smolyan-s-pohod-ot-pl-svoboda-do-gorski-park-amzovo-v-grada-shte-bade-otbelyazan-svetovniyat-den-na-hodeneto.html", "text": "За поредна година Община Смолян ще отбележи Световния ден на ходенето. Стартът ще бъде даден днес от 10.30 часа. Това съобщиха от пресцентъра на  Общината . Походът ще започне от пешеходната зона на пл. „Свобода” до горски парк  „Амзово”, трасето е с дължина 4.6 км. Община Смолян провежда и участва в Световния ден на ходенето повече от 12 години. Проявата цели популяризиране на ходенето като ефективна и лесна за практикуване двигателна активност за хора от всички възрастови групи. В спортното събитие могат да се включат всички деца, младежи и жители на Община Смолян.  \r\nОрганизатори на национално ниво са Министерството на младежта и спорта, Българската асоциация „Спорт за всички” (БАСВ), а на местно ниво община Смолян в партньорство със сдружение „Фън ин дъ маунтин“, ОД на МВР и РУО на МОН . В Световен мащаб проявата се подкрепя от Международния Олимпийски комитет. Събитието се провежда винаги през месец октомври.  \r\nОрганизаторите на събитието са подготвили многобройни награди за участниците, както и традиционната томбола с изненади. В горски парк „Амзово” ще има танцов хепънинг с открити работилници.", "date": "2018.10.13", "title": "Смолян: С поход от пл. „Свобода” до горски парк „Амзово” в града ще бъде отбелязан Световният ден на ходенето"}
{"url": "http://www.focus-news.net/news/2018/10/13/2577870/pazardzhik-remontni-deynosti-se-izvarshvat-po-patya-selo-panagyurski-kolonii-panagyurishte.html", "text": "С нормална интензивност е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са мокри ,на места в планинската част и хлъзгави. Движението по пътя от село Панагюрски колони до Панагюрище от км 79 до км 81 се осъществява в една лента чрез поетапно затваряне на лява и дясна ленти за движение поради почистване на настилки, банкети и окопи. Въведено е и ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.10.13", "title": "Пазарджик: Ремонтни дейности се извършват по пътя село Панагюрски колонии – Панагюрище"}
{"url": "http://www.focus-news.net/news/2018/10/13/2577862/afp-kristin-lagard-zayavi-che-e-uzhasena-ot-sluchaya-s-dzhamal-hashogi-no-nyama-da-otmeni-poseshtenieto-si-v-sauditska-arabiya.html", "text": "Директорът на Международния валутен фонд (МВФ) Кристин Лагард заяви, че е „ужасена“ от информациите за съдбата на саудитския журналист Джамал Хашоги, но въпреки това възнамерява да присъства на икономическа среща в Рияд през този месец, предава  AFP . \r\n„Ужасяващи неща се съобщиха и аз съм ужасена, но трябва да движа работата на МВФ във всички краища на света“, заяви тя в Бали, където в момента протича среща на МВФ и Световната банка. \r\n„Към този момент намерението ми е да не променям плановете си и да бъда много внимателна към информацията, която излиза през следващите няколко дена“, добави още тя.  Йонислав Дочев", "date": "2018.10.13", "title": "AFP: Кристин Лагард заяви, че е „ужасена“ от случая с Джамал Хашоги, но няма да отмени посещението си в Саудитска Арабия"}
{"url": "http://www.focus-news.net/news/2018/10/13/2577873/shumen-kampaniya-za-sabirane-na-izlezli-ot-upotreba-elektricheski-uredi-shte-bade-organizirana.html", "text": "Община Шумен организира кампания за събиране на излязло от употреба електрическо и електронно оборудване. Това съобщиха от  Общината . Днес ще бъдат отворени три мобилни пункта в града за приемане на стари електрически печки, перални, хладилници, телевизори, компютри, монитори и др. Гражданите могат да предадат непотребни или неработещи електрически уреди в двора на бившето Пето основно училище от 09.00 до 11.00 часа, на паркинга по ул. „Съединение“ над парка на общината от 11.30 до 13.30 часа и на ул. „Дедеагач“ №28 в кв. „Тракия“ от 14.00 до 16.00 часа (площадката на обръщача пред заведението „Бай Данчо“). Община Шумен има сключен договор за изграждане на система за събиране на отпадъци от излязло от употреба електрическо и електронно оборудване с дружеството „Грийнтех България“. Подизпълнител на организацията за Шумен е „Метарекс“ ООД. На площадките ще се приемат също батерии и акумулатори. Организацията, която отговаря за тяхното събиране и рециклиране е „Рекобат“. Кампанията има за цел да се проведе регламентирано събиране на непотребни електрически и електронни уреди и по този начин да се предпазят градът и околностите от замърсяване. Предаването на отпадъците на лицензирана компания дава възможност за рециклиране и превръщане на излезлите от употреба уреди в полезни суровини за промишлеността.", "date": "2018.10.13", "title": "Шумен: Кампания за събиране на излезли от употреба електрически уреди ще бъде организирана"}
{"url": "http://www.focus-news.net/news/2018/10/13/2577869/sliven-otkrit-natsionalen-turnir-po-sportni-tantsi-kupa-sliven-2018-shte-se-provede-v-sportna-zala-vasil-levski.html", "text": "Открит национален турнир по спортни танци „Купа Сливен 2018“ ще се проведе в спортна зала „Васил Левски“. Това съобщи за  Радио „Фокус“ – Сливен  заместник-кметът на Община Сливен Пепа Чиликова.  Събитието е част от инициативите, посветени на празника на Сливен – 26 октомври, Димитровден. \r\nТурнирът е разделен на три части. Състезателният ден започва с Национален турнир „Изгряващи Звезди” от 10.00 часа, а от 11.30 часа продължава с Държавен турнир „Сливен 2018“. Третата част е от 13.00 часа - за Купа Сливен 2018. \r\nОрганизатори на проявата са Българска федерация по спортни танци, Клуб по спортни танци „Сливен“ и Община Сливен. \r\nЛюдмила ЙОРГОВА", "date": "2018.10.13", "title": "Сливен: Открит национален турнир по спортни танци „Купа Сливен 2018“ ще се проведе в спортна зала „Васил Левски“"}
{"url": "http://www.focus-news.net/news/2018/10/13/2577874/kyustendil-v-grada-se-provezhda-pohod-po-povod-svetovniya-den-na-hodeneto.html", "text": "В града се провежда поход по повод Световния ден на ходенето. Това съобщи за  Радио „Фокус” – Кюстендил  Стоян Стоянов, експерт „Спортни дейности” към Община Кюстендил. Походът започна в 9.00 часа от стадион „Осогово“ и ще достигне до лесопарк „Хисарлъка” – къщичката на „Баба Яга”. „Проявата е част от общински спортен календар за 2018 година, организира се съвместно с ОДК”, каза Стоян Стоянов. \r\nВенцеслав ИЛЧЕВ", "date": "2018.10.13", "title": "Кюстендил: В града се провежда поход по повод Световния ден на ходенето"}
{"url": "http://www.focus-news.net/news/2018/10/13/2577875/gabrovo-dvizhenieto-se-osashtestvyava-v-edna-lenta-v-uchastak-ot-pat-sevlievo-draganovtsi-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е облачно. Температурата на въздуха е 8°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец, при км 10+080, има стеснен участък при мост над река Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена до 31 октомври. \r\nНадежда КРЪСТЕВА", "date": "2018.10.13", "title": "Габрово: Движението се осъществява в една лента в участък от път Севлиево – Драгановци поради ремонт на пътни съоръжения"}
{"url": "http://www.focus-news.net/news/2018/10/13/2577876/sputnik-dzhon-boltan-razkri-dnevniya-red-na-predstoyashtata-si-vizita-v-moskva.html", "text": "Съветникът по национална сигурност на САЩ Джон Болтън заяви, че предстоящата му визита в Москва е насочена към продължаването на диалога между Русия и САЩ и подобряването на двустранните отношения и предизвикателствата, които стоят пред тях, предава  Sputnik . \r\n„Имаме предстоящо посещението в Москва и Кавказките страни след около 10 дена. Причината за това е продължаването на дискусията, която президентът Тръмп и президентът Путин проведоха в Хелзинки през лятото, за да говорим за американско-руските отношения и къде можем да постигнем прогрес, къде все още имаме проблеми и несъгласия“, заяви Болтън. \r\nАмериканските власти не са засекли опити за намеса във вътрешните работи на САЩ от страна на Русия, каквито опити Вашингтон видя през 2016 година, посочи той. \r\n„Засега не виждаме подобна руска намеса, която видяхме през 2016. Крис Рей, директорът на ФБР, заяви преди няколко седмици, че това може да се промени с натискането на един бутон“, добави Болтън.  Йонислав Дочев", "date": "2018.10.13", "title": "Sputnik: Джон Болтън разкри дневния ред на предстоящата си визита в Москва"}
{"url": "http://www.focus-news.net/news/2018/10/13/2577879/burgas-uchenitsi-ot-uchilishte-filip-kutev-v-kotel-shte-sviryat-i-peyat-blagotvoritelno-za-detsata-ot-dmsgd-vyara-nadezhda-i-lyubov.html", "text": "52-ма ученици от Национално училище за фолклорни изкуства „Филип Кутев“ в град Котел поеха инициативата да организират благотворителен концерт в подкрепа на децата от ДМСГД „Вяра, Надежда и Любов“ – Бургас, съобщиха от пресцентъра на  Община Бургас . Благотворителният концерт е под наслов „Деца помагат на деца“ и ще се проведе днес от 14.00 часа в залата на Културен дом на нефтохимика. Входът ще бъде свободен, а даренията ще се събират в специално подготвени урни от организторите. Програмата на концерта ще се състои от два блока – класически и фолклорен. Класическата част се изпълнява на пиано, а фолклорната е съставена от песни, танци, гайди, гъдулки. Организаторите са подготвили още изненади за публиката. \r\nЦелта на учениците от Национално училище за фолклорни изкуства „Филип Кутев“ е да подпомогнат деца в неравностойно положение от Дом за медико социални грижи за деца „Вяра, Надежда и Любов“ – Бургас. \r\nПървата благотворителна кампания на учениците от музикалното училище в Котел бе в град Стара Загора.", "date": "2018.10.13", "title": "Бургас: Ученици от училище „Филип Кутев“ в Котел ще свирят и пеят благотворително за децата от ДМСГД „Вяра, Надежда и Любов“"}
{"url": "http://www.focus-news.net/news/2018/10/13/2577878/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno-i-svlachishte.html", "text": "Спокоен е трафикът във Велико Търново в сутрешните часове, предаде репортер на  Радио „Фокус” – Велико Търново . Времето e слънчево. Пътните настилки са сухи. Температурата на въздуха е 8 градуса. Интензивно е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е и трафикът на пътен възел „Качица“ и ул. „Магистрална“ във Велико Търново– част от главен път София – Варна. Всички светофарни уредби в града работят нормално. Други въведени ограничения във Велико Търново няма. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.10.13", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно и свлачище"}
{"url": "http://www.focus-news.net/news/2018/10/13/2577880/kyustendil-sastezanieto-barzi-smeli-srachni-shte-se-provede-v-dupnitsa.html", "text": "Състезанието „Бързи, смели, сръчни” ще се проведе в Дупница. Това съобщиха за  Радио „Фокус” – Кюстендил  от Община Дупница. Спортната инициатива се организира съвместно с „Ротари клуб” - Дупница и ще се проведе от 10.00 часа в спортната зала на града. Тя е да деца от първи до четвърти клас. Мероприятието е част от годишната мащабна кампания на ротарианците „Анти дрога”, както и по повод Деня на предизвикателството и празника на града – 19 октомври. Според регламента отборите ще бъдат разпределени с по 8 участници плюс 2 резерви. За спазването на правилата ще следи специално подбрано жури, което ще присъжда точки за бързина, точност, ловкост и координация. За участниците в състезанието организаторите са предвидили много интересни награди, а за победителите и медали. \r\nВенцеслав ИЛЧЕВ", "date": "2018.10.13", "title": "Кюстендил: Състезанието „Бързи, смели, сръчни” ще се проведе в Дупница"}
{"url": "http://www.focus-news.net/news/2018/10/13/2577877/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) . Сутрешните температурите са между 2° и 7°. Лифтовите съоръжения не работят. Няма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.13", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/13/2577881/varna-dvizhenieto-tryabva-da-se-osashtestvyava-s-povisheno-vnimanie-po-patya-dobrich-varna-ot-km-25-do-km-43-poradi-chastichni-remontni-deynosti.html", "text": "Сухи са пътните настилки във Варна и областта, предаде репортер на  Радио „Фокус“ – Варна . Времето е предимно облачно, видимостта е добра. По основните направления за София, Бургас и Добрич движението е спокойно към този час на деня. По направлението от км 25+830 до км 43+515 по пътя Добрич – Варна трафикът трябва да се осъществява с повишено внимание поради частични ремонтни дейности на асфалтовата настилка. В участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас движението от км 0+000 до км 8+600 по автомагистрала „Черно море“ се осъществява двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.13", "title": "Варна: Движението трябва да се осъществява с повишено внимание по пътя Добрич – Варна от км 25 до км 43 поради частични ремонтни дейности"}
{"url": "http://www.focus-news.net/news/2018/10/13/2577867/tass-vanshniyat-ministar-na-severna-koreya-zayavi-che-phenyan-se-stremi-da-izgradi-vrazki-s-moskva-prez-2019-godina.html", "text": "Северна Корея се стреми да разшири още повече двустранните си връзки с Русия през 2019 година, заяви министърът на външните работи на страната Ли Йон-хо по време на тържествен прием по случай 70-годишнината от установяването на дипломатически отношения между СССР и Северна Корея, който се проведе в петък вечерта в Пхенян, предава  ТАСС . \r\n„Корейската страна е настроена за по-нататъшно развитие на двустранните отношения през новата 2019 година, когато ще се отбележи 70-ата годишнина от завършването на Споразумението за икономическо и културно сътрудничество, така че традициите на приятелство и добросъседство да се предават от поколение на поколение“, заяви той. \r\nСевернокорейският външен министър също отбеляза, че в Пхенян високо ценят подкрепата от страна на руското правителство за искрените намерения на Северна Корея да постигне мир и стабилност на Корейския полуостров. „Усилията на правителството на Северна Корея са насочени към освобождаването на Корейския полуостров от ядрени оръжия и ядрен шантаж“, подчерта Ли Йон-хо.  Йонислав Дочев", "date": "2018.10.13", "title": "ТАСС: Външният министър на Северна Корея заяви, че Пхенян се стреми да изгради връзки с Москва през 2019 година"}
{"url": "http://www.focus-news.net/news/2018/10/13/2577882/kyustendil-aktivno-hodene-i-sastezanie-po-tabla-shte-se-provedat-v-dupnitsa-po-povod-svetovniya-den-na-hodeneto.html", "text": "Активно ходене и състезание по табла ще се проведат в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. От 11.00 часа в парк „Рила” ще бъде отбелязан Световния ден на ходенето. След активното ходене по маршрут за участниците ще има много награди. На голямата сцена ще се организира теглене на томболата и спортно-музикална програма. Целта е популяризиране здравословния начин на живот чрез практикуване на най-естествената физическа активност – ходенето. От 11.00 часа в спортната зала на града ще започне турнир по табла. Сред записалите се до момента 23-ма участници е и кметът на Община Дупница инж. Методи Чимев. \r\nВенцеслав ИЛЧЕВ", "date": "2018.10.13", "title": "Кюстендил: Активно ходене и състезание по табла ще се проведат в Дупница по повод Световния ден на ходенето"}
{"url": "http://www.focus-news.net/news/2018/10/13/2577885/pazardzhik-v-selo-kapitan-dimitrievo-beshe-napravena-parva-kopka-za-osnoven-remont-na-edin-ot-mostovete.html", "text": "В село Капитан Димитриево бе направена първа копка за основен ремонт на един от мостовете в населеното място. Това съобщи за  Радио „Фокус“ – Пазарджик  Стоян Йовчев, експерт в Община Пещера. Символичното начало на ремонтните дейности беше поставено от кмета на Община Пещера Николай Зайчев и кмета на село Капитан Димитриево Иван Златинов. От 2014 година движението по моста е напълно забранено заради видимо провисване в средната си част, както и частичната загуба на устойчивост. През месец юли Министерски съвет отпусна на Община Пещера допълнителни средства за предотвратяване на бедствия в размер на 292 933 лв. С тези пари се осигурява възможност горната част на моста да бъде подменена, като на практика от  сегашното съоръжение ще се запазят основите. Този мост осигурява връзката на голяма част от селото с главния път Брацигово - Пазарджик, но преди всичко по него основно преминава селскостопанската техника. Сега се налага хората да обикалят през моста в центъра на града. Кметът на населеното място изказа своята и на останалите жители на Капитан Димитриево благодарност за подкрепата от страна на народния представител Десислава Костадинова и общинския кмет Николай Зайчев, така важните средства за този ремонт да бъдат осигурени. Николай Зайчев изрази надежда фирмата-изпълнител, избрана след обществена поръчка, да се справи в срок и след няколко месеца новият мост да поеме част от трафика в селото. В събитието участваха народният представител Десислава Костадинова, както и представители на фирмата изпълнител и строителния надзор.", "date": "2018.10.13", "title": "Пазарджик: В село Капитан Димитриево беше направена първа копка за основен ремонт на един от мостовете"}
{"url": "http://www.focus-news.net/news/2018/10/13/2577884/kyustendil-oblastniyat-informatsionen-tsentar-v-kyustendil-organizira-hepaning-s-muzika-igri-i-nagradi.html", "text": "Областният информационен център в Кюстендил организира хепънинг с музика, игри и награди. Това съобщи за  Радио „Фокус” – Кюстендил  Любомира Велинова, управител на Областен информационен център – Кюстендил. Събитието започва от 11.00 часа в парка пред Художествена галерия „Владимиров Димитров – Майстора”. Поводът е началото на националната кампания на тема „Бъдеще на Кохезионната политика на ЕС” на територията на област Кюстендил. Участие в хепънинга ще вземат и млади художници, които ще творят на открито. В приемната на Центъра ще има открита приемна, по време на която екипът на Центъра ще предоставя информация на всички заинтересовани за възможностите на Кохезионната политика, направените до момента инвестиции в област Кюстендил по линия на тази политика, както и за актуалните възможности за кандидатстване по европейски програми. \r\nВенцеслав ИЛЧЕВ", "date": "2018.10.13", "title": "Кюстендил: Областният информационен център в Кюстендил организира хепънинг с музика, игри и награди"}
{"url": "http://www.focus-news.net/news/2018/10/13/2577887/plovdiv-blizo-40-sa-sluchaite-na-chrevni-infektsii-v-oblastta.html", "text": "38 са случаите на чревни инфекции в Пловдивска област в периода от 4 до 10 октомври. Това съобщиха за  Радио „Фокус“ – Пловдив  от Регионалната здравна инспекция. През предходния отчетен период случаите на чревни инфекции са били общо 33. Засегнатите на територията на град Пловдив са 17. През изминалата седмица в Пловдивска област е регистрирано леко увеличение и в броя на болните от варицела. Случаите са 16 срещу 14 през предходния отчетен период. Данните на Регионалната здравна инспекция сочат още, че случаите на скарлатина са общо три, а на вирусен хепатит – само един. \r\nТони МИХАЙЛОВ", "date": "2018.10.13", "title": "Пловдив: Близо 40 са случаите на чревни инфекции в областта"}
{"url": "http://www.focus-news.net/news/2018/10/13/2577886/veliko-tarnovo-19-folklorni-samodeyni-sastavi-i-tantsovi-kolektivi-ot-6-obshtini-shte-uchastvat-vav-folkloren-praznik-v-selo-pravda.html", "text": "Трето фолклорно издание „На празник в село Правда“ ще се проведе в горнооряховското село Правда, съобщиха за  Радио „Фокус“ – Велико Търново  от пресцентъра на Община Горна Оряховица . На сцената пред Народно читалище „Звезда – 1905“ ще се изявят 19 фолклорни самодейни състави и танцови колективи от 6 общини – Горна Оряховица, Лясковец, Стражица, Златарица, Елена и Попово. \r\nЖители и гости на селото ще могат да се насладят и на кулинарна изложба на ястия с тиква. \r\nПразникът се организира от НЧ „Звезда-1905“, кметство Правда и със съдействието на Община Горна Оряховица. \r\nМария НЕДЕВА", "date": "2018.10.13", "title": "Велико Търново: 19 фолклорни самодейни състави и танцови колективи от 6 общини ще участват във фолклорен празник в село Правда"}
{"url": "http://www.focus-news.net/news/2018/10/13/2577871/evrodeputatat-andrey-kovachev-za-faktor-makedoniya-kakva-alternativa-predlaga-vmro-dpmnei.html", "text": "Очаквам в следващите дни конституционните промени да преминат в парламента, а ако се случи другият вариант, тогава това допълнително ще забави Македония по нейния път към членството в ЕС и НАТО, заяви за скопското електронно издание  „Фактор“  българският евродепутат Андрей Ковачев. \r\nТой добави, че ВМРО-ДПМНЕ в момента се фокусира само върху критики без да предложи друга приемлива алтернатива. Ковачев: Македонското правителство вече поиска от парламента да започне процеса за промяна на конституцията, за да се промени името на страната. Очаквам в следващите дни промените да се гласуват в парламента. Ако опозицията наистина бойкотира гласуването, както се заканва, това ще постави страната в една задънена улица и ще я върне на стартовата позиция в преговорите с Гърция. В същото време премиерът Зоран Заев вече обяви, че ще има предсрочни избори, ако конституционните промени не преминат, което само ще забави допълнително Македония по нейния път към членство в ЕС и НАТО. Фактор: Все пак, подкрепата на опозиционната партия в парламента е все още неясна. Очаквате ли някаква, каквато и да е промяна в позицията им? Ковачев: Решението на опозицията да не подкрепи референдума и ратификацията на договора е нейно право, но е добре ако отхвърлят нещо да предложат и приемлива алтернатива на своите граждани. По-лесно е да се говори против взети решения в една тежка и сложна ситуация, отколкото да се предложи работеща алтернатива. Критикувайки без да предложи алтернатива, ВМРО-ДПМНЕ се държи политически неотговорно към своите гласоподаватели, към гражданите на Македония и към бъдещето на страната. Да не забравяме, че ВМРО-ДПМНЕ се обяви и против договора за добросъседство с България и по този начин постави под голям въпрос историческия смисъл на съкращението ВМРО. Фактор: В такъв случай в Македония ще има предсрочни парламентарни избори. Вече споменахте, но как този сценарий наистина ще се отрази върху европейската интеграция на страната? Ковачев: Разбира се, ако има нови избори в Македония, те значително ще забавят европейската интеграция на страната. Изграждането на етническа идентификация въз основа на фалшифициране на историята не може да доведе до успех и винаги ще има разделение. Фактор: А ако пропадне договорът от Преспа? Какви са предизвикателствата пред Македония? Ковачев: Много е вероятно едни нови избори да поставят Македония в задънена улица. Неподготвеността да се решат проблемите със съседите и да се остане заложник на митовете от миналото и фалшифицирането на историята не донесе нищо добро за Македония.  Йонислав Дочев", "date": "2018.10.13", "title": "Евродепутатът Андрей Ковачев за „Фактор“ (Македония): Каква алтернатива предлага ВМРО-ДПМНЕ?"}
{"url": "http://www.focus-news.net/news/2018/10/13/2577889/veliko-tarnovo-v-grada-shte-se-provede-forum-za-triizmerna-grafika-vision-2018.html", "text": "Форум за триизмерна графика „VISION 2018“ ще се проведе във факултета по изобразително изкуство към Великотърновския университет „Св. св. Кирил и Методий“. Откриването е от 10.00 часа. Проявата е ежегодна и се провежда от 2004 година насам. Това каза за  Радио „Фокус“ – Велико Търново  доц. д-р Светослав Косев заместник-декан във факултета и основен инициатор на форума. Той подчерта, че събитието събира хора, които се занимават с триизмерна графика, впоследствие се включват и хора, които се занимават с концептуален дизайн на герои за компютърни игри, герои от комикси, обкръжаваща среда за компютърни игри и филми, хора които използват компютърната графика в работата си. \r\n„Тази година в програмата има 7 лектора. Първият е Сабин Бойкинов, който не за първи път участва в инициативата. Той ще се включи с лекция за концептуално рисуване на обкръжаваща среда за компютърни игри. След това Даниел Атанасов ще представи дигитален 2D арт и приложението му в различни сфери на развлекателната индустрия като това пак е с широка сфера на приложение. Следващият участник е Дияна Нанева, като тя ще представи комикс илюстрация и визуален дневник“, обясни Светослав Косев. \r\nВ рамките на форума ще бъдат представени похвати и начини на работа с програма за триизмерна графика, използване на 3D елементи в дигитална илюстрация и концепт дизайна, техники и идеи за концептуално рисуване. \r\nДоц. Светослав Косев подчерта, че реализацията на форума се осъществява с изключителната подкрепа на Великотърновския университет. \r\nМария НЕДЕВА", "date": "2018.10.13", "title": "Велико Търново: В града ще се проведе Форум за триизмерна графика „VISION 2018“"}
{"url": "http://www.focus-news.net/news/2018/10/13/2577883/reuters-mario-dragi-posochi-preotsenkata-na-aktivite-i-vnezapnoto-povishavane-na-lihvite-kato-osnovnite-riskove-za-evrozonata.html", "text": "Политиката на Европейската централна банка работи както е замислена и най-големите рискове за тази политика са преоценката на активите или внезапното повишаване на лихвените проценти, заяви председателят на ЕЦБ Марио Драги, предава  Reuters . \r\nТой посочи, че специфичните рискове включват продължаващите проблеми със сигурността в банковия сектор и изненадващото повишение на инфлацията, която засега изглежда малко вероятна в Еврозоната, но е на по-преден план в САЩ. \r\nОт друга страна, един такъв риск би „пречупил“ на лихвите във връзка с геополитическите въпроси, като търговските напрежения, както и предоговарянето на правилата в ЕС от страна на страните-членки или посегателството върху независимостта на централните банки от страна на правителствата, добави Драги.  Йонислав Дочев", "date": "2018.10.13", "title": "Reuters: Марио Драги посочи преоценката на активите и внезапното повишаване на лихвите като основните рискове за Еврозоната"}
{"url": "http://www.focus-news.net/news/2018/10/13/2577890/gabrovo-patuvashta-kolektsiya-ot-nastolni-igri-shte-bade-predstavena-v-doma-na-humora-i-satirata-na-14-oktomvri.html", "text": "Пътуваща колекция от настолни игри на фондация „Да играем“ ще гостува в Габрово. Събитието ще се проведе в Дома на хумора и сатирата в неделя – 14 октомври, съобщиха за  Радио „Фокус“ – Велико Търново  от Общината. Фондацията има за цел да запознае по-широката публика с настолните игри - традиционни, класически и съвременни. Входът е свободен за притежателите на карти „Приятели на хумора“, които могат да бъдат закупени на касата на музея непосредствено преди събитието. Всички останали посетители могат да си закупят билет за музея, който ще им осигури участие в настолните игри. \r\nМария НЕДЕВА", "date": "2018.10.13", "title": "Габрово: Пътуваща колекция от настолни игри ще бъде представена в Дома на хумора и сатирата на 14 октомври"}
{"url": "http://www.focus-news.net/news/2018/10/13/2577891/veliko-tarnovo-v-grada-se-provezhda-peshehoden-tur-po-obektite-postroeni-ot-usta-kolyo-ficheto.html", "text": "В града се провежда пешеходен тур по обектите, построени от Уста Кольо Фичето в периода от 1836 – 1872 година. Събитието започна от 10.00 часа по проект “3 Doors, 3 Countries, стартирал в рамките на Management Academy 2017 в София, Букурещ и Солун, и е финансиран от проектния фонд на Академията. Това съобщиха за  Радио „Фокус“ – Велико Търново  организаторите. Обиколката ще посети 9 от 16-те обекта в града, построени от бележития майстор. „Това са обекти, които са запазили духа ма Майстора и красотата на автентичния му стил, превърнал го в най-яркия архитект на българското Възраждане. По маршрута се усеща европейско бароково влияние в сградата на „Хан Хджи Николи“ – постройка от късния период на Майстора, изградена с открита сводова галерия, обеми и фронтони; автентичността и новаторството в строителната му мисъл в т.нар. „Фичевска фронтова линия“ в църквите „Св. св. Константин и Елена“ и „Св. св. Кирил и Методий“; уникалния му художествено-пластичен стил в интериора на църквата „Св. Никола“, архитектурната му точност при Къщата с маймунката, строена при силна денивелация, мащабност в Конака. Виждат се все още запазените красиви орнаментирани каменни колони и основите на църквата „Св. Спас“, силно засегната от опустошителното земетресение през 1913, разрушило голяма част от сградите в града.  \r\nВ маршрута е включен и ансамбълът къщи, помещавали бившите Руско, Френско и Австрийско Консулства, както и Сарафкината къща, за които има спорни мнения дали са построени лично от Майстора, но във всеки случай са безспорен пример за неговата школа“, уточниха организаторите. \r\nПешеходният тур е воден от Ники Карагьозов. \r\nНадежда КРЪСТЕВА", "date": "2018.10.13", "title": "Велико Търново: В града се провежда пешеходен тур по обектите, построени от Уста Кольо Фичето"}
{"url": "http://www.focus-news.net/news/2018/10/13/2577892/plovdiv-direktsiya-byuro-po-truda-asenovgrad-organizira-informatsionna-sreshta-za-proyavyavashtite-interes-kam-startirane-na-sobstven-biznes.html", "text": "Дирекция  „Бюро по труда“ – Асеновград организира информационна среща за проявяващите интерес към възможностите за стартиране на собствен бизнес. Това съобщиха за  Радио „Фокус“ – Пловдив  от Дирекцията. На информационната среща, която ще се състои от 16.00 часа на 6 ноември в Градската библиотека „Паисий Хилендарски“ в Асеновград, ще бъде представен проект „Насърчаване на предприемачеството в Южен централен район“, финансиран по ОП „Развитие на човешките ресурси“. Основната цел на проекта е насърчаване стартирането и развиването на самостоятелна стопанска дейност в Южен централен район и подпомагане на безработни и заети лица с идея за започване на стопанска дейност чрез предоставяне на обучения и консултантски услуги, насочени към разработка и преценка на предприемаческите идеи, придобиване знания и умения за управление и развитие на бизнеса, разработване на жизнеспособни бизнес планове за стопанска дейност, както и намиране на подходящи източници на финансиране и менторство за развитие на бизнеса. \r\nТони МИХАЙЛОВ", "date": "2018.10.13", "title": "Пловдив: Дирекция „Бюро по труда“ – Асеновград организира информационна среща за проявяващите интерес към стартиране на собствен бизнес"}
{"url": "http://www.focus-news.net/news/2018/10/13/2577894/gabrovo-tvorcheska-zona-kultzona-6-ti-uchastak-shte-se-provede-pred-dechkovata-kashta.html", "text": "„КУЛТзона 6-ти участък“ обособяват пред Дечковата къща в Габрово в навечерието на Петковден. Това съобщиха за  Радио „Фокус“ – Велико Търново  организаторите. Проектът има за цел да способства превръщането на стария градски център в културна зона и да споделени пространства за творчество и социално предприемачество. „Разцветът на всяко населено място минава през развитието на културата, но този процес не се основава само на случването на различни и големи по мащаб културни събития. Той предполага обособяването на характерни и интересни арт пространства и привличането на съвременни творци и мениджъри, които функционирайки в сътрудничество, да развиват потенциала на местните изкуство, култура и икономиката. Габрово има нужда именно от създаването на творческа зона, която да предлага среда за развитие на алтернативно изкуство, която да е място за срещи на свободни творци и в същото време да приютява техните инициативи“, казват организаторите. Програмата на „КУЛТзона 6-ти участък“ започва от 10.30 часа с базар – изложение „Забравени традиции, живи вкусове“. Предвидена в програма на самодейни певчески и танцови състави и Петковденско сгледно хоро. От 10.00 часа започна благотворителен базар на детски играчки “Включи се и ти“. Със събраните средства ще бъде закупено спално бельо за детското отделение на МБАЛ “Тота Венкова” – Габрово. В 10.30 часа започва работа Здравотворната деятелница „Полезните бонбони на мама“. В този час ще бъде отворена и ЕкоТворителница „Есенен уют“. От 14.00 часа ще започне разходка с кауза “Включи се и ти” от 6-ти участък до Петкова нива, а в 16.00 часа започва Фестивалът на изкуствата „Традицията е модерна“ - I част. Ще бъдат отворени ателиета за приложни и изящни изкуства. Програмата предвижда народни и модерни танци със специалното участие на Анна Христова. От 17.00 часа ще се състои среща-разговор с Петър Тоцев за пикантното от историята на 6-ти участък. В 17.30 започва „На рандеву по здрач в 6-ти участък“ Дрес код „1920 – романтика и ретро“. \r\nНадежда КРЪСТЕВА", "date": "2018.10.13", "title": "Габрово: Творческа зона „КУЛТзона 6-ти участък“ ще се проведе пред Дечковата къща"}
{"url": "http://www.focus-news.net/news/2018/10/13/2577896/desislava-kostadinova-pp-gerb-zapochvashtiyat-remont-na-mosta-v-selo-kapitan-dimitrievo-e-chudesen-primer-za-dobro-vzaimodeystvie-mezhdu-mestnata-i-izpalnitelnata-vlast.html", "text": "Народният представител Десислава Костадинова участва в церемонията по първа копка на цялостния ремонт на мост в село Капитан Димитриево, съобщиха от пресцентъра на  ПП ГЕРБ в Пазарджик . Ритуалът извършиха кметът на Община Пещера Николай Зайчев и на селото  Иван Златинов. „Започващият днес ремонт е чудесен пример за добро взаимодействие между местната власт, в лицето на кмета на селото и общинския кмет и изпълнителната власт в лицето на Министерски съвет. Средствата за ремонта бяха отпуснати от правителството по линия на предотвратяване на бедствия. Вече няколко години жителите на Капитан Димитриево търпят несгодите да прекарват селскостопанската си техника през по-далечния мост, същото важи и за всички останали превозни средства. Но екипния дух и общите усилия дадоха резултат и днес с отпуснатите малко над 290 000 лв. ремонтът започна“, посочи народният представител Десислава Костадинова. Самият мост е на повече от 70 години, а от 4 години заради провисване в средната си част и с частична загуба на устойчивост, е затворен за движение.", "date": "2018.10.13", "title": "Десислава Костадинова, ПП ГЕРБ: Започващият ремонт на моста в село Капитан Димитриево е чудесен пример за добро взаимодействие между местната и изпълнителната власт"}
{"url": "http://www.focus-news.net/news/2018/10/13/2577899/veliko-tarnovo-v-park-druzhba-se-provezhdat-masovi-bezplatni-trenirovki.html", "text": "Масови безплатни тренировки се провеждат в парк „Дружба“ във Велико Търново. Началото беше поставено в 10.00 часа, съобщиха за  Радио „Фокус“ – Велико Търново  организаторите от групата за активен начин на живот „TurnovoRuns“. Ентусиастите призовават всеки, който иска да стане по-активен, по-издръжлив, по-социален и по-здрав, да се включи в инициативата им. Тя се провежда два пъти в седмицата – в сряда от 19.00 часа на стадион „Ивайло“ и в събота от 10.00 часа в центъра. Въпреки че всички прояви, организирани от групата, са напълно безплатни, всеки, който иска да подпомогне каузата им, може да направи символично дарение. \r\nНадежда КРЪСТЕВА", "date": "2018.10.13", "title": "Велико Търново: В парк „Дружба“ се провеждат масови безплатни тренировки"}
{"url": "http://www.focus-news.net/news/2018/10/13/2577900/lokalno-makedoniya-nato-shte-izgradi-parvata-si-baza-v-albaniya.html", "text": "Албанската база в Кучова, която отдавна е „гробище на самолети“, които някога са били част от авиацията на страната, ще стане новата военновъздушна база на НАТО, предава скопското електронно издание  „Локално“ . \r\nАлбанските МиГ-ове – предимно китайско и руско производство – не летят от 2005 година, а албанското въздушно пространство се пази от Италия и Гърция. \r\n„Базата е първият подпис на НАТО на Западните Балкани, тъй като Кучово ще се превърне в първата военновъздушна база на НАТО в този регион“, заяви албанският министър на отбраната Олта Джака. \r\nСпоред нея, за първата фаза от работата НАТО ще отдели 50 милиона евро, с цел да превърне Кучова в база за оборудване, логистика, тренировки и упражнения. Тя твърди, че Албания заслужава трансформация на старата база, с цел да допринесе за запазването на стабилността в региона и мирните мисии на НАТО из целия свят. \r\n„Регионът като цяло влезе в един необратим процес на евроатлантическа интеграция“, заяви Джака. \r\nБазата, през 50-те години на миналия век, е била проектирана от съветски инженери, които са поставили експлозиви под пистата, за да я взривят в случай, че тя попадне в неприятелски ръце. \r\n„Базата на НАТО ще увеличи отбранителните способности на страната, докато в същото време чуждестранните инвеститори ще имат по-голямо доверие в Албания. Това ще бъде полезно и за увеличаването на заетостта в тази област“, заяви командирът на военновъздушни сили Клемент Аликай.  Йонислав Дочев", "date": "2018.10.13", "title": "„Локално“ (Македония): НАТО ще изгради първата си база в Албания"}
{"url": "http://www.focus-news.net/news/2018/10/13/2577898/voa-dzhon-boltan-obeshta-po-tvard-podhod-kam-kitay.html", "text": "Американският съветник по национална сигурност Джон Болтън обеща да засили твърдия подход на президентската администрация на Доналд Тръмп към Китай, заявявайки че „поведението на Пекин трябва да бъде коригирано в областта на търговията, както и в международната, военната и политическата област“, предава радио  Voice of America . \r\nБолтън поясни, че президентът Доналд Тръмп вярва, че Китай се е възползвал от международния ред твърде дълго и че не достатъчно американци са се изправили пред това. „Сега е времето да направим това“, посочи той. \r\nСпоред Болтън, твърдият подход на Тръмп към Китай, страна, която президентската администрация вижда като „главния проблем на този век“, е оставил Пекин „объркан“. \r\n„Те не са виждали американски президент с толкова твърд подход досега. Мисля, че тяхното поведение трябва да бъде коригирано в областта на търговията, в международната, военната и политическата област, както и редица други“, заяви той. \r\n„Може би ще видим (китайският президент) Си Дзинпин склонен да дойде и да говорим за някои от тези проблеми на вечеря, по време на срещата на Г-20 в Аржентина през следващия месец“, добави Болтън.  Йонислав Дочев", "date": "2018.10.13", "title": "VOA: Джон Болтън обеща по-твърд подход към Китай"}
{"url": "http://www.focus-news.net/news/2018/10/13/2577888/lokalno-makedoniya-predlozhenieto-za-konstitutsionni-promeni-vliza-na-plenarno-zasedanie-v-ponedelnik-mnozinstvoto-ot-dve-treti-e-nesigurno.html", "text": "Предложението за конституционни промени и противоположните възгледи между депутатите от властта и тези от опозицията отбелязаха седмицата, която измина, пише скопското електронно издание  „Локално“ . \r\nСлед двудневно заседание на парламентарната комисия по конституционни въпроси, подкрепа за пристъпване към промени в конституцията беше изразена в петък от десет депутати на правителственото мнозинство. Депутатите от ВМРО-ДПМНЕ не подкрепиха предложението на правителството и всичките седем депутати на тази партия, които са членове на комисията, гласуваха против. \r\nКомисията прие заключения за пристъпване към конституционни промени и правителството, в срок от 15 дена, трябва да изготви проектопредложения за промени в конституцията и да ги предаде в парламента. \r\nЗа понеделник в 11:00 часа местно време (12:00 българско) е насрочено пленарно заседание на парламента, на което депутатите ще дебатират по предложението на правителството за пристъпване към промяна на конституцията с насоки за изменение и допълнение на конституцията на Република Македония. \r\nНуждата от пристъпване към конституционни промени трябва да бъде гласувана от две трети от общия брой депутати в македонския парламент. \r\nВ предложението за промени в конституцията, което правителството утвърди и съобщи в понеделник, 8 октомври, се предлага: В целия текст на конституцията пред Република Македония да се сложи прилагателното „северна“; Промени в преамбюла на конституцията с преименуване на конкретни документи на АСНОМ, за да съответстват те на договора с Гърция; По-твърда гаранция за трайността на границите и за това, че Република Македония няма териториални претенции и грижа за македонците и диаспората в чужбина, което ще означава че страната ще се грижи за културните, икономическите и социалните права на нейните граждани в чужбина, без да се меси в суверенните права на други държави и в техните вътрешни работи. \r\nПо време на заседанието на комисията в петък премиерът Зоран Заев отново апелираше до депутатите на ВМРО-ДПМНЕ да се постигне консенсус и единство по въпроса за влизането на страната в ЕС и НАТО. \r\nДепутатите на ВМРО-ДПМНЕ, от своя страна, в своите изявления заявиха, че предложението за пристъпване към конституционни промени е неточно, неясно и злоупотребява с волята на гражданите, изразена с резултатите от референдума, а правителството изтрива всичко, което е македонско. \r\nОт това дали ще бъде осигурена подкрепа с мнозинство от две трети за промяна на конституцията ще зависи и това дали предстоят нови предсрочни парламентарни избори, които биха са организирали в съкратени срокове, припомня изданието.  Йонислав Дочев", "date": "2018.10.13", "title": "„Локално“ (Македония): Предложението за конституционни промени влиза на пленарно заседание в понеделник, мнозинството от две трети е несигурно"}
{"url": "http://www.focus-news.net/news/2018/10/13/2577901/blagoevgrad-v-simitli-shte-se-provede-turnirat-futbol-7-na-14-oktomvri.html", "text": "Симитли ще бъде домакин на турнир „Футбол 7“. Това съобщиха за  Радио „Фокус“ – Пирин  от Общината. Спортното събитие се организиран от БФС, а Футболен клуб „Септември“ – Симитли ще бъде домакин на всички срещи. В спортен комплекс „Симитли“ ще бъдат играни всички футболни срещи от турнира, който започва на 14 октомври. В турнира ще участват 7 отбора. „Септември“ (Симитли), ОФК „Пирин“ (Благоевград), „Пирин 2001“, „Мечетата“ (Петрич), ОФК „Беласица“ (Петрич), „Хлапетата“ (Благоевград), ОФК „Вихрен“ (Сандански). Отборът на „Септември“ ще спомогне за доброто провеждане на турнира и развитието на футбола при подрастващите.  \r\n„Футбол 7“ е утвърдена форма за подготовка на играчи до 12-годишна възраст. Тя придобива популярност в Испания, Германия и Франция, а след това и в цяла Европа. Най-важното предимство е израстването на детето с размера на терена, топката и вратата, както и профилирането на състезатели по постове в приятна игрова обстановка. Целта на „Футбол 7“ е да представи играта във възможно най-добра светлина пред децата без излишни нерви, истерии и разправии. БФС организира такова първенство в София, Пловдив, Велико Търново, Варна и Бургас, а вече и в Симитли. Основната цел на „Футбол 7“ е да бъдат създадени условия, при които децата в ранна възраст да покажат своите умения и качества в една специфична разнородност на футболната игра, а именно футбол в зала 7 срещу 7. \r\nЛивия НИНОВА", "date": "2018.10.13", "title": "Благоевград: В Симитли ще се проведе турнирът „Футбол 7“ на 14 октомври"}
{"url": "http://www.focus-news.net/news/2018/10/13/2577895/anadolu-agency-donald-tramp-shte-se-sreshtne-s-osvobodeniya-pastor-v-beliya-dom.html", "text": "Президентът на САЩ Доналд Тръмп заяви, че ще приеме освободения американски пастор Ендрю Брънсън в Белия дом, щом той се завърне в страната, предава  Anadolu Agency . \r\n„Вече имаме добри новини. Пастор Ендрю Брънсън е във въздуха, от Турция. Той се намира, мисля, в добра форма. Най-вероятно ще спре в Германия за пълна проверка“, заяви Тръмп пред журналисти след освобождението на Брънсън. \r\n„И той ще дойде в Овалния офис, най-вероятно в събота“, добави той, отбелязвайки че не е имало споразумение с Турция за неговото освобождаване.  Йонислав Дочев", "date": "2018.10.13", "title": "Anadolu Agency: Доналд Тръмп ще се срещне с освободения пастор в Белия дом"}
{"url": "http://www.focus-news.net/news/2018/10/13/2577897/plovdiv-blizo-200-dushi-ot-selo-katunitsa-sa-glasuvali-na-mestniya-referendum-za-dobiv-na-inertni-materiali-kam-1000-chasa.html", "text": "Към 10.00 часа близо 200 души от село Катуница вече са дали своя вот на местния референдум за добив на инертни материали от находище „Кацара“. Това каза за  Радио „Фокус“ – Пловдив  Димитър Алексов, секретар на Общинската избирателна комисия в Садово. Гласуването протича нормално, като жителите на Катуница дават своя вот в три секции. Въпросът на който отговарят хората е формулиран така: „Против ли сте органите на местното самоуправление и местната администрация в Кметство Катуница и Община Садово да издават и съгласуват всякакви административни актове и разрешения от компетентността си, включително за изграждане на сгради на основно застрояване и за поставяне на преместваеми обекти, във връзка с концесия за добив на строителни материали – пясъци и чакъли от находище „Кацара”, участък „Кацара2” в землището на с. Катуница, община Садово?”. \r\n„Вече на секциите започват да се оформят опашки от желаещи да гласуват на референдума. Избирателната активност се засилва. Очакваме в следващите часове до обяд да има най-голяма избирателна активност. Гласуването протича нормално“, коментира Алексов. \r\nЗа да бъде валиден референдумът, трябва да гласуват минимум 40% от имащите право на глас общо 1 876 жители на Катуница. Следващото отчитане на избирателната активност ще бъде осъществено след 13.00 часа. \r\nТони МИХАЙЛОВ", "date": "2018.10.13", "title": "Пловдив: Близо 200 души от село Катуница са гласували на местния референдум за добив на инертни материали към 10.00 часа"}
{"url": "http://www.focus-news.net/news/2018/10/13/2577903/veliko-tarnovo-s-diskusiya-posvetena-na-musinskata-izvorna-peshtera-v-selo-musina-shte-bade-otbelyazana-evropeyskata-nosht-na-prilepite.html", "text": "Европейската нощ на прилепите ще бъде отбелязана в павликенското село Мусина. Това съобщи за  Радио „Фокус“ – Велико Търново  Евгени Коев, преподавател в ПГТ „Д-р Васил Берон“ и председател на пещерно дружество „Дервент”. В сградата на кметството ще се състои среща с местните хора, на които ще бъде предоставена информация за малките бозайници, както и за Мусинската изворна пещера, която е от изключително значение за региона. „Стараем се да дадем обективна  и точна информация за едни от най-разпространените видове бозайници в света. Смятаме, че с тези инициативи променяме нагласата у хората, че прилепите са едни неприятни животни, като разясняваме ползите от тях за хората. Това са нашите нощни и тихи съседи, които мислят за нас, най-вече през лятото, когато ни помагат с унищожаването на милиарди различни насекоми и вредители, които са досадни за нас хората и вредни за растенията“, допълни Евгени Коев. \r\nНадежда КРЪСТЕВА", "date": "2018.10.13", "title": "Велико Търново: С дискусия, посветена на Мусинската изворна пещера, в село Мусина ще бъде отбелязана Европейската нощ на прилепите"}
{"url": "http://www.focus-news.net/news/2018/10/13/2577904/varna-nad-8-000-patsienti-preminavat-godishno-prez-otdelenieto-po-hemodializa-kam-bolnitsa-sveta-anna.html", "text": "Над 8 000 пациенти преминават годишно през отделението по хемодиализа към болница „Света Анна“ във Варна. Това съобщиха за  Радио „Фокус“ – Варна  от пресцентъра на МБАЛ „Света Анна“ във Варна. Отделението по хемодиализа е разкрито в структурата на МБАЛ „Света Анна“ на 1 октомври 2007 година. В момента отделението разполага с 5 диализни поста. 14 от апаратите са разположени в отделението, а един е в Отделението по анестезиология и интензивно лечение  – за спешни диализни пациенти и нетранспортабилни – в тежко състояние и на командно дишане. 9 от апаратите са разположени в голямата зала на отделението, а останалите – в по-малките. Осигурени са резервен „чист“ апарат за хепатит В и резервен „чист“ апарат за хепатит С. От здравното заведение уточниха, че общият брой на преминалите пациенти през хемодиализа за миналата 2017 година е 8 497. През септември 2018 година преминалите през отделението са 76, сред тях – хроничните и временни и спешни пациенти от други отделения на болницата. \r\nПотребността от модерна хемодиализна апаратура е постоянна, тъй като МБАЛ „Света Анна – Варна“ е основен център за хемодиализа в региона, уточниха от лечебното заведение. \r\nМарияна ВАЛЕНТИНОВА", "date": "2018.10.13", "title": "Варна: Над 8 000 пациенти преминават годишно през отделението по хемодиализа към болница „Света Анна“"}
{"url": "http://www.focus-news.net/news/2018/10/13/2577908/mvr-edin-chovek-e-zaginal-a-18-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 18 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 33 леки и една тежка катастрофа, при която е пострадал един човек.", "date": "2018.10.13", "title": "МВР: Един човек е загинал, а 18 са пострадали при катастрофи в страната през изминалото денонощие"}
{"url": "http://www.focus-news.net/news/2018/10/13/2577909/zam-predsedatelyat-na-gerb-tsvetan-tsvetanov-v-bsp-sa-kreslivi-no-nyamat-alternativa-na-upravlenieto.html", "text": "ГЕРБ има своя лидер и има подкрепа на своите членове, около 100 000 души, които дават безрезервна подкрепа за лидера Бойко Борисов. В БСП има недоверие към лидера и вътрешните противоречия се опитват да ги изнесат сякаш ГЕРБ са виновни. Това заяви зам.-председателят на ГЕРБ Цветан Цветанов в интервю за предаването „Тази събота” по  бТВ . \r\nОт „Позитано” 20 обвиниха управляващите, че се опитват да „купят” вътрешната опозиция в редиците на социалистите. Като пример дадоха решението на варненската община да плати на бизнесмена Георги Гергов милиони за превърнало се в безстопанствена дупка пространство за универсален магазин в центъра на града. „Защо никой не задава въпроса как Георги Гергов стигна до този имот във Варна, как придоби Пловдивския панаир – по времето на управлението на СДС с мощната подкрепа на зам.-министър Корнелия Нинова, във Варна местната власт е била на СДС”, отговори Цветанов. \r\nТой заяви, че „Атака” няма да вземе Министерството на вътрешните работи, защото даже вътре в „Обединени патриоти” няма подкрепа подобно ротационно завъртане на отговорностите в управлението. \r\nЦветанов обяви, че новият главен секретар на МВР ще бъде избран измежду 2-3 имена, но все още процедурата не е стартирана и само се обсъждат възможните варианти. Сред тях не е вече работилият на тази позиция бивш координатор на „Атака” Светлозар Лазаров: „Може би е напуснал заради слабите си организаторски качества – системата и обществото нямат доверие на Светлозар Лазаров, защото всички помнят как завърши неговата кариера”.", "date": "2018.10.13", "title": "Зам.-председателят на ГЕРБ Цветан Цветанов: В БСП са кресливи, но нямат алтернатива на управлението"}
{"url": "http://www.focus-news.net/news/2018/10/13/2577910/blagoevgrad-nevrokopskiyat-mitropolit-serafim-otsluzhi-vodosvet-za-osveshtavane-na-ikonostasa-ikonite-i-tsarkovnata-utvar-na-hram-sv-petka-v-selo-troskovo.html", "text": "Негово високопреосвещенство Неврокопският митрополит Серафим отслужи водосвет за освещаване на иконостаса, иконите и църковната утвар на храм „Св. Петка“ в село Тросково, предаде репортер на  Радио „Фокус“ – Пирин . Ритуалът започна рано тази сутрин. Владиката бе в съслужение с още няколко свещеници. Много миряни, начело с кмета на Община Симитли Апостол Апостолов и кметския наместник на Тросково Живко Стаменов, дойдоха още рано сутринта. В момента се провежда тържествена литургия и освещаването на храма. По-късно ще се състои Хайдушки сбор. Много веселие и музика очакват всички дошли на празника на света Петка. \r\nЛивия НИНОВА", "date": "2018.10.13", "title": "Благоевград: Неврокопският митрополит Серафим отслужи водосвет за освещаване на иконостаса, иконите и църковната утвар на храм „Св. Петка“ в село Тросково"}
{"url": "http://www.focus-news.net/news/2018/10/13/2577907/parvan-simeonov-galap-nedoverieto-kam-institutsiite-e-osnoven-problem.html", "text": "Недоверието към институциите е основен проблем и много хора могат да се възползват от това.Tова каза за предаването „Метроном“  на  Радио „Фокус“  политологът Първан Симеонов по повод убийството на журналистка в Русе. По думите му поляризацията в обществото не влияе положително на образа на властта.„Първо наистина имаше кръгове, които са по-опозиционно настроени спрямо властта, които като че ли малко повече се предовериха, на обясненията, че Виктория Маринова е разследващ журналист. Тук имаше известно прекаляване, което струва ми се доведе донякъде и до негативизъм, който после се изсипа върху България (донякъде неоснователен). Има обаче и прекаляване в другата посока. Властта трябва да се запита, такъв образ ли ни е излязъл на Запад, че да има такива недвусмислени реакции? Видях прекаляване и на още едно място. Опитаха се някои от хората на медийния терен не просто съвсем  да игнорират факта, че тази дама е била журналист и може би е имала и разследващи амбиции, но те се опитаха да я изкарат изключително неприятен образ – каква е била, как се е забавлявала, какво е било семейството й. Това беше изключително неприятно за гледане и за четене“ каза той. \r\nПърван Симеонов допълни, че когато властта работи под по-голям граждански натиск, това би трябвало да доведе до увеличаване на системите, гарантиращи сигурност и лична неприкосновеност. Общество, което се поляризира в случаи като този с убитата жена в Русе, не е здраво, обясни той и добави, че последствията от това могат да доведат до нови избори или в появата на нов политически водач, върху които хората да проектират надеждите си за промяна.", "date": "2018.10.13", "title": "Първан Симеонов, Галъп: Недоверието към институциите е основен проблем"}
{"url": "http://www.focus-news.net/news/2018/10/13/2577912/veliko-tarnovo-s-14-sm-se-e-pokachilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е покачило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 16 см, а температурата на водата 17.1 градуса. \r\nДнес ще преобладава слънчево време. Преди обяд на места в низините и около водните басейни ще има мъгла или ниска облачност. Максимални температури предимно между 19° и 24°, в Свищов – 21°.", "date": "2018.10.13", "title": "Велико Търново: С 14 см се е покачило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/13/2577913/dimitar-dimitrov-politolog-razplitaneto-na-sluchaya-s-ubiystvoto-v-ruse-donese-plyus-za-gerb.html", "text": "Разплитането на случая с убийството в Русе донесе плюс за ГЕРБ и министър-председателят Бойко Борисов. Това каза за седмичното обзорно предаване „Метроном“ на  Радио „Фокус“  политологът и   преподавател в СУ „Св. Климент Охридски“ Димитър Димитров. Управляващите са положили усилия за разплитане на случая и идентифициране на извършителя, обясни той. Димитър Димитров коментира и международния отзвук, който предизвика случаят. „Нетипично беше всички възможни неправителствени организации, Европейският парламент, отделни депутати и Генералният секретар на ООН да обърнат внимание и да обвържат в една верига, в една последователност случаите в Малта, журналиста Ян Куциак в Словакия и други, които очевидно са предизвикани от мафиотски структури във властта. Случаят с убитата в Русе журналистка Виктория Маринова по-скоро е злощастно стечение на обстоятелствата и действията на психопат е трудно да бъдат коментирани“, обясни Димитър Димитров. Той каза още, че ГЕБР се е справяла с много по-тежки периоди през управлението си. В България съществува плурализъм, но има отчетливо доминираща партия, с която е много трудно останалите да се съревновават, обясни политологът.", "date": "2018.10.13", "title": "Димитър Димитров, политолог: Разплитането на случая с убийството в Русе донесе плюс за ГЕРБ"}
{"url": "http://www.focus-news.net/news/2018/10/13/2577914/sport-balgariya-sas-skrit-machbol-za-parvoto-myasto.html", "text": "България започна ударно участието си в Лигата на нациите, записвайки две поредни победи - над Словения като гост (2:1) и Норвегия в София (1:0), и оглави еднолично класирането. Днес от 21:45 часа трикольорите приемат Кипър с амбицията да запишат трети успех, който би бил с цената на скрит мачбол за първото място в група Трета на Лига „С“ и продължаване към плейофите. \r\nКогато двубоят на \"Васил Левски\" започне, другият мач в групата Норвегия - Словения от 19:00 часа вече ще е свършил и националите ще знаят каква е цената на мача с Кипър. При загуба на скандинавците и наша победа в София, шансовете ни за първо място ще се увеличат значително. Във вторник гостуваме в Норвегия, а до края ни чакат още визита на Кипър (на 16 ноември) и домакинство на Словения (на 19 ноември).", "date": "2018.10.13", "title": "Спорт: България със скрит мачбол за първото място"}
{"url": "http://www.focus-news.net/news/2018/10/13/2577915/plovdiv-s-tseremoniya-po-nagrazhdavane-shte-priklyuchi-osmoto-izdanie-na-natsionalniya-konkurs-za-poeziya-dobromir-tonev.html", "text": "С церемония по награждаване на победителите ще приключи осмото издание на Националния конкурс за поезия „Добромир Тонев“ за автори до 45-годишна възраст. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Церемонията по награждаване на победителите в конкурса ще се състои от 18.00 часа в Културен център „Тракарт“ в подлез „Археологически“. Наградният фонд, осигурен от Община Пловдив, е в размер на 1200 лв. – 600 лв. за първа награда, 400 лв. за втора и 200 лв. за трета награда. Традиционна е и наградата, осигурена от Филологически факултет на ПУ „Паисий Хилендарски“ в Пловдив за поет-студент. Специални награди са осигурени и от партньорите на конкурса. \r\nТони МИХАЙЛОВ", "date": "2018.10.13", "title": "Пловдив: С церемония по награждаване ще приключи осмото издание на Националния конкурс за поезия „Добромир Тонев“"}
{"url": "http://www.focus-news.net/news/2018/10/13/2577893/ruse-spokoyno-e-preminala-noshtta-v-romskite-selemetya-i-traktsiyata.html", "text": "Спокойно е преминала нощта в ромските „Селеметя“ и „Тракцията“. Това съобщиха за  Агенция „Фокус“   от пресцентъра на МВР. Продължава да има служители на жандармерията в двата квартала.", "date": "2018.10.13", "title": "Русе: Спокойно е преминала нощта в ромските „Селеметя“ и „Тракцията“"}
{"url": "http://www.focus-news.net/news/2018/10/13/2577905/kathimerini-ankara-zayavi-che-tvardeniyata-sled-tristrannata-sreshtata-mezhdu-gartsiya-egipet-i-kipar-po-adres-na-turtsiya-sa-neopravdani.html", "text": "Говорител на турското външно министерство изрази обезпокоение от това, което описа като „неоправдани“ твърдения, направени по време на съвместна среща между лидерите на Кипър, Египет и Гърция през изминалата седмица, която се фокусира върху делинеацията на изключителните икономически зони на Гърция и Египет, предава електронното издание на гръцкия вестник  Kathimerini . \r\n„Обезпокоени сме от неоправданите твърдения срещу Турция в Съвместната декларация, публикувана след края на тристранната среща между администрациите на Гърция, Египет и Кипър проведена на 10 октомври 2018 година в Елунда, град намиращ се на остров Крит, Гърция“, заяви Хами Аксой. \r\nИзявлението на турското МВнР обвини кипърските гърци за това, че са извършили „зверства“ и описа инвазията на Турция през 1974 година като „мирна операция“. \r\n„Турция ще продължи решително да пази правата и интересите си, произтичащи от факта, че кипърските турци са съсобственици на острова“, посочи Аксой. \r\nТой добави, че „тези, които предприемат стъпки в региона, за да навредят на легитимните права и интереси“ на Турция и окупираната от нея северна част на Кипър, „ и онези, които се опитват да игнорират Турция в региона, никога няма да постигнат целите си“.  Йонислав Дочев", "date": "2018.10.13", "title": "Kathimerini: Анкара заяви, че твърденията след тристранната срещата между Гърция, Египет и Кипър по адрес на Турция са „неоправдани“"}
{"url": "http://www.focus-news.net/news/2018/10/13/2577918/varna-otlaga-se-nachaloto-na-uchebnata-godina-v-nui-dobri-hristov-zaradi-prodalzhavashti-remontni-deynosti.html", "text": "Отлагат за пореден път началото на учебната година в НУИ „Добри Христов“ във Варна заради продължаващи ремонтни дейности. Това съобщиха за  Радио „Фокус“ – Варна  родители на деца, обучаващи се в учебното заведение. \r\nУчебният процес трябваше да започне на 15 октомври след поредица от отлагания. „Поради продължаващи ремонтни дейности по реализация на „Проект за реконструкция и модернизация на НУИ „Добри Христов“ – Варна“, със заповед на директора на училището началото на учебната година се отлага за 17 октомври“, се посочва в информация, публикувана на сайта на училището. \r\nРемонтните дейности в училището по изкуства „Добри Христов“ във Варна започнаха през февруари. Проектът е по Оперативна програма „Региони в растеж“ и е на стойност 3.6 млн. лв., от които 3.1 млн. лв. са от Европейския фонд за регионално развитие и 549 000 лв. национално съфинансиране. Проектът предвижда цялостно обновяване на сградата, включително и на прилежащите дворни пространства, основен ремонт на концертната зала, на ателиетата по графика, скулптора и живопис, ремонт на покрива и на библиотеката, доставка и монтаж на оборудване и обзавеждане, подобряване на условията за достъп за хора с увреждания. С грижа за тяхната уникалност ще бъдат реставрирани фасадите и декоративните мазилки. \r\nМарияна ВАЛЕНТИНОВА", "date": "2018.10.13", "title": "Варна: Отлага се началото на учебната година в НУИ „Добри Христов“ заради продължаващи ремонтни дейности"}
{"url": "http://www.focus-news.net/news/2018/10/13/2577919/kiril-dobrev-bsp-gerb-sami-predizvikvat-nedoverie-u-evropeyskite-partnyori.html", "text": "\"Когато години на ред държиш под похлупак, включително и медиен, теми като корупция, престъпност, разпад на държавността, обществото се превръща в едно врящо гърне. Европейските партньори на Борисов знаят, че той е премиер на най-бедната и корумпирана държава в Европа, на африканска държава по отношение свободата на словото\". Това каза зам.-председателят на БСП Кирил Добрев пред БТВ, съобщиха от пресцентъра на  НС на БСП . Той припомни факта, че в един и същи ден, всички европейски издания и всички европейски и световни лидери коментираха убийството в Русе. \"Затова има само един фактор и той е недоверието, което ГЕРБ сами предизвикват недоверие у европейските партньори\", подчерта Добрев. Той отбеляза, че има доверие на МВР и смята, че може да се справи с този случай. \r\nПо отношение на Георги Гергов, Кирил Добрев коментира, че \"не е виновен този, който яде баницата\". \"Кой направи оценката 43 млн. лв., кой е този, който си сложи подписа под това, че 1 кв. м земя в центъра на Варна струва 16 000 лв. Кой е този човек и кой носи политическата отговорност?\", попита Добрев.  \r\n\"С едни и същи бонбонки храним едни и същи маймунки\", коментира Добрев по въпроса за Джи Пи Груп. Той обясни, че изваждането на фирмата е поредното признание, че в Закона за обществените поръчки са условията да се генерира корупция. \"Борисов излиза с едни и същи номера през две години\", допълни Добрев, като припомни, че премиерът вече е правил това и преди. \r\nПо отношение на предстоящия коалиционен съвет Кирил Добрев коментира, че единствената нишка, която свързва всички хора в него, са парите и властта. \"Тези хора дори не могат да стоят в едно помещение заедно, камо ли да си говорят за политики, визии и стратегии\", отбеляза Добрев. Той подчерта, че ще има предсрочни избори, но е въпрос на време кога. Първите избори, които предстоят, ще бъдат Европейските и те ще бъдат лакмус за това какво е общественото влияние. \"Убеден съм, че партии от управляващата коалицията няма да попаднат в Европейския парламент\", заключи Добрев. \r\nПо отношение на вътрешнопартийната опозиция в БСП той подчерта, че медийният им център е синхронизиран с ГЕРБ и в това няма съмнение.", "date": "2018.10.13", "title": "Кирил Добрев, БСП: ГЕРБ сами предизвикват недоверие у европейските партньори"}
{"url": "http://www.focus-news.net/news/2018/10/13/2577916/chasten-sadeben-izpalnitel-prodava-kashtata-na-yavorov-v-sofiya.html", "text": "Къщата-музей на поета и революционер Пейо Яворов се продава от частен съдебен изпълнител. Това показва справка на сайта на  Камарата на частните съдебни изпълнители .  Имотът, намиращ се на бул. „Раковски\" № 136, е оценен на 1 628 758 лева. Обявата за търга е публикувана на 11 октомври 2018 г. Търгът трябва да приключи на 16 ноември 2018 г.  В къщата на бул. „Раковски\" № 136 от ноември 1912 г. до трагичната нощ на 30 ноември 1913 г. живеят Пейо Яворов и Лора Каравелова. От 1963 г. къщата функционира като музей, съхраняващ ценни сбирки от ръкописи, оригинални фотографии, личната библиотека на поета, първите му издания с автографи, оръжейната му колекция. Лични вещи на Пейо Яворов, Мина Тодорова, и Лора Каравелова, живописни платна,  графични листове и произведения на пластичното изкуство от бележити български творци.", "date": "2018.10.13", "title": "Частен съдебен изпълнител продава къщата на Яворов в София"}
{"url": "http://www.focus-news.net/news/2018/10/13/2577920/predsedatelyat-na-ns-tsveta-karayancheva-poseti-memorialniya-kompleks-sazdatelite-na-balgarskata-darzhava-v-shumen.html", "text": "Председателят на Народното събрание Цвета Караянчева посети и разгледа мемориалния комплекс „Създателите на българската държава” в град Шумен. Това съобщиха от пресцентъра на  Народното събрание . „Това е паметник не само на Шумен, това е паметник на България и на Европа\", отбеляза председателят на парламента. „Трябва да бъдем горди, че имаме такава история и да я споделяме с децата си\", добави Цвета Караянчева. Тя е в Шумен по повод връчването на наградите на Международния конкурс за камерно пеене „Панчо Владигеров“, който се провежда под нейния патронаж.  \r\nПо-късно председателят на парламента поднесе цветя пред Паметника на загиналите през 1912 – 1913 г. и 1915 – 1918 г. от 5-ти дивизионен артилерийски полк в Шумен и посети новата спортна зала „Арена Шумен“.", "date": "2018.10.13", "title": "Председателят на НС Цвета Караянчева посети мемориалния комплекс „Създателите на българската държава” в Шумен"}
{"url": "http://www.focus-news.net/news/2018/10/13/2577906/zam-predsedatelyat-na-gerb-tsvetan-tsvetanov-za-poreden-pat-se-pokazva-che-falshivite-novini-mogat-da-izigrayat-vodeshta-rolya-za-formiraneto-na-mnenie-na-polititsi-v-evropa-i-po-sveta.html", "text": "За пореден път се показва, че фалшивите новини могат да изиграят водеща роля за формирането на мнение на политици в Европа и по света. Това каза зам.-председателят на ГЕРБ Цветан Цветанов в интервю за предаването \"Тази събота\" по  бТВ . \r\nХибридна атака срещу България видя Цветанов във вълната от медийни и политически коментари из целия западен свят след убийството на русенската журналистка Виктория Маринова. Основната версия, тиражирана от западните медии, беше, че тя е била ликвидирана заради работата си, като след залавянето на заподозрян се наложи на много места информацията да бъде коригирана. \r\nПо думите na Цветанов хибридната атака е била подкрепена и от „немалко хора, които смятат, че биха могли да извлекат политически дивидент или създаването на хаос да им гарантира някакъв политически път”. Той подчерта, че не е имало как разследващите да подават на медиите информация, защото това би компрометирало разследването и би поставило в риск още хора. \r\n„Мога да кажа, че това беше изключително неприятен повод да бъде очернена страната ни и аз съм убеден, че във времето всички трябва да си направят извода, че когато говорят срещу страната ни, европейските и българските политици трябва да преброят до 10, преди да кажат мнението си по даден казус”, отбеляза Цветанов. \r\nПо думите му премиерът Бойко Борисов е направил „емоционално изказване” за българската подкрепа за Манфред Вебер (ЕНП) като кандидат за шеф на еврокомисията: „Не е нормално по този начин да се държим с партньори, по този начин да злепоставяме нашата страна”. \r\nТой допълни, че коментарите за „Джи Пи груп” също са част от хибридната атака, тъй като не е вярно, че корупцията генерира всички процеси за развитието на страната. Цветанов отбеляза, че ОЛАФ е давала за пример България като държава, която обработва най-много сигнали за злоупотреби.", "date": "2018.10.13", "title": "Зам.-председателят на ГЕРБ Цветан Цветанов: За пореден път се показва, че фалшивите новини могат да изиграят водеща роля за формирането на мнение на политици в Европа и по света"}
{"url": "http://www.focus-news.net/news/2018/10/13/2577922/gabrovo-edin-chovek-e-postradal-pri-katastrofa-v-selo-yavorets.html", "text": "Шофьор на лек автомобил е пострадал при пътнотранспортно произшествие в габровското село Яворец тази нощ. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът за инцидента е получен малко преди 2.00 часа. Водачът е пострадал, но е без опасност за живота. Нанесени са щети по лекия автомобил „Мерцедес“. На сигнала се е отзовал екип на Районното управление в Габрово с един противопожарен автомобил и трима пожарникари. \r\nНадежда КРЪСТЕВА", "date": "2018.10.13", "title": "Габрово: Един човек е пострадал при катастрофа в село Яворец"}
{"url": "http://www.focus-news.net/news/2018/10/13/2577902/nikola-dimitrov-posleditsite-ot-izpuskaneto-na-tozi-shans-shte-badat-golemi.html", "text": "Министърът на външните работи на Македония Никола Димитров, в интервю за телевизионното предаване „360 градуса“, коментира идеите за предоговаряне и евентуално постигане на нов договор с Гърция, предава скопското електронно издание  „Стандард“ . \r\n„Неотговорно е след 27 години, когато за пръв път имаме решение, да се казва „на нас този елемент не ни допада, хайде да започнем отново процеса“. Същото го казва и гръцката опозиция – „ако този процес не успее сме заинтересовани да го започнем отново, заинтересовани сме да няма македонска идентичност и македонски език“. И точно затова отговорността на тези, които ще гласува в парламента на Република Македония, е огромна. Тъй като последиците от пропускането на този шанс и отговорността, ще ги носят те“, заяви Димитров.  Йонислав Дочев", "date": "2018.10.13", "title": "Никола Димитров: Последиците от изпускането на този шанс ще бъдат големи"}
{"url": "http://www.focus-news.net/news/2018/10/13/2577924/kyustendil-48-godishen-mazh-e-zadarzhan-za-pritezhanie-na-golyamo-kolichestvo-kanabis-nezakonno-orazhie-i-vzrivni-veshtestva-v-selo-dzherman.html", "text": "48-годишен мъж е задържан за притежание на голямо количество канабис, незаконно оръжие и взривни вещества в село Джерман. Това съобщиха от пресцентъра на  МВР . Процесуално-следствените действия са осъществени след период на наблюдение на нива с канабис в землището на село Джерман и имот, собственост на 48-годишен местен жител. В хода на предприетото претърсване, в новостроящата му къща в селото, криминалистите установили етаж, оборудван с въздухопроводи и лампи за отглеждане и сушене на канабис. В лекия  автомобил, собственост на мъжа, са иззети  найлонов плик с над 2 кг канабис и две ловни пушки, а от наблюдаваната нива  - 20 растения канабис, достигнали височина около 1.80 м, от които зелената листна маса е 27.805 кг. Общото количество на открития канабис е 42.25 кг. Видът му е установен с полеви наркотест.  \r\nВ хода на операцията криминалистите открили и специално изградени тайници, вкопани в земята, в които били укрити: два малокалибрени пистолета със заличени номера и 68 патрона за тях; две тротилови пресовки /по 400 г/; 21 капсулдетонатора. За обезвреждането им е оказано съдействие от екип на СОБТ.  \r\n48-годишният мъж е задържан с полицейска заповед за 24 часа, уведомен е прокурор. По случая е образувано досъдебно производство, работата по което продължава под наблюдението на прокуратурата.", "date": "2018.10.13", "title": "Кюстендил: 48-годишен мъж е задържан за притежание на голямо количество канабис, незаконно оръжие и взривни вещества в село Джерман"}
{"url": "http://www.focus-news.net/news/2018/10/13/2577923/pochinalo-e-11-godishnoto-momiche-koeto-beshe-blasnato-ot-dzhip-vav-vrachanskoto-selo-tarnak.html", "text": "Починало е 11-годишното момиче, което беше блъснато от джип във врачанското село Търнак, съобщава  бТВ . Малката Сара 10 дни беше в кома в плевенската болница с много тежки наранявания. \r\nБлизките настояват незабавно 59-годишният шофьор Веселин Ранков да бъде върнат в ареста. Той престоя там по-малко от 24 часа, което разгневи хората и те блокираха пътя, минаващ през селото им. Заради съмнения, че случаят ще бъде „смачкан” главният прокурор Сотир Цацаров изпрати следователи от София. \r\nОпечалените днес призоваха да не се прави разлика между българи и роми извършители на престъпления и станалото да не бъде забравено. \r\nТе поискаха и законова промяна – при доказано каране под въздействието на алкохол да се води бързо производство и да се стига до присъда в съкратени срокове. \r\nБлизките твърдят, че нямат връзка с Ранков и той до момента не се е извинил за направеното. \r\nДнес те поднесоха цветя на мястото на удара.", "date": "2018.10.13", "title": "Починало е 11-годишното момиче, което беше блъснато от джип във врачанското село Търнак"}
{"url": "http://www.focus-news.net/news/2018/10/13/2577917/makfaks-makedoniya-vlatko-gorchev-v-instituta-za-konservativno-satrudnichestvo-vav-vashington-vmro-dpmne-nyama-da-glasuva-za-konstitutsionnite-promeni.html", "text": "Международният секретар на ВМРО-ДПМНЕ Влатко Горчев проведе среща във Вашингтон с Джим Деминт, председател на Института за консервативно сътрудничество, близък до Републиканската партия на САЩ, предава македонската информационна агенция  „Макфакс“ . \r\nГорчев информира събеседника си за настоящата политическа ситуация в Македония след референдума на 30-ти септември. \r\n„На референдума гражданите с голямо мнозинство изказаха недоволството си от предложенията на правителството на СДСМ, показвайки им, че не дават подкрепата си за конституционни промени. Поради тези причини ВМРО-ДПМНЕ взе решение в парламента да не гласува за конституционните промени, които се предлагат от правителството на Зоран Заев. Същевременно Македония е изправена пред влошаване на икономиката, увеличен дълг, засилен политически натиск, суспендирана демокрация и намалена медийна свобода“, се казва в съобщението на партията, цитирайки Горчев.  Йонислав Дочев", "date": "2018.10.13", "title": "„Макфакс“ (Македония): Влатко Горчев в Института за консервативно сътрудничество във Вашингтон: ВМРО-ДПМНЕ няма да гласува за конституционните промени"}
{"url": "http://www.focus-news.net/news/2018/10/13/2577925/sofiya-katastrofa-e-stanala-na-bul-aleksandar-malinov-i-ul-ana-ahmatova-mezhdu-dva-avtomobila-ediniyat-ot-koito-e-bil-shofiran-ot-bremenna-zhena.html", "text": "Катастрофа е станала на бул. „Александър Малинов“ и ул. „Ана Ахматова“ между два леки автомобила, единият от които е бил шофиран от бременна жена. Това съобщиха за  Агенция „Фокус“  от пресцентъра на  МВР . Катастрофата е станала към 10.30 часа. Бременната жена не е пострадала, но заради състоянието си e откарана за преглед в болница. \r\nЦветилена СИМЕОНОВА", "date": "2018.10.13", "title": "София: Катастрофа е станала на бул. „Александър Малинов“ и ул. „Ана Ахматова“ между два автомобила, единият от които е бил шофиран от бременна жена"}
{"url": "http://www.focus-news.net/news/2018/10/13/2577927/sofiya-ottsepeno-e-dvizhenieto-v-bus-lentata-na-bul-slivnitsa-ot-bul-hristo-botev-do-ul-bratya-miladinovi-v-posoka-lavov-most.html", "text": "Отцепено е движението в бус лентата на бул. „Сливница“ от бул. „Христо Ботев“ до ул. „Братя Миладинови“ в посока Лъвов мост, предаде репортер на  Агенция „Фокус“ . На място има два полицейска патрула и пожарна.", "date": "2018.10.13", "title": "София: Отцепено е движението в бус лентата на бул. „Сливница“ от бул. „Христо Ботев“ до ул. „Братя Миладинови“ в посока Лъвов мост"}
{"url": "http://www.focus-news.net/news/2018/10/13/2577929/parvan-simeonov-galap-interneshanal-ako-iskrata-za-promyanata-na-tova-upravlenie-idva-otnyakade-tya-po-skoro-shte-doyde-ot-sredite-na-samite-upravlyavashti.html", "text": "Ако искрата за промяната на това управление идва отнякъде, тя по-скоро ще дойде от средите на самите управляващи. Tова каза за предаването „Метроном“  на  Радио „Фокус“  политологът Първан Симеонов, директор на „Галъп интернешънъл“. Симеонов обясни, че ако доскоро вътрешните противоборства в Обединени патриоти са имали положителен ефект върху  избирателите на всяка една от партиите, то в момента по-скоро ще започнат да си пречат.\"Идват европейски избори и вероятно всеки един от тях прави своите сметки за един или друг начин на явяване. Защото след тях идват по-важните местни избори. Виждате колко често  „скърца“ машината на властта и колко трудно се вземат някои властови решения, както беше около смяната на министрите. Може да се окаже, че ще има и други избори скоро. Макар че обективни големи предпоставки продължава да няма. Но мисля, че все по-трудно се упражнява властта, виждате как се случват скандали от нищо. Буквално смяната на едни плочки вече може да предизвика обществено брожение. Това е белег на износване на имиджа на властта\", каза той. Според Първан Симеонов ако Обединените патриоти тръгнат окончателно да се разцепват, това може да заличи онова психологическо предимство, което обединението им донесе. „В такива случаи не са важни механичните числа кой каква подкрепа има“,каза той и обясни,че когато започне разпада  на една коалиция, то не просто се изваждат едни механични числа от нея, ами се изважда и по-голямо число, на колективно разочарованите от всички в коалицията.", "date": "2018.10.13", "title": "Първан Симеонов, „Галъп интернешънъл“: Ако искрата за промяната на това управление идва отнякъде, тя по-скоро ще дойде от средите на самите управляващи"}
{"url": "http://www.focus-news.net/news/2018/10/13/2577930/predsedatelyat-na-pg-na-gerb-tsvetan-tsvetanov-shte-uchastva-v-regionalnata-akademiya-na-zheni-gerb-blagoevgrad-natsionalni-i-evropeyski-prioriteti-regionalni-resheniya.html", "text": "Председателят на ПГ на ГЕРБ и зам.-председател на партията Цветан Цветанов ще участва днес в регионалната академия на Жени ГЕРБ - Благоевград „Национални и европейски приоритети – регионални решения”. Това съобщиха от пресцентъра на  ПП ГЕРБ . Събитието ще се проведе в хотел „Марая“ в Банско, като Цветан Цветанов ще изнесе лекция пред присъстващите след 13.00 часа.   \r\nВ конференцията ще участват още председателят на Жени ГЕРБ Ирена Соколова, народният представител от ГЕРБ - Благоевград и областен координатор на партията Даниела Савеклиева, народните представители д-р Емил Тончев и Тома Бикова, евродепутатът от ГЕРБ/ЕНП Асим Адемов, както и кметове на ГЕРБ от Благоевградска област.", "date": "2018.10.13", "title": "Председателят на ПГ на ГЕРБ Цветан Цветанов ще участва в регионалната академия на Жени ГЕРБ - Благоевград „Национални и европейски приоритети – регионални решения”"}
{"url": "http://www.focus-news.net/news/2018/10/13/2577931/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Като за събота, движението е спокойно, няма образували се колони от автомобили“, посочи още дежурният. \r\nМария КУРТЕВА", "date": "2018.10.13", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/10/13/2577911/redzhep-tayip-erdogan-turtsiya-shte-ostane-v-idlib-i-shte-pomogne-na-horata-v-nuzhda.html", "text": "Турският президент Реджеп Тайип Ердоган заяви, че Турция е спасила милиони хора от мизерия чрез стабилността, която е поддържала в сирийската провинция Идлиб и ще продължи да го прави, пише електронното издание на турския вестник  Hurriyet . \r\n„Турция спаси десетки хиляди души от смърт и милиони от мизерия чрез стабилността, която поддържаше в Идлиб“, заяви Ердоган по време на вечеря на четвъртата международна среща на върховните съдилища. \r\nТой добави, че с приемането на над четири милиона бежанци от Сирия, Ирак, Афганистан и африканските държави, Турция „носи товара и пази честта на международната общност“. \r\n„Ние правим това без някакви видима помощ от международната общност и организациите. Досега сме изхарчили 33 милиарда долара само за бежанците от Сирия“, добави той. \r\nТурският президент посочи, че в Сирия, Турция работи върху сигурността и правосъдната система, което в замяна открива пътя за мир. \r\nЗаявявайки, че разбирането за правосъдие на Турция идва от нейната история и цивилизация, той добави че Анкара продължава да се бори за най-добрите интереси на своите братя и цялото човечество.  Йонислав Дочев", "date": "2018.10.13", "title": "Реджеп Тайип Ердоган: Турция ще остане в Идлиб и ще помогне на хората в нужда"}
{"url": "http://www.focus-news.net/news/2018/10/13/2577928/plovdiv-v-asenovgrad-shte-se-provedat-sedmichni-sesii-po-programata-rabotilnitsa-za-roditeli.html", "text": "На 20 октомври в Асеновград започват поредните седмични сесии по програмата „Работилница за родители“. Това каза за  Радио „Фокус“ – Пловдив  Мариана Дафчева, ментор в програмата. Тя посочи, че домакин на срещите по програмата, която се финансира изцяло от Общината, е Градската библиотека „Паисий Хилендарски“ в Асеновград. Програмата е насочена към родителите на децата от 0 до 4 години. Работилниците са провеждат два пъти в годината, като един цикъл се състои от 14 седмици – 14 работилници с определена тема, по която се разисква. „На 10 октомври проведохме организационна среща с желаещите да се включат в програмата, на която се взе решение работилниците да се провеждат всяка събота, считано от 20 октомври, за времето от 10.00 часа до 12.00 часа. Приехме съботния ден, тъй като наближава зимният сезон и се стъмва по-рано. Имаме и участници, които ще идват от Пловдив. Съобразихме се с общото мнение, че е най-добре работилниците да се провеждат в началото на почивния ден“, коментира Дафчева. Тя обясни, че програмата не цели срещите да протичат като „училище“ за родителите, а буквално като работилница, в която се дава възможност на всеки от присъстващите да си „изработи“ вид поведение по отношение на детското развитие, което да бъде ползотворно за неговото собствено дете. „Срещите се осъществяват с много малко презентации, без никакви лекции. Работи се на принципа на тийм билдинг, като се разчита на активното участие на всеки в групата, на споделянето на опит, на ученето чрез опит, на това, че всеки има възможност да сподели добра идея или проблем, който да може да бъде решен колективно. Темите са изключително полезни за родителите, като много от тях са свързани с характерни за много от децата прояви на инат, на негативизъм, на капризи, на това как могат да се справят с тези неща. Естествено, има и теми, свързани с агресивното поведение, също с насоченост към самите родители, защото ако един родител не поставя граници в името на собственото си благополучие, а гледа само благополучието на детето си, той всъщност не може да бъде добър родител. Не трябва да прекрачваме границата. Трябва да има възможност да живеем за самите себе си и оттам насетне да бъдем полезни на децата си. Разискват се практически теми, свързани с изслушването, с това какво иска да ни каже детето, когато не говори или когато говори много“, обясни Мариана Дафчева. Тя добави, че във всяка една от работилниците участниците ще разполагат с комплект от материали по съответната седмична тема. „Те остават за всеки един участник, така че той да може впоследствие да се върне към тях, да ги прочете, да ги обмисли по друг начин“, каза Дафчева. \r\nМенторът в програмата „Работилница за родители“ посочи, че срещите се провеждат от 2013 година. „Те бяха под егидата на „Уницеф“ –  „Да пораснем заедно“. Миналата година проектът приключи, но благодарение на Градската библиотека „Паисий Хилендарски“ и Общината работилниците продължават.  Изключително малко са общините в България, които са продължили проекта“, посочи Мариана Дафчева. Тя коментира още, че самите родители виждат ползата от организираните срещи, което говори за постигнатите резултати и полезното въздействие на програмата. „В последно време идват цели семейства. В следващи работилници пък идват техни близки. Хората, взели участие в работилниците, просто променят в положителна посока отношението си към децата. Тези хора продължават да търсят и да откриват добри решения по отношение на възпитанието на своите деца“, каза още Дафчева. \r\nТони МИХАЙЛОВ", "date": "2018.10.13", "title": "Пловдив: В Асеновград ще се проведат седмични сесии по програмата „Работилница за родители“"}
{"url": "http://www.focus-news.net/news/2018/10/13/2577932/sofiya-politsiyata-proveryava-izostaven-bagazh-na-spirka-na-gradskiya-transport-na-bul-slivnitsa-v-posoka-lavov-most.html", "text": "Полицията проверява изоставен багаж на спирка на градския транспорт на бул. \"Сливница\" в посока Лъвов мост. Това съобщиха за  Агенция \"Фокус\"  от пресцентъра на МВР. Отцепено е движението в бус лентата на бул. „Сливница“ от бул. „Христо Ботев“ до ул. „Братя Миладинови“. \r\nЦветилена СИМЕОНОВА", "date": "2018.10.13", "title": "София: Полицията проверява изоставен багаж на спирка на градския транспорт на бул. \"Сливница\" в посока Лъвов мост"}
{"url": "http://www.focus-news.net/news/2018/10/13/2577921/reuters-boris-dzhonsan-prizova-tereza-mey-da-zahvarli-rezervniya-plan-za-irlandskata-granitsa.html", "text": "Бившият външен министър на Великобритания и отявлен привърженик на Брекзит Борис Джонсън призова британския премиер Тереза Мей да захвърли искането на Европейския съюз за специален „резервен план“ за избягване на твърда граница в Ирландия след Брекзит, предава  Reuters . \r\n„Единственият начин да вкараме нещата в релси е да захвърлим резервния план и след него (плана от) Чекърс“, написа Джонсън в статия за „Belfast News Letter“. \r\nПрез юли Джонсън подаде оставката си като външен министър заради несъгласието си с плана от „Чекърс“ на Тереза Мей, който предвижда запазването на близки връзки с ЕС при търговията със стоки след излизането на Великобритания.  Йонислав Дочев", "date": "2018.10.13", "title": "Reuters: Борис Джонсън призова Тереза Мей да захвърли резервния план за ирландската граница"}
{"url": "http://www.focus-news.net/news/2018/10/13/2577933/emsc-zemetresenie-s-magnitud-37-po-skalata-na-rihter-e-registrirano-v-gartsiya.html", "text": "Земетресение с магнитуд 3.7 по скалата на Рихтер е регистрирано в Гърция, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 11:45 часа на дълбочина от 2 км. Епицентърът е на 19 км югоизточно от Карпениси, на 47 км западно Ламия и на 181 км северозападно от столицата Атина. \r\nЗасега няма данни за жертви и материални щети.  Йонислав Дочев", "date": "2018.10.13", "title": "EMSC: Земетресение с магнитуд 3.7 по скалата на Рихтер е регистрирано в Гърция"}
{"url": "http://www.focus-news.net/news/2018/10/13/2577934/burgas-v-park-arena-ozk-zapochna-nay-mashtabniyat-pluven-turnir-za-kupa-briz-sastezateli-ot-9-darzhavi-sporyat-za-otlichiyata.html", "text": "На спортен комплекс „Парк Арена ОЗК“ стартира най-мащабният плувен турнир за купа „Бриз“, който е и квалификация за световното първенство в Китай през декември. Това съобщиха от пресцентъра на  Община Бургас . Участват 667 състезатели от 9 държави – Великобритания, Турция, Гърция, Сърбия, Румъния, Египет, Латвия, Молдова и България. Международният турнир, който се организира за четвърта поредна година от плувен клуб „Бриз“ и Българската федерация по плувни спортове, с подкрепата на община Бургас, беше открит от кмета Димитър Николов. Той поздрави всички участници в атрактивната тридневна надпревара, която ще продължи до неделя. „Пожелавам на гостите приятни емоции в нашия град. Ще се състезавате при отлични условия в „Парк Арена ОЗК“, което е предпоставка за високи постижения. Успех на всички“, заяви кметът Николов. Сред официалните гости бяха и заместник-министърът на спорта доцент Стоян Андонов, заместник-ректорът на НСА Николай Изов, световният шампион по плуване в открити води Петър Стойчев, заместник-кметовете на община Бургас Красимир Стойчев и д-р Лорис Мануелян. Талантливата певица Сантра подгря многобройната публика на плувния комплекс. Присъствието на двама делегати на ЛЕН (Европейска лига по плуване) и на двама международни съдии са атестат за мащабността и авторитета на четвъртия турнир за купа „Бриз“. Състезанието ще бъде закрито официално в неделя в обедните часове.", "date": "2018.10.13", "title": "Бургас: В „Парк Арена ОЗК“ започна най-мащабният плувен турнир за купа „Бриз“, състезатели от 9 държави спорят за отличията"}
{"url": "http://www.focus-news.net/news/2018/10/13/2577926/radio-svobodna-evropa-makedoniya-poslanikat-na-osse-v-makedoniya-prizova-deputatite-v-stranata-da-postavyat-darzhavnite-interesi-na-parvo-myasto.html", "text": "Посланикът на Организацията за сътрудничество и сигурност в Европа (ОССЕ) в Македония Клеменс Коя заяви, че парламентът и политическите лидери трябва да вземат решение сега, във връзка с по-нататъшните перспективи на страната, предава  „Радио Свободна Европа“  в македонската си редакция. \r\n„Когато подобни въпроси влязат в парламента, депутатите имат отговорност да поставят интересите на държавата пред всичко друго“, заяви Коя в интервю за МИА, добавяйки че успехът на страна в постигането на договора с Гърция, относно дългогодишния спор за името, е много позитивен пример за целия регион.  Йонислав Дочев", "date": "2018.10.13", "title": "„Радио Свободна Европа“ (Македония): Посланикът на ОССЕ в Македония призова депутатите в страната да поставят държавните интереси на първо място"}
{"url": "http://www.focus-news.net/news/2018/10/13/2577935/mariana-dafcheva-rabotilnitsa-za-roditeli-asenovgrad-roditelstvoto-e-izklyuchitelno-trudna-misiya-i-golyamo-predizvikatelstvo-v-ramkite-na-savremieto.html", "text": "Родителството е изключително трудна мисия и голямо предизвикателство в рамките на съвремието. Това каза за  Радио „Фокус“ – Пловдив  Мариана Дафчева, ментор в програмата „Работилница за родители“ в Асеновград. „Оставям настрана всички социално-икономически условия, тоест битката за съществуване и оцеляване. Родителите са затруднени и от прекалено големия обем от разнородна информация, особено в интернет. Родителството наистина е трудно по отношение на всички изисквания на обществеността към него. Мисията на родителите не е никак лесна“, коментира Дафчева. Тя посочи, че сега в обществото има много голяма полемика по отношение на това кой трябва да възпитава децата и кой не. „Смятам, че семейството трябва да бъде подкрепяно именно с такива форми, с такива работилници като тази в Асеновград, с разговори, със семейно консултиране, ако щете. Никой не се е родил научен да бъде родител или как да бъде добър родител. Всичко е на базата на проба-грешка. Когато грешките станат от повече от пробите, човек наистина може да се обнадежди. Мисля, че точно такива форуми могат да помогнат на един родител, защото там той е сред равни на себе си, сред други родители, били те с малко повече или с по-малко опит от него. Всички те са родители и са се събрали по повод на децата си“, каза още Дафчева. Тя коментира още, че възпитанието на едно дете също представлява изключително голямо предизвикателство и то не само за родителите, но и за социалните институции, в това число детски ясли, детски градини, училища и други. „Ако те не работят заедно в посока на детето и неговото развитие, ако то не е в центъра на една приобщаваща го и благоприятна среда, то тогава няма да се случат желаните резултати, които да са наистина трайни“, каза Дафчева. \r\nТони МИХАЙЛОВ", "date": "2018.10.13", "title": "Мариана Дафчева, „Работилница за родители“ - Асеновград: Родителството е изключително трудна мисия и голямо предизвикателство в рамките на съвремието"}
{"url": "http://www.focus-news.net/news/2018/10/13/2577936/tass-19-dushi-sa-zaginali-v-indoneziya-v-rezultat-na-navodneniya.html", "text": "Най-малко 19 души са загинали, в това число и 11 ученици, в резултат на наводнения в провинцията Северна Суматра в Индонезия, предава  ТАСС , като се позовава на вестник „Jakarta Globe“. \r\nНаводненията, възникнали в резултат на продължителни валежи, са нанесли щети на 22 домакинства и електрически линии. „Телата на 11 ученици са били намерени в едно училище“, заяви представител на националната Агенция за предотвратяване на бедствия. На места работят служители на спешните служби, които се опитват да намерят липсващи ученици на същото място.  Йонислав Дочев", "date": "2018.10.13", "title": "ТАСС: 19 души са загинали в Индонезия в резултат на наводнения"}
{"url": "http://www.focus-news.net/news/2018/10/13/2577937/menda-stoyanova-gerb-sredno-30-shte-se-povishi-danakat-na-kolite-sas-sertifikat-evro-1-2-i-3.html", "text": "Средно 30 % ще се повиши данъкът на колите със сертификат ЕВРО 1, 2 и 3, ако се приемат предложенията за промени в данъчното законодателство, предложени от Министерството на финансите. Това каза за седмичното обзорно предаване „Метроном“ на  Радио „Фокус“  председателят на Комисията по бюджет и финанси в НС Менда Стоянов. Тя обясни, че евросертификатът е този, който показва екологичността на даден автомобил. За по-мощните автомобили данъкът остава по-висок, но в сравнение с досегашния ще има намаление около 10-20% на най-екологичните автомобили от категория ЕВРО 6, каза още тя. Както и до сега  общинските съвети имат възможността да регулират данъчната ставка, уточни Менда Стоянова. „Съответните общински съвети могат да определят конкретната данъчна ставка и в частта имуществен компонент и в частта екокомпонент по свое решение в диапазон, предварително определен от закона. По този начин е въведена възможност общините да регулират данъчните си постъпления и да имат дял във формирането им. На този етап не можем да кажем колко точно ще бъде данъкът за различните градове“, каза Менда Стоянова. Тя обясни, че екостандартът не отпада, а замества катализатора. Голяма част от катализаторите не работят, независимо, че ги има в автомобилите и са декларирани от собствениците. Тя изрази надежда през следващите години да се направят още стъпки в посока стимулиране на екологичните автомобили.", "date": "2018.10.13", "title": "Менда Стоянова, ГЕРБ: Средно 30 % ще се повиши данъкът на колите със сертификат ЕВРО 1, 2 и 3"}
{"url": "http://www.focus-news.net/news/2018/10/13/2577938/blagoevgrad-obshtinata-podobri-usloviyata-v-dneven-tsentar-za-palnoletni-litsa-s-uvrezhdaniya.html", "text": "Община Благоевград извърши основен ремонт на Дневен център за пълнолетни лица с увреждания „Зорница“. Това съобщиха от пресцентъра на  Община Благоевград . Сред изпълнените дейности са смяна на подовата настилка, пребоядисване и ремонт на обслужващите помещения. Освен това сградата на Дневен център вече е газифицирана, като това ще доведе и до намаляване на разходите за отопление. С реализирането на дейностите значително е  подобрен средата в социалното заведение и е осигурен по-голям уют за потребителите. Сред вече газифицираните са Дневен център за деца с увреждания, Дневен център за стари хора, Дом за стари хора в квартал „Струмско\",  Център за ранно детско развитие, както и Домашен социален патронаж в квартал „Еленово“.", "date": "2018.10.13", "title": "Благоевград: Общината подобри условията в Дневен център за пълнолетни лица с увреждания"}
{"url": "http://www.focus-news.net/news/2018/10/13/2577939/pregled-na-mezhdunarodnite-novini-do-13-chasa-agentsiya-fokus.html", "text": "Джон Болтън ще посети Русия за подобряване на отношенията между САЩ и Русия, заяви самият той в интервю с водещ американски журналист, цитирано от  TACC . \r\nПричината за това посещение е да продължи диалога, започнат през лятото в преговорите между президента Тръмп и президента Путин, за да се обсъдят отношенията между САЩ и Русия и къде можем да постигнем напредък, където все още имаме проблеми и различия \", каза Болтън. \r\nТой също така отбеляза, че всеки път по време на преговори с руските власти се засяга темата за намеса в американските избори, приписана на Руската федерация. \"Всеки път, когато се срещнах с руснаци , включително и с президента Путин, когато посетих Русия, за да се подготвям за срещата в Хелзинки, говорих за [намесата]“, заяви Болтън \r\nНа 20 октомври Джон Болтън ще отпътува на обиколка, в рамките на който ще посети Русия, Азербайджан, Армения и Грузия. На 3 октомври посланикът на САЩ в Русия Джон Хънтсман заяви пред агенцията, че американският съветник по въпросите на националната сигурност ще се срещне в Москва през втората половина на октомври с руския секретар на Съвета за сигурност Николай Патрушев и ще обсъди с него ситуацията в Сирия и Северна Корея. \r\n*** Германският вътрешен министър съобщи в петък, че ще продължи контрола върху миграцията на границите с Австрия и Дания, които бяха въведени отново в няколко части от Шенгенското пространство след кризата с мигранти от 2015 г, предава  Deutche Welle . \r\nУдължаването ще започне на 12 ноември, един ден след изтичането на срока на предишното решение, и ще се прилага за шест месеца. \r\nГерманският вътрешен министър Хорст Зеехофер обоснова новата мярка с аргумента, че незаконната вторична миграция - т.е. мигранти, които се движат от там, където са влезли в ЕС в друга държава-членка - все още е твърде висока и че все още липсва гранична защита на външните граници на Европейския съюз. \r\n\"Условията за вдигане на вътрешния контрол все още не съществуват\", каза той в изявление. \r\nТой добави, че е негов дълг да \"направи всичко, което е в състояние, за да реагира отговорно и адекватно\" на предизвикателствата на миграцията и сигурността. \r\n***  Съветникът по национална сигурност на САЩ Джон Болтън заяви, че предстоящата му визита в Москва е насочена към продължаването на диалога между Русия и САЩ и подобряването на двустранните отношения и предизвикателствата, които стоят пред тях, предава  Sputnik . \r\n„Имаме предстоящо посещението в Москва и Кавказките страни след около 10 дена. Причината за това е продължаването на дискусията, която президентът Тръмп и президентът Путин проведоха в Хелзинки през лятото, за да говорим за американско-руските отношения и къде можем да постигнем прогрес, къде все още имаме проблеми и несъгласия“, заяви Болтън. \r\nАмериканските власти не са засекли опити за намеса във вътрешните работи на САЩ от страна на Русия, каквито опити Вашингтон видя през 2016 година, посочи той. \r\n„Засега не виждаме подобна руска намеса, която видяхме през 2016. Крис Рей, директорът на ФБР, заяви преди няколко седмици, че това може да се промени с натискането на един бутон“, добави Болтън. \r\n***  Предложението за конституционни промени и противоположните възгледи между депутатите от властта и тези от опозицията отбелязаха седмицата, която измина, пише скопското електронно издание  „Локално“ . \r\nСлед двудневно заседание на парламентарната комисия по конституционни въпроси, подкрепа за пристъпване към промени в конституцията беше изразена в петък от десет депутати на правителственото мнозинство. Депутатите от ВМРО-ДПМНЕ не подкрепиха предложението на правителството и всичките седем депутати на тази партия, които са членове на комисията, гласуваха против. \r\nКомисията прие заключения за пристъпване към конституционни промени и правителството, в срок от 15 дена, трябва да изготви проектопредложения за промени в конституцията и да ги предаде в парламента. \r\nЗа понеделник в 11:00 часа местно време (12:00 българско) е насрочено пленарно заседание на парламента, на което депутатите ще дебатират по предложението на правителството за пристъпване към промяна на конституцията с насоки за изменение и допълнение на конституцията на Република Македония. \r\nНуждата от пристъпване към конституционни промени трябва да бъде гласувана от две трети от общия брой депутати в македонския парламент. \r\nВ предложението за промени в конституцията, което правителството утвърди и съобщи в понеделник, 8 октомври, се предлага: В целия текст на конституцията пред Република Македония да се сложи прилагателното „северна“; Промени в преамбюла на конституцията с преименуване на конкретни документи на АСНОМ, за да съответстват те на договора с Гърция; По-твърда гаранция за трайността на границите и за това, че Република Македония няма териториални претенции и грижа за македонците и диаспората в чужбина, което ще означава че страната ще се грижи за културните, икономическите и социалните права на нейните граждани в чужбина, без да се меси в суверенните права на други държави и в техните вътрешни работи. \r\nПо време на заседанието на комисията в петък премиерът Зоран Заев отново апелираше до депутатите на ВМРО-ДПМНЕ да се постигне консенсус и единство по въпроса за влизането на страната в ЕС и НАТО. \r\nДепутатите на ВМРО-ДПМНЕ, от своя страна, в своите изявления заявиха, че предложението за пристъпване към конституционни промени е неточно, неясно и злоупотребява с волята на гражданите, изразена с резултатите от референдума, а правителството изтрива всичко, което е македонско. \r\nОт това дали ще бъде осигурена подкрепа с мнозинство от две трети за промяна на конституцията ще зависи и това дали предстоят нови предсрочни парламентарни избори, които биха са организирали в съкратени срокове, припомня изданието. \r\n***  Президентът на САЩ Доналд Тръмп заяви, че ще приеме освободения американски пастор Ендрю Брънсън в Белия дом, щом той се завърне в страната, предава  Anadolu Agency . \r\n„Вече имаме добри новини. Пастор Ендрю Брънсън е във въздуха, от Турция. Той се намира, мисля, в добра форма. Най-вероятно ще спре в Германия за пълна проверка“, заяви Тръмп пред журналисти след освобождението на Брънсън. \r\n„И той ще дойде в Овалния офис, най-вероятно в събота“, добави той, отбелязвайки че не е имало споразумение с Турция за неговото освобождаване. \r\n***  Американският съветник по национална сигурност Джон Болтън обеща да засили твърдия подход на президентската администрация на Доналд Тръмп към Китай, заявявайки че „поведението на Пекин трябва да бъде коригирано в областта на търговията, както и в международната, военната и политическата област“, предава радио  Voice of America . \r\nБолтън поясни, че президентът Доналд Тръмп вярва, че Китай се е възползвал от международния ред твърде дълго и че не достатъчно американци са се изправили пред това. „Сега е времето да направим това“, посочи той. \r\nСпоред Болтън, твърдият подход на Тръмп към Китай, страна, която президентската администрация вижда като „главния проблем на този век“, е оставил Пекин „объркан“. \r\n„Те не са виждали американски президент с толкова твърд подход досега. Мисля, че тяхното поведение трябва да бъде коригирано в областта на търговията, в международната, военната и политическата област, както и редица други“, заяви той. \r\n„Може би ще видим (китайският президент) Си Дзинпин склонен да дойде и да говорим за някои от тези проблеми на вечеря, по време на срещата на Г-20 в Аржентина през следващия месец“, добави Болтън. \r\n***  Албанската база в Кучова, която отдавна е „гробище на самолети“, които някога са били част от авиацията на страната, ще стане новата военновъздушна база на НАТО, предава скопското електронно издание  „Локално“ . \r\nАлбанските МиГ-ове – предимно китайско и руско производство – не летят от 2005 година, а албанското въздушно пространство се пази от Италия и Гърция. \r\n„Базата е първият подпис на НАТО на Западните Балкани, тъй като Кучово ще се превърне в първата военновъздушна база на НАТО в този регион“, заяви албанският министър на отбраната Олта Джака. \r\nСпоред нея, за първата фаза от работата НАТО ще отдели 50 милиона евро, с цел да превърне Кучова в база за оборудване, логистика, тренировки и упражнения. Тя твърди, че Албания заслужава трансформация на старата база, с цел да допринесе за запазването на стабилността в региона и мирните мисии на НАТО из целия свят. \r\n„Регионът като цяло влезе в един необратим процес на евроатлантическа интеграция“, заяви Джака. \r\nБазата, през 50-те години на миналия век, е била проектирана от съветски инженери, които са поставили експлозиви под пистата, за да я взривят в случай, че тя попадне в неприятелски ръце. \r\n„Базата на НАТО ще увеличи отбранителните способности на страната, докато в същото време чуждестранните инвеститори ще имат по-голямо доверие в Албания. Това ще бъде полезно и за увеличаването на заетостта в тази област“, заяви командирът на военновъздушни сили Клемент Аликай. \r\n***  Министърът на външните работи на Македония Никола Димитров, в интервю за телевизионното предаване „360 градуса“, коментира идеите за предоговаряне и евентуално постигане на нов договор с Гърция, предава скопското електронно издание  „Стандард“ . \r\n„Неотговорно е след 27 години, когато за пръв път имаме решение, да се казва „на нас този елемент не ни допада, хайде да започнем отново процеса“. Същото го казва и гръцката опозиция – „ако този процес не успее сме заинтересовани да го започнем отново, заинтересовани сме да няма македонска идентичност и македонски език“. И точно затова отговорността на тези, които ще гласува в парламента на Република Македония, е огромна. Тъй като последиците от пропускането на този шанс и отговорността, ще ги носят те“, заяви Димитров. \r\n***  Международният секретар на ВМРО-ДПМНЕ Влатко Горчев проведе среща във Вашингтон с Джим Деминт, председател на Института за консервативно сътрудничество, близък до Републиканската партия на САЩ, предава македонската информационна агенция  „Макфакс“ . \r\nГорчев информира събеседника си за настоящата политическа ситуация в Македония след референдума на 30-ти септември. \r\n„На референдума гражданите с голямо мнозинство изказаха недоволството си от предложенията на правителството на СДСМ, показвайки им, че не дават подкрепата си за конституционни промени. Поради тези причини ВМРО-ДПМНЕ взе решение в парламента да не гласува за конституционните промени, които се предлагат от правителството на Зоран Заев. Същевременно Македония е изправена пред влошаване на икономиката, увеличен дълг, засилен политически натиск, суспендирана демокрация и намалена медийна свобода“, се казва в съобщението на партията, цитирайки Горчев. \r\n***  Бившият външен министър на Великобритания и отявлен привърженик на Брекзит Борис Джонсън призова британския премиер Тереза Мей да захвърли искането на Европейския съюз за специален „резервен план“ за избягване на твърда граница в Ирландия след Брекзит, предава  Reuters . \r\n„Единственият начин да вкараме нещата в релси е да захвърлим резервния план и след него (плана от) Чекърс“, написа Джонсън в статия за „Belfast News Letter“. \r\nПрез юли Джонсън подаде оставката си като външен министър заради несъгласието си с плана от „Чекърс“ на Тереза Мей, който предвижда запазването на близки връзки с ЕС при търговията със стоки след излизането на Великобритания. \r\n***  Посланикът на Организацията за сътрудничество и сигурност в Европа (ОССЕ) в Македония Клеменс Коя заяви, че парламентът и политическите лидери трябва да вземат решение сега, във връзка с по-нататъшните перспективи на страната, предава  „Радио Свободна Европа“  в македонската си редакция. \r\n„Когато подобни въпроси влязат в парламента, депутатите имат отговорност да поставят интересите на държавата пред всичко друго“, заяви Коя в интервю за МИА, добавяйки че успехът на страна в постигането на договора с Гърция, относно дългогодишния спор за името, е много позитивен пример за целия регион. \r\n***  Най-малко 19 души са загинали, в това число и 11 ученици, в резултат на наводнения в провинцията Северна Суматра в Индонезия, предава  ТАСС , като се позовава на вестник „Jakarta Globe“. \r\nНаводненията, възникнали в резултат на продължителни валежи, са нанесли щети на 22 домакинства и електрически линии. „Телата на 11 ученици са били намерени в едно училище“, заяви представител на националната Агенция за предотвратяване на бедствия. На места работят служители на спешните служби, които се опитват да намерят липсващи ученици на същото място. \r\n***", "date": "2018.10.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/13/2577940/pazardzhik-mezhdu-055-lvkg-i-060-lvkg-e-tsenata-na-zeleto-na-stokovoto-tarzhishte-v-selo-ognyanovo.html", "text": "Най-масово търгуваният зеленчук е зелето на борсата в пазарджишкото село Огняново, показа репортерска проверка на  Радио „Фокус” – Пазарджик . Цената му е 0.55 – 0.60 лв./кг. Морковите са на цена от 0.70 лв. до 0.90 лв. за килограм. Пресният праз е на цена от 1.00 до 1.30 лв. за връзка, стрък маруля е около 0.60 лв., килограм картофи се продава от 0.80 до 0.90 лв. в зависимост от големината. Зеленият и червеният пипер са на цена от 1.50 до 2.30 лв./кг, зелените домати са около 1.30 лв./кг, а сезонната тиква е от 0.50 до 0.90 лв./кг. Спанакът е на цена от  2.20 лв./кг, а килограм броколи достига до 3.00 лв. Предлагат се също бяло и червено цвекло, като и кервиз и пресен чесън. \r\nАлбена ЖИЛЕКОВА", "date": "2018.10.13", "title": "Пазарджик: Между 0.55 лв./кг и 0.60 лв./кг е цената на зелето на стоковото тържище в село Огняново"}
{"url": "http://www.focus-news.net/news/2018/10/13/2577945/reuters-liderat-na-dyup-zayavi-che-predpochita-brekzit-bez-sporazumenie-otkolkoto-aneksiyata-na-severna-irlandiya.html", "text": "Лидерът на северноирландската Демократична юнионистка партия, която подкрепя правителството на британския премиер Тереза Мей, Арлийн Фостър заяви, че предпочита Брекзит без споразумение пред лошо такова, заявявайки че настоящето предложение ще анексира перманентно Северна Ирландия от останалата част на Обединеното кралство, предава  Reuters . \r\nПишейки във вестник „Belfast Telegraph“, Фостър също така посочи, че желае споразумение, което ще е полезно и за Република Ирландия и добави, че ще пътува до Дъблин за разговори в понеделник.  Йонислав Дочев", "date": "2018.10.13", "title": "Reuters: Лидерът на ДЮП заяви, че предпочита Брекзит без споразумение, отколкото „анексията“ на Северна Ирландия"}
{"url": "http://www.focus-news.net/news/2018/10/13/2577942/ministar-rumen-porozhanov-do-dni-shte-izpratim-za-notifikatsiya-v-ek-darzhavna-pomosht-za-malki-mandri-i-klanitsi-s-poemane-na-50-ot-razhodite.html", "text": "До дни ще изпратим за нотификация в ЕК държавна помощ за малки мандри и кланици с поемане на 50% от разходите. Това съобщи министърът на земеделието, храните и горите Румен Порожанов при откриването на изложението „Фермер ЕКСПО” в град Раковски, съобщиха от пресцентъра на  Министерството на земеделието, храните и горите . След това се очаква до около 2 месеца схемата да започне да функционира и да бъдат изготвени правилата за участие в нея. Целта е да се подпомогнат малки и средни фермери и организации на производителите да преработват и реализират сами продукцията си. Министърът припомни, че в новия европейски бюджет след 2020 г. за българските земеделци няма да има намаление.  \r\n„Подобни животновъдни изложения като това в Раковски са обречени на успех при съчетанието на животни с традиционните храни и прекрасното вино от Пловдивския регион. Министерството винаги ще подпомага подобни събития”, заяви още министър Порожанов. В откриването на изложението участваха и еврокомисарят по цифровата икономика и общество Мария Габриел и евродепутатът Владимир Уручев. В програмата му е предвидена и конференция за новите технологии в животновъдството.  \r\n„Това е симбиоза и превъплъщение на традиции и поглед към бъдещето. Новите технологии не са в противоречие с традиционните отрасли като земеделието“, каза Мария Габриел.", "date": "2018.10.13", "title": "Министър Румен Порожанов: До дни ще изпратим за нотификация в ЕК държавна помощ за малки мандри и кланици с поемане на 50% от разходите"}
{"url": "http://www.focus-news.net/news/2018/10/13/2577941/kathimerini-11-dushi-sa-zaginali-v-katastrofa-v-gartsiya.html", "text": "Гръцката полиция обяви, че е извадила телата на 11 души, за които се вярва, че са мигранти наскоро преминали границата с Турция, след като автомобилът, с който са пътували, е катастрофирал в Северна Гърция, предава електронното издание на гръцкия вестник  Kathimerini . \r\nПолицията поясни, че катастрофата се е случила малко след 05:00 часа в събота близо до град Кавала. \r\nАвтомобилът, който е пътувал към Солун, се е сблъскал с тир, насочен в обратната посока и е избухнал в пламъци. \r\nВсички в автомобила са били убити. Шофьорът на тира е в болница и получава медицинска помощ.  Йонислав Дочев", "date": "2018.10.13", "title": "Kathimerini: 11 души са загинали в катастрофа в Гърция"}
{"url": "http://www.focus-news.net/news/2018/10/13/2577946/veliko-tarnovo-10-kub-metra-darva-za-ogrev-i-200-kg-furazh-sa-izgoreli-pri-pozhar-v-selo-paskalevets.html", "text": "10 куб. метра дърва за огрев и 200 кг фураж изгоряха при пожар в павликенското село Паскалевец. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за инцидента се е получил малко преди 20.00 часа вчера. Пожарът възникнал от късо съединение и подпалил навес, намиращ се на ул. „5-та“ в селото. Изгорели са 70 кв. метра покривна конструкция, 10 куб. м дърва за огрев, 200 кг фураж и един циркуляр. Пожарникарите успели да спасят останалите 100 кв. м покривна конструкция. На сигналът се е отзовал екип на Районната служба в Павликени с един противопожарен автомобил и четирима пожарникари. \r\nВчера вечерта пожар е изпепелил 6 кв. м покривна конструкция на къща, намираща се на ул. „Иван Вазов“ в Горна Оряховица. Сигналът е получен към 21.30 часа. Пожарът тръгнал от самозапалил се комин. \r\nНадежда КРЪСТЕВА", "date": "2018.10.13", "title": "Велико Търново: 10 куб. метра дърва за огрев и 200 кг фураж са изгорели при пожар в село Паскалевец"}
{"url": "http://www.focus-news.net/news/2018/10/13/2577947/zdravka-chimeva-spetsialist-v-oblastta-na-organiziranite-pochivki-bezkrayno-mnogo-sa-turisticheski-agenti-i-turoperatori-v-balgariya.html", "text": "Безкрайно много са туристически агенти и туроператори  България. Това каза за  Радио „Фокус“ – Пирин  Здравка Чимева, специалист в областта на организираните почивки. По думите й това безкрайно много влошава качеството на туристическия продукт, защото всички се стремят да спечелят туристи не за сметка на качеството на добрата услуга, а за сметка на ниската цена. „Съществува и друг момент и той е, че обикновено това се прави заради неплатена задължителна застраховка на туроператора. Преди години при министър Крушкова се случи такава ситуация от чиновническа грешка, не бяха отразили, че тази застраховка е платена и доста фирми останаха без лиценз на туроператор, включително и ние“, коментира Здравка Чимева. Тя допълни, че по тази причина е трябвало да се водят дела и освен, че е било много неприятно, се е губило и време. „Има граници и гранични пунктове, като така може да се провери кой пътува с редовни документи, какви са ученическите автобуси, които пътуват, както и пътуванията за плаж или екскурзии. Важно е нещата да бъдат точни и прецизни, но да бъдат еднакви към всички“, каза още Чимева.„Младите хора сами организират пътуванията си“, каза още тя. По думите ѝ младежите най-често се събират до десет човека, ползват нискотарифните авиолинии, правят си резервация директно в съответната туристическа дестинация и сами си организират цялата екскурзия. „Въпреки това се е случвало често да ми се обаждат за съдействие, защото не е все едно да отидеш с човек, на когото това му е работата и може да направи едно добро обслужване, а сам да се ориентираш в непознатите места“, коментира Здравка Чимева. Тя добави, че въпреки това и двата варианта си имат своите емоции и преживявания. „Разликата при туроператорите и турагентите е в това, че туроператорът е агенцията, която създава туристическия пакет, докато турагентът го продава. При лиценз за туроператор и турагент, може да извършваш едновременно и двете дейности“, каза още Здравка Чимева.„Задълженията и правата на туроператора и туристите са еднопосочни“, каза още Чимева. Тя добави, че всички са заинтересовани нещата да се случат добре. „Правата на туристите са да изискват това, което е описано в договора. Те имат задължения да са точни, когато се изпълнява програмата, да спазват реда, да са си платили навреме вноските и да са направени навреме застраховките“, каза още Здравка Чимева. Тя уточни, че може да има евтино и семпло, но всеки туристически продукт има вложени компоненти, за които се плаща. „След, като туроператорът е обещал дадена услуга, той е длъжен да я спази. Туроператорът или турагентът е длъжен обстойно да обясни на туриста какво ще получи, като услуга за цената, която плаща“, коментира Чимева. \r\nДенис Никифоров", "date": "2018.10.13", "title": "Здравка Чимева, специалист в областта на организираните почивки: Безкрайно много са туристически агенти и туроператори в България"}
{"url": "http://www.focus-news.net/news/2018/10/13/2577943/api-shofyorite-tryabva-da-se-dvizhat-s-povisheno-vnimanie-po-avtomagistrala-trakiya-pri-km-250-v-posoka-burgas-poradi-patnotransportno-proizshestvie.html", "text": "Шофьорите трябва да се движат с повишено внимание и съобразена скорост, спазвайки указанията на „Пътна полиция“, по автомагистрала „Тракия“ при км 250 в посока Бургас в района на село Пъдарево поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2018.10.13", "title": "АПИ: Шофьорите трябва да се движат с повишено внимание по автомагистрала „Тракия“ при км 250 в посока Бургас поради пътнотранспортно произшествие"}
{"url": "http://www.focus-news.net/news/2018/10/13/2577944/varna-iznesena-sesiya-na-obshtinski-savet-dalgopol-shte-se-provede-v-selo-asparuhovo-na-14-oktomvri.html", "text": "Изнесена сесия на Общински съвет – Дългопол ще се проведе в село Аспарухово на 14 октомври. Това съобщиха за  Радио „Фокус“ – Варна  от Община Дългопол. Тя е част от инициативата за повишаване информираността и възможността за участие на повече жители на общината в работата на Общинския съвет. Решението за провеждане на изнесената сесия е взето на заседание на Общинския съвет, като датата съвпада с празника на населеното място, на който се организира и традиционен събор. Изнесената сесия ще се проведе от 11.00 часа в новата зала на читалището, която е факт благодарение на кмета на Община Дългопол Георги Георгиев и на общинските съветници, гласували да бъде включена в капиталовата програма и да бъде завършена. \r\nСело Аспарухово е едно от населените места в община Дългопол, където успешно се развива селският туризъм заради уникалната природа на Балкана и възрожденския бит. Селото се намира в непосредствена близост до язовир „Цонево“ и природния феномен „Чудните скали“. През топлата част от годината е посещавано от много туристи заради добре развития селски туризъм и красивата природа. Също можете да се насладите на разходка с джет по язовира и риболов по река Камчия. В селото има етнографски резерват „Овчага“ със старинен тип къщи, запазени са и Килийното училище и църквата. На Петков ден селото празнува свой събор-курбан. \r\nМарияна ВАЛЕНТИНОВА", "date": "2018.10.13", "title": "Варна: Изнесена сесия на Общински съвет – Дългопол ще се проведе в село Аспарухово на 14 октомври"}
{"url": "http://www.focus-news.net/news/2018/10/13/2577951/predsedatelyat-na-ns-tsveta-karayancheva-vrachi-parvite-nagradi-na-mezhdunarodniya-konkurs-za-kamerno-peene-pancho-vladigerov-v-shumen.html", "text": "Председателят на Народното събрание Цвета Караянчева връчи първите награди на Международния конкурс за камерно пеене „Панчо Владигеров“. Това съобщиха от пресцентъра на  Народното събрание . Престижното отличие в категория „Жени“ получи Петя Петрова. Михаил Михайлов бе удостоен с първата награда в категория „Мъже“.  \r\n„Изключително ми е приятно да продължа традицията и да бъда патрон на този прекрасен фестивал, защото той е стъпка към културата, към отношението към музиката\", отбеляза председателят на парламента. Цвета Караянчева поздрави организаторите – Фондация „Панчо Владигеров“, Община Шумен и Министерството на културата, за това че всяка година ни правят съпричастни към творчеството на композитора, музиканта и педагога Панчо Владигеров, който е издигнал българската музика на световно ниво. „Сигурна съм, че Международният конкурс за камерно пеене ще залегне трайно в календара на културните събития на страната ни, защото публиката го заслужава\", заяви председателят на Народното събрание. Цвета Караянчева поздрави наградените музиканти и всички участници и им пожела да изкачват нови върхове със своя талант и труд, да покоряват световните сцени и да не забравят фестивала в България.  \r\nМеждународният конкурс за камерно пеене „Панчо Владигеров“ се провежда под почетния патронаж на председателя на Народното събрание Цвета Караянчева. Той е организиран от Фондация „Панчо Владигеров“, съвместно с Община Шумен и Министерството на културата.  \r\nПредседателят на парламента присъства на заключителния концерт на конкурса в концертната зала на Народно читалище „Добри Войников – 1856“ в Шумен.", "date": "2018.10.13", "title": "Председателят на НС Цвета Караянчева връчи първите награди на Международния конкурс за камерно пеене „Панчо Владигеров“ в Шумен"}
{"url": "http://www.focus-news.net/news/2018/10/13/2577950/sport-zhoze-mourinyo-izgleda-pobedata-na-sarbiya-v-istoricheski-mach-sreshtu-cherna-gora.html", "text": "В исторически мач Сърбия спечели с 2:0 гостуването си на Черна гора и излезе на първо място в Група 4 на Лига „С“. За първи път сърби и черногорци играят един срещу друг на футболния терен след отделянето им като самостоятелни държави на 3 юни 2006-а. На стадиона в Подгорица бе мениджърът на Манчестър Юнайтед Жозе Моуриньо, а компания му правеше легендарният сръбски футболист от близкото минало Предраг Миятович. Според медиите на Острова Специалния е присъствал на срещата, за да види отблизо представянето на крилото на Лацио Милинкович-Савич, който обаче бе резерва и се появи в игра чак в 79-ата минута. \r\nВ другия мач от групата Румъния трудно победи Литва с 2:1 след гол в 94-ата минута. По този начин нашите северни съседи излязоха на втора позиция с 5 точки - 2 по-малко от лидера Сърбия. Утре двете нации се изправят една срещу друга в Букурещ.", "date": "2018.10.13", "title": "Спорт: Жозе Моуриньо изгледа победата на Сърбия в исторически мач срещу Черна гора"}
{"url": "http://www.focus-news.net/news/2018/10/13/2577948/plovdiv-okolo-470-dushi-ot-selo-katunitsa-sa-dali-svoya-vot-na-mestniya-referendum-za-dobiv-na-inertni-materiali-kam-1300-chasa.html", "text": "Около 470 души от село Катуница са дали своя вот на местния референдум за добив на инертни материали от находище „Кацара“ към 13.00 часа. Това каза за  Радио „Фокус“ – Пловдив  Димитър Алексов, секретар на Общинската избирателна комисия в Садово. Гласуването протича нормално, като жителите на Катуница дават своя вот в три секции. \r\n„Очакваме след 16.00 часа днес активността да бъде много по-голяма, тъй като много хора работят днес и към този час няма как да упражнят правото си на вот“, коментира Алексов и посочи, че гласуването ще продължи до 20.00 часа. \r\nЗа да бъде валиден референдумът, трябва да гласуват минимум 40% от имащите право на глас общо 1 876 жители на Катуница. Следващото отчитане на избирателната активност ще бъде осъществено след 16.00 часа. \r\nТони МИХАЙЛОВ", "date": "2018.10.13", "title": "Пловдив: Около 470 души от село Катуница са дали своя вот на местния референдум за добив на инертни материали към 13.00 часа"}
{"url": "http://www.focus-news.net/news/2018/10/13/2577955/dots-kostadin-nushev-bogoslov-promenite-v-zakona-za-veroizpovedaniyata-ne-tselyat-totalen-kontrol-varhu-finansiraneto-na-veroizpovedaniyata.html", "text": "Промените в Закона за вероизповеданията не целят тотален контрол върху финансирането на вероизповеданията. Това каза за седмичното обзорно предаване „Метроном“ на  Радио „Фокус“  богословът доц. Костадин Нушев по повод приетите на първо четене промени в Закона за вероизповеданията. Става въпрос за по-строга отчетност, каквато държавата има право да изисква, върху предвидената бюджетна субсидия за издръжката на свещенослужителите, обясни той. „Предложението, което се прави е едно по-сериозно ангажиране на държавата при издръжката на свещенослужителите. Това са много по-големи средства, по-цялостна бюджетна система и механизъм за подкрепа. Държавата със своите контролни органи трябва да гарантира, че тези средства се използват по предназначение. Ако така както се планира, средствата са най-вече за заплатите на свещенослужителите, със своите контролни механизми за отчетност, държавата трябва да се увери, че наистина тези отпускани средства отиват за заплатите на свещениците, а не за ремонти на храмове“, уточни доц. Костадин Нушев. Той каза още, че едно от притесненията на митрополитите е, че при смяна на правителството, ангажиментът на държавата за подкрепа на вероизповеданията може да се ревизира и отпускането на средствата да бъде прекратено. „Държавата трябва да гарантира, че ангажиментът й е сериозен и може да издържи като финансов модел във времето“, обясни богословът.", "date": "2018.10.13", "title": "Доц. Костадин Нушев, богослов: Промените в Закона за вероизповеданията не целят тотален контрол върху финансирането на вероизповеданията"}
{"url": "http://www.focus-news.net/news/2018/10/13/2577954/blagoevgrad-normalno-se-osashtestvyava-preminavaneto-prez-granichnite-punktove-kulata-i-ilinden.html", "text": "Нормално се осъществява преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също се извършва без забавяния. \r\nЛора КАЛЧЕВА", "date": "2018.10.13", "title": "Благоевград: Нормално се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/10/13/2577956/vidinskiyat-mitropolit-daniil-mehanizmite-za-kontrol-na-darzhavnata-vlast-spryamo-veroizpovedaniyata-narushavat-avtonomnostta-im.html", "text": "Механизмите за контрол на държавната власт спрямо всички вероизповедания нарушават автономността им. Това каза за седмичното обзорно предаване „Метроном“ на  Радио „Фокус“  видинският митрополит Даниил по повод приетите на първо четене промени в Закона за вероизповеданията. Той припомни, че след срещата между Св. Синод и премиера Бойко Борисов е постигнато решение за сформиране на работна група, за да бъдат обсъдени конкретни текстове. “Едно от основните възражения на Светия Синод беше това, че чрез тези предложения се нарушава основният конституционен принцип по няколко направления – чрез финансирането, чрез достъп до пълния отчет на финансите на църквата, чрез декларирането на дарителите, чрез разрешителния режим от страна на директора на Дирекция „Вероизповедания“ за посещения от религиозни деятели извън България и други. Всичко това буди силна тревога, които духовенството изрази. Има гаранция, правителството и Народното събрание ще се вслушат в становището на Светия Синод”, обясни видинският митрополит Даниил. Той каза още, че премиерът Борисов е гарантирал, че при неприемливи за Светия Синод текстове от закона, той ще бъде изцяло върнат и ще се търси друго решение.", "date": "2018.10.13", "title": "Видинският митрополит Даниил: Механизмите за контрол на държавната власт спрямо вероизповеданията нарушават автономността им"}
{"url": "http://www.focus-news.net/news/2018/10/13/2577959/ministar-nikolina-angelkova-shte-provede-rabotna-sreshta-s-bransha-za-obobshtavane-na-letniya-sezon.html", "text": "Министърът на туризма Николина Ангелкова ще проведе работна среща на 15 октомври 2018 г., на която ще бъдат обобщени резултатите от изминалия летен сезон и ще бъде обсъдена подготовката за лято 2019 г. Това съобщиха от пресцентъра на  Министерство на туризма . На дискусията ще присъстват представители на туристическия бранш, професионални сдружения, експерти и др. Срещата ще се състои на 15 октомври 2018 г. в хотел „София хотел Балкан“ (бивш „Шератон“).  \r\nМинистър Ангелкова ще даде брифинг от 12.15 часа в зала “Роял”.", "date": "2018.10.13", "title": "Министър Николина Ангелкова ще проведе работна среща с бранша за обобщаване на летния сезон"}
{"url": "http://www.focus-news.net/news/2018/10/13/2577958/stara-zagora-v-grada-se-provezhda-7-oto-izdanie-na-festivala-na-vinoto-i-kulturnoto-nasledstvo-avgustiada-2018.html", "text": "Седмото издание на Фестивала на виното и културното наследство „Августиада 2018” беше официално открито днес в Стара Загора на специална сцена на Античната улица. Това съобщиха от пресцентъра на  Общината . Изложението се провежда с подкрепата на Община Стара Загора. \r\n„Седмото издание на Августиада е едно от най-големите събития в нашия град. Благодаря на организаторите, че полагат неимоверни усилия този фестивал да се превърне в традиция. На винопроизводителите пожелавам и следващите години да ни радват с добри вина”, каза Красимира Чахова, ресорен зам.-кмет на Община Стара Загора. На откриването присъстваха и Иванка Сотирова, зам.-кмет по хуманитарни дейности на Община Стара Загора, областният управител Гергана Микова, Лиляна Арсова, главен директор „Туристическа политика” в Министерството на туризма, Бони Бонев, председател на Българо-швейцарската търговска камара, Яо Чаоин, икономически и търговски съветник в Китайското посолство у нас, много гости на фестивала от различни страни, граждани. Тук бяха и новата „Царица на Августиада 2018” Маргарита Лъчезарова и подгласничките ѝ Цветелина Иванова и Мария Петрова. \r\n„Тази година и международното участие в Августиада е на много високо ниво. Благодарим за подкрепата на всички, които помагат за реализацията. Фестивалът стана визитка на Стара Загора за развитието на туризма. Това ни задължава, обещаваме да надграждаме всяка година”, каза Олег Стоилов, председател на Търговско-промишлена палата Стара Загора, един от създателите на изложението. „Ще продължаваме да се развиваме, защото силно вярваме, че българското вино заслужава това”, допълни другият основен организатор Галина Нифору, от компания OINORAMA и председател на Българската асоциация на износителите на вино.  \r\nНа сцената през целия ден ще има богата фолклорна програма, с участие на кукерски групи, танцови и певчески състави от Стара Загора, Старозагорски минерални бани, Чирпан, Първомай, Хасково, Димитровград, Карнобат и Ямбол. Ще има и групи от Ротари клубове от страната. Фолклорната програма ще бъде допълнена с щандове с народни занаяти.  \r\nВ изложението на античната улица в Регионалния исторически музей участват над 30 български и чужди винарни. Интерес предизвиква австрийско пенливо вино с 23 каратово злато. Любителите на виното могат да избират всеки по свой вкус от многобройните предложения на производителите. \r\nПосетители привличат и щандовете за кулинарни продукти като италианска паста и сръбски айвар, маслини, сосове, както и швейцарски шоколад. Кулинарният сектор е сериозно представен в гурме корнъра на Лапидариума от традиционния партньор Метро Академия с шеф Юри Велев и старозагорската фирма Аякс.  \r\nДовечера в 19.00 часа започва Гала вечер в Държавна опера Стара Загора с концерт-спектакъл с филмовата музика на Нино Рота и ще продължи със стилна вечеря във фоайето на Операта, с избрани вина от Августиада и Балканския винен конкурс 2018.  \r\nУтре от 16.00 часа е  церемонията по награждаване на вината, спечелили най-много гласове от посетителите на изложението. Трима от гласувалите ще получат награди. Представителите на испанското училище за сомелиери ще дадат своя специална награда за най-високо оцененото от тях вино, участващо на изложението. В церемонията ще вземе участие и Царицата на Августиада 2018.  \r\nСпециално за да посети Августиада пристига 40-членен шведски хор за българска музика. На изложението дойдоха и група от 30 студенти по архитектура от Университета по архитектура в Париж Ла Вилет и 5 студенти от Университета по архитектура, строителство и геодезия - София, които участват в съвместно френско-българско архитектурно ателие. Има много гости чужбина и от България.", "date": "2018.10.13", "title": "Стара Загора: В града се провежда 7-ото издание на Фестивала на виното и културното наследство „Августиада 2018”"}
{"url": "http://www.focus-news.net/news/2018/10/13/2577961/ivan-ivanov-turisticheska-kamara-burgas-prez-mesets-septemvri-v-oblastta-ima-rast-na-turisti-s-872-spryamo-septemvri-2017-godina.html", "text": "През месец септември тази година в Бургаска област има ръст на туристи с 8.72% спрямо септември миналата година. Това каза за  Радио „Фокус“ – Бургас  Иван Иванов от Туристическата камара в Бургас. По думите му през месец септември тази година Бургаската област е била посетена от 189 806 хиляди чуждестранни граждани. Постигнат е ръст от 8.72% спрямо септември 2017 година, а в цифри това са 16 560 туристи. „Никога през месец септември през последните 10 години не сме посрещали италиански граждани, а септември пристигнаха 882. Нямали сме досега ръст на пристигналите чуждестранни граждани повече от 5%, а този ръст е 8.72%. Според него е неузнаваем ръстът на словашки граждани от 66.15% или 2 349 посрещнати туристи септември 2018, докато през месец септември 2017 са посрещнати 795. Запазват се спадовете на пазари като Австрия, Белгия, Дания, Латвия, Люксембург, Холандия, Швеция и Беларус. \r\n„През последните години в Бургаската област се очертаха изразени ръстове на френския пазар, но през септември спадът възлиза на 84% спрямо септември 2017 година. Бележат силно изявени ръстове малки пазари като Естония – 72%, Литва – 62.72%, Финландия 25.5% и Словакия – 66%“, посочи още Иванов. Той добави, че трайни тенденции запазват големи пазари като Германия с ръст 23%, Полша с ръст 21% и Англия с ръст 4.5%. Запазени са нивата спрямо 2017 година на пазари като Норвегия и Швейцария. Загубени са пазари като Хърватия, Португалия, Словения, Египет, Грузия, Ирак и Корея. „Сериозно внимание трябва да се отдели на чешкия пазар, защото за последните 6 - 7 години отчитахме едноцифрени ръстове, докато през месец септември 2018, спадът възлиза на 6,5%. По отношение на спада се натрупват трайни тенденции на руския пазар. Спадът през месец май е бил 28%, през юни – 23.6%, през юли – 18.5%, през месец август – 12%, а през септември – 19%. За петте месеца средният спад възлиза на 18.3%, спрямо 2017 сме посрещнали по-малко – 49 615 руски граждани“, допълни още Иван Иванов. \r\nМария КУРТЕВА", "date": "2018.10.13", "title": "Иван Иванов, Туристическа камара – Бургас: През месец септември в областта има ръст на туристи с 8.72% спрямо септември 2017 година"}
{"url": "http://www.focus-news.net/news/2018/10/13/2577949/pazardzhik-na-tsena-ot-okolo-070-lvkg-se-predlaga-zeleto-na-pazara-v-grada.html", "text": "На цени от 0.60 лв./кг до 0.90 лв./кг се предлага зелето в търговската мрежа и на пазара в града, предаде репортер на  Радио „Фокус” – Пазарджик . През последните 2 седмици значително се понижи цената на зеленчука в търговските вериги, които го предлагат за 0.60 лв./кг до 0.80 лв./кг. По-скъпо е зелето на кооперативния пазар в града, където на места цената му стига до 0.90 лв./кг. Според търговците се очаква тези цени да се задържат и в следващите седмици, а търсенето да става все по-голямо. Цената на морковите, които също са много купувани през този сезон, започва от 0.70 лв./кг и достига до 1.20 лв./кг. \r\nАлбена ЖИЛЕКОВА", "date": "2018.10.13", "title": "Пазарджик: На цена от около 0.70 лв./кг се предлага зелето на пазара в града"}
{"url": "http://www.focus-news.net/news/2018/10/13/2577952/yordanka-fandakova-kmet-na-sofiya-razgovaryah-s-premiera-borisov-i-ministar-banov-obshtinata-ili-darzhavata-da-pridobiyat-kashtata-na-yavorov.html", "text": "Къщата на Яворов е част от културно-историческото наследство на София и ценен архитектурен паметник. След новината от вчера, че тя е обявена за продажба от ЧСИ, разговарях с министър-председателя Бойко Борисов и министъра на културата Боил Банов затова общината или държавата да я придобият. Това написа кметът на София Йорданка Фандъкова в официалната си  \"Фейсбук\"  страница. „Къщата на Яворов трябва да бъде отворена свободно за граждани и пълноценно да изпълнява функцията на музей на един от най-великите български поети. Нашата задача е тя да бъде съхранена като архитектурен паметник, заедно с всички изключително ценни сбирки от ръкописи, книги и вещи на поета Пейо Яворов. Къщата от десетилетия е частна собственост. Поради отказ на собственика да я реставрира и поддържа съм налагала най-високата глоба от 100 хил. лв. Преди години беше направен ремонт на фасадата, но състоянието на конструкцията остава тежко“, написа още тя.", "date": "2018.10.13", "title": "Йорданка Фандъкова, кмет на София: Разговарях с премиера Борисов и министър Банов общината или държавата да придобият къщата на Яворов"}
{"url": "http://www.focus-news.net/news/2018/10/13/2577962/sofiya-nishto-samnitelno-ne-e-otkrito-pri-proverkata-na-izostaveniya-bagazh-na-bul-slivnitsa.html", "text": "Нищо съмнително не е открито при проверката на изоставения багаж на бул. \"Сливница\". Това съобщиха за  Агенция \"Фокус\"  от пресцентъра на МВР. Багажът бе намерен на спирка на градския транспорт на бул. \"Сливница\" в посока Лъвов мост. Заради проверката движението в бус лентата на булеварда бе отцепено от бул. „Христо Ботев“ до ул. „Братя Миладинови“.", "date": "2018.10.13", "title": "София: Нищо съмнително не е открито при проверката на изоставения багаж на бул. \"Сливница\""}
{"url": "http://www.focus-news.net/news/2018/10/13/2577965/pazardzhik-natovareno-e-dvizhenieto-po-pat-varvara-velingrad-i-pat-peshtera-batak-dospat.html", "text": "Натоварено е движението по път Варвара - Велинград и път Пещера - Батак - Доспат, предаде репортер на  Радио „Фокус“ – Пазарджик . Пътните настилки са преобладаващо сухи, по усойните места – частично мокри. Повече автомобили се движат в посока Велинград и Пещера. В Дефилето има опасност от падащи камъни, като участъците са сигнализирани със съответните пътни знаци. Патрул на „Пътна полиция“ е разположен на изхода на Велинград и на входа на село Звъничево. \r\nАлбена ЖИЛЕКОВА", "date": "2018.10.13", "title": "Пазарджик: Натоварено е движението по път Варвара - Велинград и път Пещера - Батак - Доспат"}
{"url": "http://www.focus-news.net/news/2018/10/13/2577963/liderat-na-bsp-korneliya-ninova-prizovavame-kmeta-fandakova-da-napravi-vsichko-vazmozhno-obshtinata-da-pridobie-sobstvenostta-na-kashtata-muzey-na-peyo-yavorov.html", "text": "Жените - социалистки от град София излязоха с позиция по повод продажбата от частен съдебен изпълнител на къщата на Яворов в София. Те се обръщат към Йорданка Фандъкова с искане Общината да участва в търга и да закупи имота, съобщиха от пресцентъра на  НС на БСП . Настояват общинските съветници да внесат такова предложение в комисията по култура. Те получиха подкрепа от колежките си от Монтана, Враца и Видин на конференция в Монтана, която обсъжда демографската криза и мерките в помощ на младите семейства, майките и децата.  \r\n„Къщата музей на Пейо Яворов е паметник на културата. Яворов е един от най-ярките символи на българската култура и духовност. Призоваваме кмета Фандъкова да направи всичко възможно Общината да придобие собствеността. Тя може да я предостави за ползване на Съюза на българските писатели и  това място да не пустее и да не се руши, а да се превърне в средище на българщината и духовността\", заяви председателят на БСП Корнелия Нинова, която участва в конференцията на жените - социалистки в Монтана.", "date": "2018.10.13", "title": "Лидерът на БСП Корнелия Нинова: Призоваваме кмета Фандъкова да направи всичко възможно Общината да придобие собствеността на къщата музей на Пейо Яворов"}
{"url": "http://www.focus-news.net/news/2018/10/13/2577964/emsc-zemetresenie-s-magnitud-66-po-skalata-na-rihter-e-registrirano-severozapadno-ot-kurilskite-ostrovi.html", "text": "Земетресение с магнитуд 6.6 по скалата на Рихтер е регистрирано северозападно от Курилските острови, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 23:10 часа местно време (14:10 часа българско време) на дълбочина от 460 км. Епицентърът е на 264 км северозападно от Озерновский и на 357 км западно от Петропавловск. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.10.13", "title": "EMSC: Земетресение с магнитуд 6.6 по скалата на Рихтер е регистрирано северозападно от Курилските острови"}
{"url": "http://www.focus-news.net/news/2018/10/13/2577966/radio-svobodna-evropa-makedoniya-lulzim-basha-iska-referendum-za-vrashtane-na-smartnoto-nakazanie-v-albaniya.html", "text": "Председателят на албанската опозиционна Демократическа партия Лулзим Баша заяви, че когато неговата партия дойде на власт ще проведе референдум за връщане на смъртното наказание в страната, предава  „Радио Свободна Европа“  в македонската си редакция. \r\n„Връщането на смъртното наказание е въпрос, който беше иницииран от албанските граждани, но аз лично съм подготвен да го поставя пред целия албански народ чрез референдум, когато ДП получи отговорността да управлява страната“, заяви Баша в албанското село Шели.  Йонислав Дочев", "date": "2018.10.13", "title": "„Радио Свободна Европа“ (Македония): Лулзим Баша иска референдум за връщане на смъртното наказание в Албания"}
{"url": "http://www.focus-news.net/news/2018/10/13/2577953/nfsb-prizovava-balgarskata-pravoslavna-tsarkva-da-priznae-nezavisimostta-na-ukrainskata-pravoslavna-tsarkva.html", "text": "Националният фронт за спасение на България приветства решението на Светия Синод на Вселенската патриаршия в Истанбул за обявяване за канонични Украинската православна църква и Украинската автокефална православна църква и  призовава Българската православна църква да последва този пример. Това се посочва в позиция на партията, съобщиха от пресцентъра на  НФСБ . \r\n„Украйна е близка на България държава, дом на една от най-големите задгранични български общности. Българските изпълнителна и законодателна власт водят последователна политика през годините както за сближаване  на българския етнос в Украйна с Родината и българския народ, така и за изграждане на трайни  и устойчиви икономически, социални и културни връзки между Украйна и България. \r\nСмятаме за критично важно Българската православна църква да се включи в този процес и последва българската държавна политика и да направи нужното, за да може украинският народ и българите в Украйна да имат своя независима Църква\", посочват от НФСБ. \r\n„Националният фронт за спасение на България също така напомня на Светия синод на Българска православна църква, че на 21 февруари 2018 г. изпратихме призив и искане за среща по темата за канонизирането  на Васил Левски за светец\", посочиха от партията. Според НФСБ до този момент, Светият синод не е отговорил на нито едно от двете. „НФСБ продължава да смята, че обявяването на Апостола на свободата за светец е обща национална кауза, която би могла да сплоти българското общество и да остави трайна светла следа в българската историческа памет, култура и духовност\", се посочва още в позицията на партията.", "date": "2018.10.13", "title": "НФСБ призовава Българската православна църква да признае независимостта на Украинската православна църква"}
{"url": "http://www.focus-news.net/news/2018/10/13/2577960/rumen-petkov-abv-premahvaneto-na-instituta-na-sakratenoto-sadebno-sledstvie-nyama-da-sposobstva-na-pravorazdavaneto.html", "text": "Премахването на Института на съкратеното съдебно следствие няма да способства на правораздаването. Това заяви на пресконференция във Варна председателят на АБВ Румен Петков по повод искането на„ Обединени патриоти“ за отпадане на т. нар. съкратено съдебно следствие за убийства, изнасилвания и други тежки престъпления след убийството на телевизионната водеща Виктория Маринова в Русе, предаде репортер на  Радио „Фокус“ – Варна . „Премахването на Института на съкратено следствие няма да реши въпроса. Въпросът е в оперативния контрол на административните ръководители. За определени протакания с години на дела няма никакво обяснение и докато продължава да не се вади пред обществото поименния състав на съдиите и прокурорите, които точат делата, няма да стигнем до никъде, но това не е въпрос на премахване на такъв тип институции“, заяви Румен Петков. Според него ако съкратеното съдебно следствие бъде премахнато, силата на закона няма да се стовари върху извършителя на престъплението с цялата си сила. „Когато има самопризнания, съдействие на съответните институции, има и акт на държавата. Когато има стремеж за укривателство, когато има стремеж за несъдействие на държавата, има и съответните репресивни мерки от страна на държавата, но премахването на този институт няма да способства на правораздаването. Напротив, ще доведе определен тип хора с такъв манталитет до стремежа за укриване, за неразкриване и рязко ще се редуцират пълните самопризнания със стремеж да се съдейства на държавата срещу облекчена процедура“, подчерта Румен Петков. \r\nМарияна ВАЛЕНТИНОВА", "date": "2018.10.13", "title": "Румен Петков, АБВ: Премахването на Института на съкратеното съдебно следствие няма да способства на правораздаването"}
{"url": "http://www.focus-news.net/news/2018/10/13/2577969/reuters-pone-sedem-alpinisti-sa-zaginali-v-himalaite-dvama-sa-izcheznali.html", "text": "Поне седем алпинисти са загинали, след като техният лагер на връх в Хималаите в Западен Непал е бил ударен от буря, заявиха от полицията, предава  Reuters . \r\nПолицейският служител Бир Бахадур Будхамагар заяви, че селяни, които са достигнали до мястото на базовия лагер на 7 913-метровия връх Гурджа, са забелязали седем тела в планинските склонове. \r\n„Телата не са идентифицирани. Съдейки по цвета на кожата им, четири от телата би трябвало да са на корейски алпинисти, докато двама са от Непал“, заяви Будхамагар пред Reuters. \r\n„Неясно е дали седмото намерено тяло е на кореец или непалец“, поясни той. \r\nПредставителят на министерството на туризма Рамешвар Нираула заяви, че пилоти на спасителен хеликоптер също са забелязали телата, но не са могли да се приземят поради лоши климатични условия. \r\n„Спасителите ще се опитат да спасят телата в неделя“, поясни Нираула.  Йонислав Дочев", "date": "2018.10.13", "title": "Reuters: Поне седем алпинисти са загинали в Хималаите, двама са изчезнали"}
{"url": "http://www.focus-news.net/news/2018/10/13/2577968/ralitsa-dron-organizator-na-zaedno-za-prirodata-prez-2017-godina-v-initsiativata-zaedno-za-prirodata-se-vklyuchiha-4-000-dushi-i-byaha-sabrani-nad-30-000-bireni-opakovki.html", "text": "През 2017 година в инициативата „Заедно за природата“ се включиха 4 000 души и бяха събрани над 30 000 бирени опаковки. Това каза за  Радио „Фокус“ - Пирин  Ралица Дрон, част от организаторите на мероприятието. „Миналата година, кампанията стартира в Благоевград за първи път за жителите на града. На национално ниво е третото издание. Кампанията протича в три града- София, Благоевград и Шумен“, каза още Дрон.  По думите ѝ кампанията цели насърчаване на разделното събиране на опаковки от бира и рециклирането им. \r\n„Инициативата е съвместна с Община Благоевград и „Екопак България“. Ние каним всеки жител или гост на града да донесе максимален брой празни бирени опаковки. Срещу минимум 10 бутилки ние ще върнем три пълни стъклени бутилки“, каза още Дрон. По думите ѝ „Екопак България“ ще направят на място презентация и обучения, под форма на филми, интересни интерактивни игри, в които могат да разкажат по един интересен и активен начин, процеса на тяхната активна дейност. \r\nЛора КАЛЧЕВА", "date": "2018.10.13", "title": "Ралица Дрон, организатор на „Заедно за природата“: През 2017 година в инициативата „Заедно за природата“ се включиха 4 000 души и бяха събрани над 30 000 бирени опаковки"}
{"url": "http://www.focus-news.net/news/2018/10/13/2577971/mariana-dafcheva-rabotilnitsa-za-roditeli-asenovgrad-vseki-roditel-tryabva-da-povyarva-v-sebe-si-i-v-tova-che-mozhe-da-napravi-vsichko-za-svoeto-dete.html", "text": "Трудно ни е да кажем „Аз съм добър родител!“, тъй като нямаме възможност да придобием реално самочувствие за постиженията си. Това каза за  Радио „Фокус“ – Пловдив  Мариана Дафчева, ментор в програмата „Работилница за родители“ в Асеновград. По думите ѝ в България младите хора имат прекалено много комплекси по отношение на своите възможности. „Ние цял живот изискваме от себе си доброто да се превърне в и да бъде още по-добро. В един момент човек „прегаря“ и казва, че не му пука от това дали ще е по-добро или не. Той приема, че не е добър родител и толкова. Младите хора нямат достатъчно самочувствие, но проблемът тук-там вече е съвсем друг. Животът е такъв, че човек няма възможност да придобие реалното самочувствие за своите постижения. Предполагам, че това рефлектира върху неговото лично поведение, върху мислите му за това какъв човек и какъв родител е“, коментира Мариана Дафчева. Тя призова младите родители да бъдат по-смели и да бъдат уверени в своите възможности – в това, че могат да помогнат на детето си да израсте като един добър, възпитан и интелигентен човек, че могат да развият неговата емоционална компетентност. „Никоя друга познавателна, интелектуална или каквато и да е друга компетентност не може да бъде развита, ако човек не развие своята емоционална компетентност. Трябва всеки родител да повярва в себе си, да си каже, че може да бъде такъв родител и че може да направи всичко за своето дете“, каза още Мариана Дафчева. \r\nТони МИХАЙЛОВ", "date": "2018.10.13", "title": "Мариана Дафчева, „Работилница за родители“ - Асеновград: Всеки родител трябва да повярва в себе си и в това, че може да направи всичко за своето дете"}
{"url": "http://www.focus-news.net/news/2018/10/13/2577957/nova-makedoniya-makedoniya-vlastta-sabira-mnozinstvo-za-konstitutsionnite-promeni-opozitsiyata-se-gotvi-za-izbori.html", "text": "С откриването на заседанието на комисията по конституционни въпроси в сряда, започна парламентарната процедура за пристъпване към изменения на конституцията на Република Македония, които трябва да се реализират в съответствие с ангажиментите, които пое правителството, подписвайки договора от Преспа, пише електронното издание на македонския вестник  „Нова Македония“ . \r\nЗаседанието на комисията започна в същия ден, в който в „Държавен вестник“ беше обявена констатацията на Държавната избирателна комисия (ДИК), че на референдума, който се проведе на 30 септември 2018 година, не е взето решение от гражданите на въпроса – „Подкрепяте ли влизане в ЕС и НАТО с приемане на договора между Македония и Гърция?“ Решението не е взето, поради неизпълняване на едно от двете кумулативни условия за успешен референдум, а именно не беше постигнат нужният цензус от 50 на сто + 1 гласувал от общия избирателен списък. \r\nФактът, че не е взето решение на референдума, все пак беше признат и от премиера Зоран Заев, на заседание в парламента, представяйки като вносител (от името на правителството) пред комисията по конституционни въпроси нуждата да се пристъпи към конституционни промени. Все пак Заев, в своето изложение пред парламентарната комисия, изтъкна и факта, че не могат да се пренебрегнат и онези гласували 610 000 граждани, които са се изказали със „за“ на референдума. Тъкмо този процент на гласували от 36.9 на сто, с почти 92 процента гласували „за“, е главният аргумент на премиера и покрай неуспеха на референдума (невзетото решение) да продължи с институционалната процедура за приемане и прилагане на договора с Гърция. \r\nСамото начало на парламентарната процедура за приемане на тази спогодба, която при нормални обстоятелства трябва да трае повече от стотина дена, е затъмнена от сянката на нужното мнозинство от две трети от 80 депутати, което вносителят на предложението за конституционни промени – правителството –  все пак няма. И покрай многобройните призиви с реторика подобна на: „да се намери храброст, да се надскочат партийните и политическите предразсъдъци, да се внимава за бъдещето на държавата, защото този шанс е неповторим…“, кулоарните спекулации и провокации на социалните мрежи, че вече е осигурено нужното парламентарно мнозинство за гласуване на конституционните промени, все пак окончателният отговор се очаква да се получи на края на парламентарната сесия, на която с мнозинство от две трети ще трябва да се гласува за пристъпване към конституционни промени. \r\nОще в нощта на референдума, изправен пред противоречиви резултати: незадоволителни за избирателната активност и голямото мнозинство „за“ от излезлите да гласуват, премиерът хвърли ръкавицата, заявявайки че иска бързи предсрочни парламентарни избори за формиране на ново парламентарно мнозинство, което да гласува за конституционните промени. Междувременно, под влияние на поддръжниците на преспанския договор от международната общност, премиерът все пак се реши първо да изпробва късмета си в парламента и да се опита да привлече за своята кауза още 8-9 депутати от опозицията. \r\nПленарната парламентарна сесия, на която ще се обсъжда нуждата и обосновката от пристъпване към конституционни промени, е насрочена за понеделник, 15 октомври. \r\nВъпреки че амбициите на правителството за конституционни промени са целият процес да завърши до края на годината (евентуално до средата на януари догодина), правилникът на парламента предвижда строго определени срокове за дебата за промени на конституцията. Възможно е да има малко времево съкращение на процедурата, но само при условие, че няма достатъчно хора за дебата. Два срока от по 30 дена не могат да се съкратят в никакъв случай. Те са предвидени в членове 197 и 199 от правилника на парламента. В първия се казва, че „текстът на проекто-промените на конституцията с мотива, вносителят трябва да представи на председателя на парламента, който ги изпраща на депутатите и президента на републиката, както и на правителството, когато то не е вносителят, най-късно до 30 дена преди провеждането на заседанието на парламента“. В другия член 199 се предвижда текстът на предложението за промени на конституцията с обосновката и доклада за резултатите от публичната дискусия, вносителят да представи на председателя на парламента, който го изпраща на депутатите и президента, както и на правителството, най-късно до 30 дена преди провеждането на заседанието на парламента. \r\nИ докато трае дебатът в комисията за пристъпване към конституционни промени в парламента, извън него се развиват по-разнообразни процеси. Онези, обединените около позицията на премиера Заев за неизбежното прилагане на договора от Преспа, неуморно работят за постигането на мнозинство от две трети. От друга страна, в опозиционната ВМРО-ДПМНЕ вече се правят подготовки за предсрочни парламентарни избори. Според изявленията на партийния лидер Християн Мицковски, на заседанието на изпълнителни комитет на ВМРО-ДПМНЕ, която беше проведена в петък вечерта, е трябвало да бъдат завършени подготовките за предсрочни избори. \r\n„Ние се подготвяме за избори и нямаме намерение да се занимаваме със спекулации от кухнята на СДСМ след неуспешния референдум“, заяви Мицковски, коментирайки че на заседанието на ИК на ВМРО-ДПМНЕ, от партийни функции ще бъдат освободени депутатите, които се излезли да гласуват на референдума.  Йонислав Дочев", "date": "2018.10.13", "title": "„Нова Македония“ (Македония): Властта събира мнозинство за конституционните промени, опозицията се готви за избори"}
{"url": "http://www.focus-news.net/news/2018/10/13/2577972/ria-novosti-petro-poroshenko-prizova-za-vazmozhno-nay-skoroshno-priemane-na-promenite-v-konstitutsiyata-na-ukrayna.html", "text": "Президентът на Украйна Петро Порошенко се надява, че промените в конституцията на страната, които ще закрепят евроатлантическите стремежи на украинския народ, ще бъдат приети в скоро време, съобщава пресслужбата на президента, след неговата реч в Херсонската област, предава  РИА Новости . \r\nПо-рано парламентът на Украйна изпрати президентски законопроект за промени в конституцията на експертиза в Конституционния съд на страната. \r\n„Преди няколко седмици, украинската Върховна Рада подкрепи предложенията на президента за промяна на конституцията относно укрепването на европейския и евроатлантическия избор на украинския народ. 321 гласуваха „За“. Повече от нужното конституционно мнозинство е твърда гаранция, че в близко време тези изменения в конституцията ще бъдат приети“, заяви Порошенко.  Йонислав Дочев", "date": "2018.10.13", "title": "РИА Новости: Петро Порошенко призова за възможно най-скорошно приемане на промените в конституцията на Украйна"}
{"url": "http://www.focus-news.net/news/2018/10/13/2577970/v-ministerstvo-na-zdraveopazvaneto-shte-se-provede-brifing.html", "text": "Днес от 16.00 часа в конферентната зала на Министерството на здравеопазването (ет. 4) брифинг ще дадат заместник-министрите на здравеопазването д-р Бойко Пенков и Жени Начева, както и изпълнителният директор на Изпълнителната агенция по трансплантация д-р Михаил Христов. Това съобщиха от пресцентъра на  Министерството на здравеопазването .", "date": "2018.10.13", "title": "В Министерство на здравеопазването ще се проведе брифинг"}
{"url": "http://www.focus-news.net/news/2018/10/13/2577973/sliven-edin-chovek-e-zaginal-pri-katastrofata-na-251-km-na-avtomagistralatrakiya-v-posoka-burgas.html", "text": "Един човек е загинал при катастрофата на 251 км на автомагистрала “Тракия“, в посока Бургас, в района на община Нова Загора. Това съобщиха за  Агенция „Фокус“  от пресцентъра на  ОДМВР-Сливен . Сигналът е получен в 11.20 часа. Лек автомобил е катастрофирал извън пътното платно. Водачът на превозното средство е загинал. Той е пътувал сам. В момента експерти и екипи на „Пътна полиция“ извършват оглед на мястото на инцидента. Движението и в двете посоки е свободно за преминаване.  \r\nДаяна ДЮЛГЕРОВА", "date": "2018.10.13", "title": "Сливен: Един човек е загинал при катастрофата на 251 км на автомагистрала“Тракия“, в посока Бургас"}
{"url": "http://www.focus-news.net/news/2018/10/13/2577976/ivan-ivanov-turisticheska-kamara-burgas-za-sledvashtiya-leten-sezon-ni-e-nuzhna-mnogo-po-aktivna-reklama-i-marketingova-strategiya.html", "text": "За следващия летен сезон ни е нужна много по-активна реклама и маркетингова стратегия. Това каза за  Радио „Фокус“ – Бургас  Иван Иванов от Туристическата камара в Бургас. „Черноморието и Република България като цяло рязко изостават спрямо конкурентите ни Гърция и Турция и това задържа туристическия ни потенциал в развитие. В качеството и разнообразието на туристическия пакет трябва да се инвестира много. Трябва да се стремим към подобрение, защото само така ще привлечем повече чуждестранни граждани. Трябва ни нова политика на българския пазар, защото той е оставен на самотек“, добави Иванов. По думите му, за да се удължи сезонът, трябва България да се направи целогодишна дестинация. Навреме трябва да приключват ремонтни дейности в хотелите и ресторантите, както и да се подобри пътната инфраструктура. \r\n„Направи се немалко за подобряване на нощната тишина и спокойствие, но има още много какво да се желае по туристическите ни селища по Черноморието. Необходими са жестоки санкции, както правят западните държави, членове на Европейския съюз\", каза още Иванов. Според него най-ценният капитал за една фирма е изпълнителският и тя се нуждае от изграждане и разработка на фирмена политика за подобряване, обучение и квалификация на кадри. Необходимо е да се създадат среда и условия, където да се работи и да бъде ясно кариерното развитие на всеки работещ в туристическия сектор. \r\nМария КУРТЕВА", "date": "2018.10.13", "title": "Иван Иванов, Туристическа камара – Бургас: За следващия летен сезон ни е нужна много по-активна реклама и маркетингова стратегия"}
{"url": "http://www.focus-news.net/news/2018/10/13/2577975/sport-novak-dzhokovich-e-na-final-v-shanhay.html", "text": "Новак Джокович се класира на финал в тазгодишното издание на \"Мастърс\" турнира в Шанхай след категоричен успех с 6:2, 6:1 над Александър Зверев. По-важен за Джокович обаче е фактът, че с тази победа и класирането си на финал той измества от второто място в ранглистата Роджър Федерер от понеделник. Това ще се стане без значение от изхода на втория полуфинал с участието на Федерер, дори швейцарецът да победи Джокович на финала в Шанхай.  \r\nДжокович е трикратен шампион в Шанхай, а в неделя ще играе за четвърти трофей срещу Федерер или Борна Чорич.", "date": "2018.10.13", "title": "Спорт: Новак Джокович е на финал в Шанхай"}
{"url": "http://www.focus-news.net/news/2018/10/13/2577977/zhenite-sotsialistki-iskat-semeyno-podohodno-oblagane-bezplatni-detski-gradini-i-5-dds-na-hlyab-mlyako-i-sirene.html", "text": "Жените социалистки от София, Монтана, Враца и Видин предлагат в алтернативния бюджет на страната за 2019 година да залегнат семейно подоходно облагане, намаляване на 5% ДДС върху цената на хляба, млякото и сиренето, както и общинските детски градини да бъдат безплатни. Тези идеи ще бъдат предложени на НС на БСП и на парламентарната група на „БСП за България“. Това стана по време на инициираната от Обединението на жените социалистки от БСП – София кръгла маса на тема „Ролята на жените за преодоляване на демографската криза и диспропорциите в изоставащите северозападни райони“, което се провежда в Монтана, съобщиха от пресцентъра на  НС на БСП .  \r\nСпециален гост на форума бе председателят на НС на БСП Корнелия Нинова. В обръщението си към участниците в събитието тя акцентира върху това, че решаването на демографските проблеми заемат ключово място в проекта „Визия за България“ и се ангажира всички добри предложения, които направиха жените социалистки, да намерят своето място в окончателния вариант на „Визия за България“. \r\n„Няма нищо по-естествено от това- жените да се грижат и защитават бъдещето на нацията. Убедена съм, че днес ще успеем да формулираме конкретни предложения и работещи решения“, това каза в началото на събитието председателят на софийското обединение на жените социалистки Таня Найденова.  \r\nВ кръглата маса взеха участие народните представители от Монтана, Видин и Враца Атанас Костадинов, Филип Попов и Николай Иванов, както и председателят на Националното обединение на жените социалистки Катя Николова. Основен лектор в първия панел бе проф. Емилия Масларова, председател на Съвета по социална политика към НС на БСП. Според нея помощите за деца трябва да се обвързват не само с посещението им в училище, но и с успеваемостта им в учебния процес. „Трябва да се даде шанс и да бъде подкрепяно и подпомагано българското семейство, но това, което е- отговорно, работещо, интелигентно, образовано, социализирано и обществено ангажирано“, категорична е проф. Масларова.  \r\nПредседателят на Националното обединение на жените социалистки Катя Николова посочи, че темата за демографската криза е в центъра на внимание и заема важно място в работата на обединението, наред с превенцията и борбата с домашното насилие и насилието над жени и деца. Николова посочи, че през следващата година акцент ще бъде темата за включване на повече жени в политиката и участието им в предстоящите избори през 2019 г. и най-вече в местните. „Активното участие на жените социалистки в представянето пред обществото на „Визия за България“ ще им даде възможност да станат разпознаваеми и избираеми като общински съветници и кметове“, убедена е Катя Николова.", "date": "2018.10.13", "title": "Жените социалистки искат семейно подоходно облагане, безплатни детски градини и 5% ДДС на хляб, мляко и сирене"}
{"url": "http://www.focus-news.net/news/2018/10/13/2577979/varna-okolo-100-lvkg-e-tsenata-na-zeleto-po-pazarite-v-grada.html", "text": "Средно около 1.00 лв./кг е цената на зелето по пазарите във Варна, предаде репортер на  Радио „Фокус“ – Варна . На места зелето се продава по 0.60 лв./кг – 0.70 лв./кг, като при закупуването на по-големи количества търговците са склонни и на отстъпки. Пиперът се продава на цени между 1.40 и 2.40 лв./кг, а камбите се предлагат средно по 2 лв./кг. Традиционно високи остават цените на българските розови домати, които по пазарите се предлагат средно по 5 лв./кг. Червените домати се търгуват между 1.80 и 3.50 лв./кг. Краставиците се предлагат на цени между 1,60 и 3 лв./кг, цената на салатките и репичките е средно около 1.00 лв., на места стигат и до 1.20 лв. Картофите се предлагат на цени между 1.00 лв./кг и 1.60 лв./кг, тиквичките се търгуват по 2.00 лв./кг, а патладжаните – между 1.50 лв./кг и 2 лв./кг. \r\nМарияна ВАЛЕНТИНОВА", "date": "2018.10.13", "title": "Варна: Около 1.00 лв./кг е цената на зелето по пазарите в града"}
{"url": "http://www.focus-news.net/news/2018/10/13/2577980/plovdiv-s-kontsert-na-kameren-hor-ivan-spasov-zavarshi-esennoto-izdanie-na-initsiativata-muzika-v-parka.html", "text": "С концерт на камерен хор „Иван Спасов“ завърши есенното издание на инициативата „Музика в парка“ в пловдивския район Западен“. Това съобщи за  Радио „Фокус“ – Пловдив  районният кмет Димитър Колев. Концертите от програмата на „Музика в парка“ трябваше да се проведат в три поредни дни, но заради лошото време датите бяха променени. В рамките на настоящото издание зрителите имаха възможност да се насладят на изпълнения на „Биг Бенд Пловдив“, епархийския смесен хор при храм „Свето Възнесение Господне“ и хор „Иван Спасов“. Всички концерти се проведоха на открито пред църквата „Свети Климент Охридски“ в парк „Ружа“. Инициативата вече се превърна в традиция, като това бе третото й издание. Миналото лято „Музика в парка“ стартира с концерт на хор „Тримонциум” на Гребната база, а през октомври „Биг Бенд Пловдив“ изпълниха български и световни хитове пред храм „Свети Климент Охридски“. \r\nТони МИХАЙЛОВ", "date": "2018.10.13", "title": "Пловдив: С концерт на камерен хор „Иван Спасов“ завърши есенното издание на инициативата „Музика в парка“"}
{"url": "http://www.focus-news.net/news/2018/10/13/2577981/tsvetan-tsvetanov-pp-gerb-kogato-ima-falshivi-novini-i-te-badat-dobre-prezentirani-obhvashtat-golyam-perimetar-ot-medii-a-tova-dava-vazmozhnost-i-polititsite-da-dopusnat-greshki.html", "text": "Когато има фалшиви новини и когато те бъдат добре презентирани, обхващат голям периметър от медии, а това дава възможност и политиците да допуснат грешки. Това каза пред журналисти в Банско председателят на ПГ ГЕРБ и зам.-председател на партията Цветан Цветанов, предаде репортер на  Радио „Фокус“ – Пирин . Той отбеляза, че сериозни институции са се произнесли прибързано, относно убийството на Виктория Маринова. „Това в рамките на 24 часа създаде един много лош облик на страната ни. Но смятам, че с бързите и професионални действия на българските институции, заедно с европейските ни партньори, както ЕВРОПОЛ, така също и Германия, конкретно за локализирането и задържането на извършителя, даде възможност всеки един да преосмисли позицията си и да даде пълната си подкрепа за българското правителство, министър-председателя и институциите“, каза още Цветанов. Той отбеляза, че фалшивите новини имат целят постигането на бъдещи политически цели или създаването на хаос в страната ни от хора, които въобще не милеят за родината ни. „Това са хора, които въобще не си дават сметка какво причиняват на България и точно затова смятам, че този случай може да бъде даван за пример – какво не трябва да правят политиците, когато има определени фалшиви новини, няма официална позиция на българските институции. Нека се въздържаме от коментар, защото това руши имиджа на страната ни“, подчерта Цветанов. Той отбеляза, че България е едно прекрасно място, „остров“ на стабилност в региона, в който се намираме. „С Българското европредседателство показахме, че можем да бъдем лидери в региона“, добави Цветанов. Според него основния приоритет на председателството ни – темата Западни Балкани е била много важна за стабилността на България и региона. \r\nЛивия НИНОВА", "date": "2018.10.13", "title": "Цветан Цветанов, ПП ГЕРБ: Когато има фалшиви новини и те бъдат добре презентирани, обхващат голям периметър от медии, а това дава възможност и политиците да допуснат грешки"}
{"url": "http://www.focus-news.net/news/2018/10/13/2577967/predsedatelyat-na-pg-na-gerb-tsvetan-tsvetanov-hibridnata-voyna-s-falshivi-novini-sled-ubiystvoto-v-ruse-be-povedena-ot-hora-koito-ne-mileyat-za-rodinata-ni.html", "text": "Хибридната война с фалшиви новини след убийството в Русе бе поведена от хора, които не милеят за родината ни. Две са възможните цели на тази акция – извличането на политически дивидент или създаването на хаос. Във всеки случай обаче бе нанесена сериозна щета на имиджа на България. Това коментира пред журналисти в Банско председателят на ПГ на ГЕРБ и зам.-председател на партията Цветан Цветанов, съобщиха от пресцентъра на  ПП ГЕРБ . \r\nСпоред председателя на ПГ на ГЕРБ, когато има голям брой фалшиви новини и те бъдат добре презентирани пред обществото, дори и изключително сериозни политици и институции могат да бъдат заблудени и да се изказват прибързано. „Само за 24 часа се създаде много лош облик на страната ни. Този случай би могъл да бъде използван като пример какво не трябва да правят политиците“, отчете Цветанов и призова в такива ситуации всички да се въздържат от коментари докато компетентните институции не се произнесат.  \r\nЦветан Цветанов, който е и председател на Комисията по вътрешна сигурност и обществен ред и представител на Съвместната група за парламентарен контрол на Европол в УС на Агенцията, изтъкна, че с бързите си и професионални действия българските институции, в координация с европейските служби, са опровергали критиците и са дали възможност на всеки да преосмисли позицията си. „България е един остров на стабилност в региона. По време на европредседателството доказахме, че можем да бъдем лидер на Балканите. Нека не рушим този имидж“, каза още той.", "date": "2018.10.13", "title": "Председателят на ПГ на ГЕРБ Цветан Цветанов: Хибридната война с фалшиви новини след убийството в Русе бе поведена от хора, които не милеят за родината ни"}
{"url": "http://www.focus-news.net/news/2018/10/13/2577983/sliven-vazstanoveno-e-dvizhenieto-po-avtomagistrala-trakiya-pri-km-250-v-posoka-burgas.html", "text": "Възстановено е движението по автомагистрала „Тракия“ при км 250 в посока Бургас в района на село Пъдарево. Това съобщиха от пресцентъра на  Агенция „Пътна инфраструктура“ .", "date": "2018.10.13", "title": "Сливен: Възстановено е движението по автомагистрала „Тракия“ при км 250 в посока Бургас"}
{"url": "http://www.focus-news.net/news/2018/10/13/2577984/atanas-kostadinov-bsp-modelat-na-upravlenieto-na-gerb-i-bitkata-sreshtu-natsionalnata-darzhava-sa-razyali-sotsialnata-sistema-v-balgariya.html", "text": "Моделът на управлението на ГЕРБ и дългата битка от 30 години насам срещу националната държава и всички традиционни ценности и устои, които са основата на държавността, са влезли и са разяли социалната система. Това каза народният представител от ПГ на „БСП за България“ Атанас Костадинов по време на инициираната от Обединението на жените социалистки от БСП – София кръгла маса на тема „Ролята на жените за преодоляване на демографската криза и диспропорциите в изоставащите северозападни райони“ в Монтана, предаде репортер на  Агенция „Фокус“ . Според депутата се говори за това, че държавата от години се е оттеглила и всъщност няма държава. „В следствие на липсата на държава от толкова години, кризата, която е налазила обществото ни и ситуацията, в която се намира България  вече е засегнала социалната система и формите на социална регулация, които са основите, върху които се гради държавата“, посочи Костадинов. „Един от признаците на нацията е националната държава и трябва да се създаде държавата, държавността и конституцията,“ каза още той. По думите му в България проблемът е отишъл по-далеч. „Това, което държи едно общество и прави хората взаимно да могат да живеят е проядено“, обясни Костадинов. Според него формите на социална регулация са моралът, правото, образованието и всички те, след като се изкристализират, идва идеята за държавата. „Ние имаме една много тежка задача, не само да възстановим държавността, но и да изчистим тези замърсени социални източници, които укрепват едно общество“, каза той. Атанас Костадинов обясни, че е коренно различно от това да повтаряме, че държавата я няма. Той допълни, че зад този проблем стои моделът на управлението на ГЕРБ. „Преди две седмици на заседание на Общински съвет-Монтана се сложи акцент и приоритет за следващите две години в работата на Общината, да се разрешават проблемите с демографията“, коментира той. Костадинов обясни, че подкрепя този приоритет, защото демографският проблем е еманация на разпадане на социалното тяло. „Той е един конгломерат от икономическа, социална, инфраструктурна криза. Решаването на този проблем няма как да стане без генерален подход, който да не си дава сметка за този омагьосан кръг,“ изтъкна той. Според него в Северозапада няма нови инвестиции, защото няма качествена работна ръка. „Но няма качествена работна ръка, защото няма инвестиции. Разплитането на демографския възел ще ни постави в много сериозно изпитание“, каза той. Костадинов изрази надежда, че „Визия за България“ като един политически документ ще детайлизира всеки един проблем и да даде своята рецепта и методология как да се реши това.", "date": "2018.10.13", "title": "Атанас Костадинов, БСП: Моделът на управлението на ГЕРБ и битката срещу националната държава са разяли социалната система в България"}
{"url": "http://www.focus-news.net/news/2018/10/13/2577985/evgeni-koev-peshteren-klub-dervent-14-vida-prilepi-se-sreshtat-v-rayona-na-veliko-tarnovo.html", "text": "14 вида прилепи се срещат в района на Велико Търново. Това каза за  Радио „Фокус“ – Велико Търново  Евгени Коев, председател на Пещерен клуб „Дервент“. Той подчерта, че за тези видове прилепи е събрана информация, чрез множество наблюдения и заснемания. „Това не е максимално обективната информация, защото не сме имали възможност да извършим едни по-продължителни и обстойни наблюдения. Наблюдението на прилепите също е регламентирано законово и то не може да се извършва от всеки по всяко време. Някой от видовете прилепи са много близки и много си приличат. Само специалисти в областта могат да разграничат един от друг вид прилеп. Ние от пещерния клуб във Велико Търново и нашите последователи от ученическия спелеоклуб към гимназията по туризъм нямаме достатъчно капацитет да се справим в тази специализирана дейност. Затова разчитаме на специалисти от БАН и от сдружения, в които има такива специалисти. Изпращаме им снимки, за да може да установим по-голямото видово многообразие в нашия регион“, добави Евгени Коев. Той посочи, че на територията на областта се срещат прилепи  от семейство „подковоноси“. Най-често срещани са малките и големите подковоноси. Районът се обитава и от дългокрил прилеп, нощник, вечерник и други. Евгени Коев допълни, че Клубът разполага с точна информация за пещерите около Велико Търново, които се обитават от прилепни колонии целогодишно. \r\nТой съобщи, че от 34 европейски вида прилепи в страната ни се срещат 33, като три от видовете са изключително редки. \r\nНадежда КРЪСТЕВА", "date": "2018.10.13", "title": "Евгени Коев, Пещерен клуб „Дервент“: 14 вида прилепи се срещат в района на Велико Търново"}
{"url": "http://www.focus-news.net/news/2018/10/13/2577982/politico-beliyat-dom-razglezhda-dve-poslanichki-kato-varianti-za-zamestnik-na-niki-heyli-v-oon.html", "text": "Белият дом е добавил две високопрофилни жени, които са и посланички на САЩ, към списъка с кандидати за наследник на Ники Хейли в ООН – Джейми МакКорт и Кели Найт Крафт, твърдят двама висшестоящи представители на президентската администрация –  пише американското електронно издание  Politico . \r\nДвамата представители завиха, че президентът Доналд Тръмп е склонен да избере жена за поста и – макар да подчертаха че процесът е все още в ранен етап – че те се стремят да изберат някой, който вече е част от администрацията. \r\n„Толкова е трудно да се получи разрешение за сигурност, така че има склонност да се вземе някой, който е вече в системата“, заяви един от тях. \r\nДруг представител, от Държавния департамент, потвърди това мнение. „Ако тръгнете да избирате някой, който не е в правителството, те ще трябва да преминат през куп документи за проверка на миналото, финансово проучване и това може да отнеме известно време“, заяви представителят. „Белият дом определено търси някой, който вече работи в правителството, за да бъде малко по-сигурен изборът“. \r\nМакКорт, американският посланик във Франция и Монако, е бивш корпоративен адвокат и главен изпълнителен директор на „Лос Анджелис Доджърс“. Тя също така е изпълнявала функцията на съпредседател на кампанията на Доналд Тръмп за Калифорния и президентът я номинира за сегашната ѝ позиция през август 2017. \r\n„Тя свърши страхотна работа като посланик, както и Кели Крафт“, заяви висшестоящият представител на администрацията. „Те са опитни, интелигентни и склонни на пътувания“. \r\nКрафт, американският посланик в Канада, е съпруга на милиардера въглищен барон и значителен донор на Републиканската партия Джо Крафт. Тя е първата жена, която служи като посланик в Канада и е служила като алтернативен делегат в ООН в администрацията на Джордж Буш-младши. Наскоро тя работи с администрацията на Тръмп за изработване на споразумението между САЩ, Мексико и Канада, което повиши активите ѝ значително. Нейният опит в ООН я прави малко по-сериозен кандидат за позицията и тя е, към този момент, по-обсъждана отколкото е МакКорт.  Йонислав Дочев", "date": "2018.10.13", "title": "Politico: Белият дом разглежда две посланички като варианти за заместник на Ники Хейли в ООН"}
{"url": "http://www.focus-news.net/news/2018/10/13/2577974/aleksis-tsipras-makedoniya-nyama-alternativa-na-dogovora-za-imeto.html", "text": "Бившата Югославска Република Македония (БЮРМ) ще може да се присъедини към НАТО и Европейския съюз единствено, ако приложи договора за името с Гърция, заяви министър-председателят Алексис Ципрас, предава електронното издание на гръцкия вестник  Kathimerini . \r\n„Ако Скопие откаже споразумението, то трябва да знае, че няма да има друга подобна възможност да влезе в ЕС, международните организации и отбранителните алианси“, заяви Ципрас пред централния комитет на своята партия. \r\n„Няма да приемем присъединяването на съседната ни страна под конституционното ѝ име „Република Македония“, посочи той. \r\nВ петък министърът на отбраната на Гърция Панос Каменос, който е и лидер на по-малкия коалиционен партньор „Независими гърци“, защити своето по-ранно предложение за алтернатива на договора за името, подписан между Атина и Скопие през юни. \r\n„Тези от нас, които държат позиции на отговорност в тази държава, трябва да се научат да работят повече, да са по-ефективни и да говорят по-малко“, заяви Ципрас, очевидно визирайки коалиционния си партньор. \r\n„Но над всичко, трябва да говорим когато трябва, не когато не трябва“, заключи гръцкият премиер.  Йонислав Дочев", "date": "2018.10.13", "title": "Алексис Ципрас: Македония няма „алтернатива“ на договора за името"}
{"url": "http://www.focus-news.net/news/2018/10/13/2577978/afp-donald-tramp-obeshta-tezhko-nakazanie-za-sauditska-arabiya-ako-tya-stoi-zad-izchezvaneto-na-dzhamal-hashogi.html", "text": "Президентът на САЩ Доналд Тръмп заяви, че е възможно Саудитска Арабия да стои за изчезването на журналиста Джамал Хашоги и предупреди, че Вашингтон ще наложи „тежко наказание“, ако това се окаже истина, предава  AFP . \r\n„Ще стигнем до дъното на този случай и ще има тежко наказание“, заяви Тръмп пред американския телевизионен канал „CBS“. \r\n„Към този момент те го отричат и то яростно. Може ли да са те? Да“, добави той.  Йонислав Дочев", "date": "2018.10.13", "title": "AFP: Доналд Тръмп обеща „тежко наказание“ за Саудитска Арабия, ако тя стои зад изчезването на Джамал Хашоги"}
{"url": "http://www.focus-news.net/news/2018/10/13/2577989/blagoevgrad-dnevniyat-tsentar-za-detsa-s-uvrezhdaniya-zdravets-v-bansko-navarshi-20-godini.html", "text": "С детска постановка, в която участваха деца с увреждания и техните връстници от общообразователните училища, беше отбелязана 20-годишнината от основаването на Дневен център за деца с увреждания „Здравец” в град Банско. Това съобщиха от пресцентъра на  Община Банско . Театралната пиеса по мотиви от „Мечо Пух” беше изиграна на сцената на Читалище „Никола Вапцаров”, за да покаже, че няма физически граници, когато има взаимност и приемане. \r\nТака родители, специалисти, учители, експерти и дарители отбелязаха юбилея на първата социална услуга от този тип в община Банско. В края на тържеството имаше торта.  \r\nКметът Георги Икономов, който беше гост на честването, поздрави децата, техните родители, както и социалните работници към дневния център. „Открит през 1998 година, Центърът полага основите на модерните социални услуги  на територията на община Банско. А социалната работа не е само професия, база от знания или реализиране на определени политики. Социалната работа е кауза, която се подчинява на принципи и ценности. За нея ни обединява разбирането, че само с общи усилия е възможна промяна в живота на децата с увреждания, на техните семействата и социалните общности. Вярвам, че за 20 години промяната в обществените нагласи вече е факт. Вярвам, че с малки, но уверени стъпки вървим в правилната посока”, заяви той от сцената. \r\nДневният център за деца с увреждания е комплекс от социални услуги за цялостно обслужване на децата през деня, които са свързани с предоставянето на храна, задоволяване на ежедневните, здравните, рехабилитационни потребности, организация на свободното време и личните контакти. Центърът разполага с мини-кухня, арт работилница, басейн, сензорна стая, добре оборудван рехабилитационен салон и вътрестълбищен лифт за потребители с инвалидни колички.", "date": "2018.10.13", "title": "Благоевград: Дневният център за деца с увреждания „Здравец” в Банско навърши 20 години"}
{"url": "http://www.focus-news.net/news/2018/10/13/2577988/zam-ministar-boyko-penkov-pravim-stapki-za-reanimirane-na-donorskata-programa-v-balgariya.html", "text": "Стартираме заедно една национална информационна програма, както и наши организационни програми да реанимираме донорската програма на България. Това каза заместник-министърът на здравеопазването д-р Бойко Пенков по време на брифинг в Министерство на здравеопазването, предаде репортер на  Агенция „Фокус“.   Зам.-министърът уточни, че идеята е да се направи пътна карта, благодарение на която в нашата страна да можем спокойно да извършваме трансплантации. „Търсим партньорство, за да можем да решим проблеми на хората, които за съжаление умират поради липса на органи“, каза д-р Пенков и уточни, че от днес започва европейската седмица на донорството. По думите му днес един млад човек е загинал, очаквайки своя шанс за трансплантация. Д-р Пенков посочи, че страната ни е направила преговори с почти цяла Европа, за да помогне на това момче. „Много хора не само в България, но и в Европа очакват своя шанс. Защо се промениха нещата и защо като че ли станаха по-трудни? Вие следите темата и знаете, че има проблеми от известно време с извършването на трансплантации в чужбина, а вече за липсата на донори и органи в България сте информирани многократно. В началото на 2018 г. 115 държави се присъединяват към една декларация за борба с трафика на органи, така наречения \"трансплантационен туризъм\". Присъединявайки се към тази декларация все повече страни затварят своите граници и достъпа на пациенти от други държави към съществуващи в техните страни трансплантационни програми“, поясни той и уточни, че това е огромно предизвикателство към страната ни. \r\nДеница КИТАНОВА", "date": "2018.10.13", "title": "Зам.-министър Бойко Пенков: Правим стъпки за реанимиране на донорската програма в България"}
{"url": "http://www.focus-news.net/news/2018/10/13/2577987/tsvetan-tsvetanov-pp-gerb-prez-poslednite-11-godini-opozitsiyata-ne-predlaga-alternativi-a-iska-da-diskreditira-upravlenieto.html", "text": "През последните 11 години опозицията не предлага алтернативи, а иска да дискредитира управлението, да създава хаос. Това каза председателят на ПГ на ГЕРБ и зам.-председател на партията Цветан Цветанов в Банско по време на регионална академия на Жени ГЕРБ – Благоевград „Национални и европейски приоритети – регионални решения“, предаде репортер на  Радио „Фокус“ – Пирин . Според Цветанов ГЕРБ е партия, която е поставила основите да покаже другото лице на българската политика - когато политиците говорят, то те изпълняват своите ангажименти и нещата се случват. „Виждаме една нова тенденция в средите на нашите опоненти – да ни дискредитират по теми, по които доказано сме постигнали успешни резултати“, каза още Цветан Цветанов. Той добави, че Благоевградска област е пример за това какво се случи, когато ГЕРБ прекъсна своето управление преди няколко години, като посочи за пример в тази посока временното спиране на строителството на автомагистрала „Струма“ и забавянето, което се е получило. „Ние успяхме да наваксаме забавянето и съм убеден, че след няколко седмици, предсрочно ще пуснем 24.5 км отсечка от магистралата, което ще гарантира безопасността на пътуващите, но и по-бързото придвижване на туристите“, подчерта Цветанов.  \r\nТой коментира, че опозицията много често преписва на ПП ГЕРБ своите грехове, заявявайки, че това намира своето потвърждение в казуса с дупката във Варна, за която от БСП са казали, че Георги Гергов ще получи милиони левове. „Но никой не казва как и кога се е случило придобиването на тази дупка. Всичко, което се е случило с този имот е в следствие на добри хватки, които са извършили от опозицията, за да може той да я купи. Въпросната дупка е „язвата“ на Варна, затова е необходимо да я оправим сега, защото след години ще струва още повече“, допълни Цветанов. Той добави, че по казуса от ПП ГЕРБ подготвят аргументиран текст, който ще представят пред опозицията. „Тогава ще ги питаме как ще отговорят“, уточни Цветанов. Той отбеляза, че днес опозицията е креслива и не предлага алтернатива, но обхваща голяма част от медийното пространство.  \r\nЦветан Цветанов коментира и случая на убитата журналистка от Русе Виктория Маринова, отбелязвайки че от опозицията са го използвали за поредното дискредитиране на управляващите, но успешното разрешаване на убийството е показало, че техните обвинения нямат основание. Председателят на ПГ на ГЕРБ каза още, че управляващите трябва да решават проблемите на общините, а не да ги делят на червени, сини и други. „ГЕРБ сме длъжни да говорим за добрите политики, които ще реализираме през следващата година. Трябва да работим за всички общини и да реализираме добри политики“, добави Цветанов. Той заяви, че чрез успешната икономическа политика, водена от ПП ГЕРБ, правителството успява да отпуска целеви средства за всички общини. За пример той даде Банско, където преди дни започна строителството на нова детска градина.  \r\nЦветанов коментира пред Жени ГЕРБ – Благоевград и актуалните теми в страната, свързани със Закона за вероизповеданията, законопроекта за помощите, които да се отпускат за сираци и фалшивите новини, за които подчерта, че преди европейските и местните избори ще се увеличават.  \r\nПо отношение предстоящия вот на недоверие, който опозицията ще внесе, свързан с темата „Здравеопазване“, той посочи, че интересен е фактът, че вотът е за бъдещи намерения на Министерството на здравеопазването, а не за нещо, което вече е прието. Цветанов отбеляза, че в момента се обсъждат два модела за промени в здравеопазването, които се подлагат на сериозни обсъждания с всички заинтересовани страни, за да се постигне най-доброто за системата. \r\nЛивия НИНОВА", "date": "2018.10.13", "title": "Цветан Цветанов, ПП ГЕРБ: През последните 11 години опозицията не предлага алтернативи, а иска да дискредитира управлението"}
{"url": "http://www.focus-news.net/news/2018/10/13/2577992/veliko-tarnovo-koordinatorat-po-donorstvo-za-oblast-veliko-tarnovo-d-r-sibila-marinova-uchastva-v-sreshta-po-povod-svetovniya-den-na-donorstvoto-v-sofiya.html", "text": "Координаторът по донорство за област Велико Търново д-р Сибила Маринова участва в среща по повод Световния ден на донорството в София, съобщиха от  МОБАЛ „Д-р Стефан Черкезов“ . Лекари от страната и мотористи от най-голямата мото организация у нас – „София Райдърс“ се събраха във Военномедицинска академия. Целта на инициативата е обществото да приеме донорството като начин да бъде спасен човешки живот. Д-р Маринова, която е и началник на Отделението по анестезиология и интензивно лечение в МОБАЛ „Д-р Стефан Черкезов”, обясни колко е важно всеки от нас да може да направи информиран и съзнателен избор, ако изпадне в ситуация, в която трябва да реши дали да дари органите на свой близък изпаднал в мозъчна смърт. Тя припомни, че при една донорска ситуация могат да бъдат спасени няколко човешки живота. „В България рутинно се извършват трансплантации на черен дроб, бъбреци и сърце\", съобщи доц. доктор Ивелин Такаров от Военномедицинска академия. Той посочи, че специалистите по трансплантация срещат подкрепата на обществото, а проблемите пред които се изправят често са организационни. В срещата участва и футболната легенда Джони Велинов, който живее втори живот, благодарение на трансплантация на черен дроб преди 11 години.", "date": "2018.10.13", "title": "Велико Търново: Координаторът по донорство за област Велико Търново д-р Сибила Маринова участва в среща по повод Световния ден на донорството в София"}
{"url": "http://www.focus-news.net/news/2018/10/13/2577996/sliven-tyaloto-na-29-godishna-zhena-e-otkrito-ot-lovtsi-v-gorata-kray-selo-gradsko.html", "text": "Тялото на 29-годишна жена от село Жельо е открито от ловци в гората край село Градско. Това съобщи пред  Радио „Фокус“ – Сливен  директорът на Дома за хора с умствени увреждания „Качулка“ Злати Стоянов. Жената изчезнала преди 20 дни от Дома и оттогава е обявена за общодържавно издирване. От екипа на „Качулка“ са били сформирани и отряди за издирване, но претърсването на района не дало резултат до 6 октомври, когато е открито тялото. За инцидента са уведомени и близките на загиналата. Според Стоянов жената е имала навика да напуска територията на Дома, който съгласно европейските изисквания, предоставя на домуващите свобода за придвижване. По намереното тяло няма следи от насилие, а според съдебните лекари жената най-вероятно е починала от изтощение поради липсата на храна. Изчезналата е страдала от епилепсия. Тялото след експертизата е предено на близките. \r\nЛюдмила ЙОРГОВА", "date": "2018.10.13", "title": "Сливен: Тялото на 29-годишна жена е открито от ловци в гората край село Градско"}
{"url": "http://www.focus-news.net/news/2018/10/13/2577993/filip-popov-bsp-10-godishnoto-upravlenie-na-boyko-borisov-ne-predpriema-nishto-za-razvitieto-na-severozapadniya-region.html", "text": "Това 10-годишното властване на тази шайка на Бойко Борисов, която и в момента властва в Народното събрание и изпълнителната власт, не предприема нищо за развитието на Северозападния регион. Това каза секретарят на ПГ на „БСП за България“ Филип Попов по време на инициираната от Обединението на жените социалистки от БСП – София кръгла маса на тема „Ролята на жените за преодоляване на демографската криза и диспропорциите в изоставащите северозападни райони“ в Монтана, предаде репортер на  Агенция „Фокус“ . Според Попов управлението на ГЕРБ е разбило основната клетка в обществото, а именно -семейството. „Голяма част от семействата в този регион са в чужбина и в големите градове, оставили са децата си на бабите и дядовците да си гледат“, обясни още Попов. Той допълни, че на децата им липсва възпитанието от родителите, докато в учебните програми, които са залегнали по литература, се изключват редица автори като Ботев, а историята е пренаписана. Според него заради съвкупността от тези елементи, в комбинация с липсата на семейството, възпитанието и ценностите на децата са изправени пред голямо изпитание. „В нашия регион се появява параграф 22, няма инвестиции, защото няма кадри и хора, а пък няма кадри и хора, защото няма инвестиции,“ обясни той. По думите му това показва, че сами по себе си регионите не могат да бъдат измъкнати от тази ситуация. „За да просперират и да догонят останалата част на България, трябва да има целенасочена държавна политика,“ изтъкна той. Филип Попов каза, че за подобряване на региона, трябва да се направят данъчни политики за облекчаване на фирми, които искат да правят бизнес в него, както и ремонт на пътищата развитие на земеделието. Това, което се опитваме да направим като народни представители в Народно събрание е да обърнем погледа на държавата и изпълнителната власт към тези региони. Според него погледът е обърнат, но в негативен аспект. Той припомни последната промяна в Закона за енергетиката, която според него е ударила най-малките предприятия.  \r\n„Това е визията за развитието на управляващите за Северозапада, защото те  не се интересуват от този регион.  Това се изразява най-вече от едно от изявленията на г-Борисов: „Аз  политика за чичо от Койнаре няма да правя“, изтъкна той.", "date": "2018.10.13", "title": "Филип Попов, БСП: 10-годишното управление на Бойко Борисов не предприема нищо за развитието на Северозападния регион"}
{"url": "http://www.focus-news.net/news/2018/10/13/2577990/sdsm-konstitutsionnite-promeni-ukrepvat-identichnostta-deputatite-na-vmro-dpmne-da-poslushat-volyata-na-mnozinstvoto.html", "text": "Управляващият Социалдемократически съюз на Македония (СДСМ) излезе с реакция на пресконференция на Наум Стоилковски от ВМРО-ДПМНЕ, която скопската електронна медия  A1 On  представя. \r\n„Конституционните промени, представени в парламента на Република Македония, са ключова стъпка за прилагане на преспанския договор, който осигурява бъдещето в ЕС и НАТО с македонска идентичност, призната от целия свят. \r\nС конституционните промени се укрепва македонската идентичност, насърчава се грижата за диаспората и македонците, които живеят в съседните страни и по света, гарантират се границите и териториалната цялост, а с позоваването на конституционните решения от АСНОМ се затвърждава историческият континуитет на държавата. \r\nВолята на гражданите е ясна. Над 80 на сто от всички граждани и над 90 на сто от гражданите, които гласуваха на референдума, ясно казаха, че са за бъдеще в ЕС и НАТО. \r\nВсички депутати, особено тези на ВМРО-ДПМНЕ, трябва да поемат отговорност, вместо интересите на лидерите на партията за амнистия, и на първо място да поставят държавните интереси, а това са интеграцията и пълноправното членство в ЕС и НАТО. \r\nЦялостната процедура е направена съгласно конституцията, законите, правилникът и въз основа на волята на мнозинството от гражданите. \r\nДепутатите на ВМРО-ДПМНЕ трябва да послушат волята на мнозинството и да дадат подкрепа за конституционните промени, които ще укрепят македонската идентичност и ще отворят вратите за влизане в ЕС и НАТО“, се казва в реакцията на СДСМ.  Йонислав Дочев", "date": "2018.10.13", "title": "СДСМ: Конституционните промени укрепват идентичността, депутатите на ВМРО-ДПМНЕ да послушат волята на мнозинството"}
{"url": "http://www.focus-news.net/news/2018/10/13/2577991/zam-ministar-boyko-penkov-tryabva-da-se-obarne-negativizmat-kam-donorstvoto.html", "text": "Трябва да се обърне негативизмът към донорството. Това каза заместник-министърът на здравеопазването д-р Бойко Пенков по време на брифинг в Министерство на здравеопазването, предаде репортер на  Агенция „Фокус“.   „Да кажем, че от 50 потенциални донори, които има в болницата, успяват да убедят близките на максимум един или два от случаите, за да може други нуждаещи се да получат органи и правото на живот. Това е проблем и ключът към всичко е донорство, донорство, донорство“, допълни още заместник-министърът. \"До момента има два подготвени лицензирани центрове за трансплантация на бял дроб, сърце и сърце и бял дроб. Това са две наши болници, водещи, университетски. Има екипи, част от тях вече са преминали начално обучение. Преговаряме с бъдещи университети, университетски болници в чужбина, от Европа и нашите съседи да могат да идват цели екипи от тях в България“, каза д-р Бойко Пенков. По думите му се подготвят логистични програми, за да се използва всяка възможност за реакция. \r\nДеница КИТАНОВА", "date": "2018.10.13", "title": "Зам.-министър Бойко Пенков: Трябва да се обърне негативизмът към донорството"}
{"url": "http://www.focus-news.net/news/2018/10/13/2577995/zam-ministar-boyko-penkov-balgariya-tryabva-da-postigne-deset-donora-na-milion-naselenie-za-da-stane-palnopraven-chlen-na-evrotransplant.html", "text": "България трябва да постигне десет донора на милион население, за да стане пълноправен член на \"Евротрансплант\". Това каза заместник-министърът на здравеопазването д-р Бойко Пенков по време на брифинг в Министерство на здравеопазването, предаде репортер на  Агенция „Фокус“.   По думите на зам.-министъра едва, когато се постигнат тези резултати, страната ни ще може да ангажира чужди трансплантационни центрове да помагат на наши болни. „Докато ние наложим, подготвим хора, за да може тази програма да се прави в България“, поясни още д-р Пенков. Той уточни, че за да се спаси живота на един от българите, чакащи за белодробна трансплантация, който е починал в Правителствена болница, страната ни е преговаряла с държави, извън осемте в организацията \"Евротранслант\", и в сряда е било уредено приемането му в италианска болница, но въпреки че всичко е било уредено, поради усложнения от хода на заболяването му, случаят е завършил фатално.  \r\nДеница КИТАНОВА", "date": "2018.10.13", "title": "Зам.-министър Бойко Пенков: България трябва да постигне десет донора на милион население, за да стане пълноправен член на \"Евротрансплант\""}
{"url": "http://www.focus-news.net/news/2018/10/13/2577994/plovdiv-670-dushi-ot-selo-katunitsa-sa-dali-svoya-vot-na-mestniya-referendum-za-dobiv-na-inertni-materiali-kam-1630-chasa.html", "text": "670 души или близо 36 % от жителите на село Катуница са дали своя вот на местния референдум за добив на инертни материали от находище „Кацара“ към 16.30 часа. Това съобщиха за  Радио „Фокус“ – Пловдив  от Общинската избирателна комисия в Садово. Към този час активността се засилва, гласуването протича нормално и в трите секции. Жителите на Катуница имат възможност да изразят мнението си  „за“ или „против“ добива на инертни материали от землището на селото до 20.00 часа. \r\nЗа да бъде валиден референдумът, трябва да гласуват минимум 40% от имащите право на глас общо 1876 жители на Катуница. Следващото отчитане на избирателната активност ще бъде осъществено след 19.00 часа. \r\nТони МИХАЙЛОВ", "date": "2018.10.13", "title": "Пловдив: 670 души от село Катуница са дали своя вот на местния референдум за добив на инертни материали към 16.30 часа"}
{"url": "http://www.focus-news.net/news/2018/10/13/2578001/lidiya-stoyanova-klub-po-hudozhestvena-gimnastika-pirin-vav-2-riya-darzhaven-turnir-kupite-na-kmeta-na-obshtina-blagoevgrad-uchastvat-nay-silnite-klubove-v-stranata.html", "text": "Във 2-рия Държавен турнир по художествена гимнастика „Купите на Кмета на община Благоевград“ участват най-силните клубове в страната. Това каза за  Радио „Фокус“ - Пирин  Лидия Стоянова, треньор в клуб по художествена гимнастика „Пирин“. „Идеята за този турнир възникна през миналата година - на същите дати, тогава клубът реши той да е като жест към Община Благоевград заради дадената ни възможност да развиваме този красив спорт“, каза още Стоянова. Тази година участват около 30 деца от 17 клуба. На турнира присъстват и момичета от Норвегия, които ще се състезават. „Турнирът ще продължи до 21.00 часа. „Всички деца ще покажат това, което са подготвили. Хубавото в момента е, че турнирът е последна проверка за отборите, преди Държавното първенство, което е на 26 октомври в София, за ансамбли \"А\" категория и на 7 ноември за \"B\" категория индивидуални изпълнители в Стара Загора“, каза Стоянова. По думите ѝ състезанието е започнало с най-малките участници. „Това са двойки младша възраст до 10 години, а след това девойки младша възраст, родени 2006 - 2007 г. . Веднага след това са девойки старша възраст и жени, а в 18.00 часа започва надпреварата при ансамбловите съчетания \"А\" категория, която се очертава да бъде изключително силна, тъй като в турнира ще участват най-силните клубове в страната по художествена гимнастика със своите ансамбли съответно във всички категории“, каза още Стоянова. \r\nЛора КАЛЧЕВА", "date": "2018.10.13", "title": "Лидия Стоянова, клуб по художествена гимнастика „Пирин“: Във 2-рия Държавен турнир „Купите на Кмета на община Благоевград“ участват най-силните клубове в страната"}
{"url": "http://www.focus-news.net/news/2018/10/13/2577998/zdravka-chimeva-spetsialist-v-oblastta-na-organiziranite-pochivki-nablyudava-se-rast-na-balgarite-koito-poseshtavat-zabelezhitelnostite-v-stranata.html", "text": "Наблюдава се ръст на българите, които посещават забележителностите в родината ни. Това каза за  Радио „Фокус“ – Пирин  Здравка Чимева, специалист в областта на организираните почивки. Тя добави, че в България могат да се видят уникални неща, които ги няма никъде другаде в света. „Важно е да уточня, че не е важно колко българи са пътували в чужбина, а по-важно е колко туристи пристигат в България“, коментира Здравка Чимева. По думите ѝ е необходимо е да има политика на Министерството на туризма и да се промени стратегията за  привличане на чуждестранни туристи в България. „Пазарът ни е разпокъсан и нямаме достатъчно силни представителства в чужбина. Необходимо е да има повече хора, които да продават нашия туристически продукт, така ще се предизвика още по-голям интерес“, каза още Здравка Чимева. \r\nДенис НИКИФОРОВ", "date": "2018.10.13", "title": "Здравка Чимева, специалист в областта на организираните почивки: Наблюдава се ръст на българите, които посещават забележителностите в страната"}
{"url": "http://www.focus-news.net/news/2018/10/13/2577986/hristiyan-mitskovski-pravitelstvoto-i-zoran-zaev-vkaraha-darzhavata-v-po-golyama-i-po-opasna-kriza.html", "text": "Република Македония навлиза в обществена, икономическа и политическа криза. С неспособността да се управляват политическите процеси, да се изпълнят резултатите, които се дадоха и които са нужни на гражданите, правителството и Зоран Заев вкараха държавата в по-голяма и по-опасна криза. Това е правителство с изгубена легитимност, правителство което за година и половина буквално не изпълни нито един резултат. Договорът с Гърция е параванът, зад който се движи грабежът на десетилетието, заяви председателят на ВМРО-ДПМНЕ Християн Мицковски, предава скопската електронна медия  „Плюс Инфо“ . \r\n„Кризата не е пречка да продължат търговете за хората от властта, да има 5.3 милиона евро за търг за учебници, който виждаме че се провежда в няколко нови продължения, да се случват кървави търгове в здравеопазването, престъпни иновации, онези трагикомични търгове за лубриканти от 1.5 милиона евро, които правителство представи като борбата за здравето на гражданите, а в същото време болните чакат за инсулин в болниците, а в операционните зали няма дори превръзки. Бизнесите на фамилията на властта стават все по-големи, докато приходите на обикновените граждани намаляват. Казваха, че са за правосъдие, но властта освен да прави политически преследвания, бяга от предложението за нова прокуратура, която истински да се бори против престъпността и корупцията, а бяга, защото престъпността е в самата власт“, заяви Мицковски. \r\nСпоред него няма директни чуждестранни инвестиции, няма нови работни места, нито пък 500 евро средна заплата, няма по-големи пенсии, по-добри условия за студентите, няма възвръщаемост на ДДС, нито по-голяма подкрепа за земеделците. \r\nТой посочи, че ВМРО-ДПМНЕ е против договора за името с Гърция и така ще остане. \r\n„Източникът на кризата, която сега се случва, не е отхвърленият договор с Гърция, не е нито пропадналият референдум, а е самата власт и Зоран Заев, които трябва да си отидат, за може Македония да победи. А ви уверявам, че със силата на народа и общата мъдрост и решителност, Македония ще победи и всички заедно ще се преборим за стабилност, европейско бъдеще и съхранено достойнство“, посочи Мицковски.  Йонислав Дочев", "date": "2018.10.13", "title": "Християн Мицковски: Правителството и Зоран Заев вкараха държавата в по-голяма и по-опасна криза"}
{"url": "http://www.focus-news.net/news/2018/10/13/2577999/varna-na-tarzhestvena-tseremoniya-byaha-vracheni-diplomite-na-osmiya-vipusk-lekari-po-dentalna-meditsina-kam-meditsinskiya-universitet.html", "text": "Дипломите на лекарите по дентална медицина от Випуск 2018 на Факултета по дентална медицина към Медицински университет – Варна бяха връчени на тържествена церемония в зала 1 на Фестивален и конгресен център – Варна. Това съобщиха от  Медицински университет – Варна . Общо 56 дипломанти, сред които 5 от англоезичната програма на обучение, положиха Хипократовата клетва, която прочете деканът на факултета проф. д-р Стефан Пеев, и получиха дипломите си от ректора на университета проф. д-р Красимир Иванов. В академичното си слово проф. Иванов се обърна към абсолвентите с думите: „Научихте много от своите преподаватели, преодоляхте предизвикателства в името на науката и постигнахте своя първи най-голям успех - увереността, че имате най-добрата основа, върху която ще съградите бъдещето си! Днес ви виждам заредени с амбиция, знания и умения да постигнете всичко онова, за което мечтаете, защото великото изкуство да се научи много, е да се започне с една малка крачка.“ \r\nТрима са дипломантите с отличен успех от следването си, а „Първенец на Випуск 2018 г.“ е д-р Елица Николова, която получи наградата на Факултета по дентална медицина, както и парична награда от кмета на Варна, която връчи зам.-кметът Пейчо Пейчев. За всички отличници на випуска имаше парична награда от ректора на МУ - Варна проф. Иванов. Председателят на Студентски съвет Божидар Касабов връчи годишната награда за активна студентска дейност през годините на обучение и високи заслуги в изграждането и развитието на съвременния облик на Студентски съвет в МУ – Варна на отличника д-р Даниел Рачев. Приветствие към младите лекари по дентална медицина отправиха деканът на факултета по дентална медицина на МУ - Пловдив проф. д-р Георги Тодоров, зам.-деканът на Факултета по дентална медицина на МУ-София проф. Божидар Йорданов и акад. проф. д-р Николай Попов. Сред гостите на церемонията бяха още зам. кметът Пейчо Пейчев, председателят на Постоянната комисия по здравеопазване към Общински съвет - Варна доц. Антоанета Цветкова, декани и зам.-декани на факултетите по дентална медицина от медицинските университети в София и Пловдив, изпълнителният директор на УМБАЛ „Св. Марина“- Варна проф. д-р Валентин Игнатов, преподаватели, родители и гости. Поздравителни адреси към дипломантите и академичното ръководство бяха получени от председателя на Общински съвет - Варна Тодор Балабанов, ректора на ТУ - Варна проф. инж. Росен Василев, председателя на Български лекарски съюз проф. д-р Николай Шарков. \r\nМузикален поздрав към младите лекари по дентална медицина поднесоха второкурсничките в специалност „Медицина“ на МУ - Варна Мерлин и Нермин Игнатови и третокурсникът в специалност „Фармация“ Сезгин Алков.", "date": "2018.10.13", "title": "Варна: На тържествена церемония бяха връчени дипломите на Осмия випуск лекари по дентална медицина към Медицинския университет"}
{"url": "http://www.focus-news.net/news/2018/10/13/2578002/sport-tieri-anri-zapochva-v-monako-ot-ponedelnik.html", "text": "Французинът Тиери Анри официално беше обявен за треньор на Монако, съобщава „Екип“. Легендарният нападател на Арсенал и френски национал напусна работата си на асистент в белгийския национален отбор и пристигна в княжеството, където подписа договор за 3 години.  \r\nМонако преди няколко дни уволни Леонардо Жардим след десет мача без победа. Португалецът, който води „монегаските“ повече от 4 години, е получил солидно обезщетение за прекратяването на договора си. Според „A Бола“ 44-годишният Жардим е взел от клуба 7 млн. евро неустойка.", "date": "2018.10.13", "title": "Спорт: Тиери Анри започва в Монако от понеделник"}
{"url": "http://www.focus-news.net/news/2018/10/13/2578000/nikolay-ivanov-bsp-vsyaka-godina-vsledstvie-na-demografiyata-i-emigratsiyata-naselenieto-na-balgariya-namalyava-s-okolo-40-50-hil-dushi.html", "text": "Всяка година вследствие на демографските проблеми и емиграцията изчезва град като Монтана. Всяка година населението на България намалява с около 40-50 хил. души. Това каза народният представител от ПГ на „БСП за България“ Николай Иванов по време на инициираната от Обединението на жените социалистки от БСП – София кръгла маса на тема „Ролята на жените за преодоляване на демографската криза и диспропорциите в изоставащите северозападни райони“ в Монтана, предаде репортер на  Агенция „Фокус“ . Николай Иванов допълни, че за него няма по-голям проблем от страшната демографска катастрофа не само за Северозападния регион, но и за цялата страна. „Твърде наивно е да се вярва, че управляващите, въпреки заявените си амбиции преди началото на този управленски мандат, ще направят каквото и да е било за страшното обезлюдяване и тежките социални неравенства, в които живеем всички“, коментира той. Според него изключително важно е да се търсят и по-скоро да се идентифицират причините и проблемите, довели до тази ситуация и да се работи за изграждането на решения. „Трябва да се готвим за времето, надявам се това да е скоро, когато ще покажем воля за решаването на тези тежки проблеми“, изтъкна той. По думите му няма по-естествен процес от обединяването на дамите и те трябва да бъдат двигатели на инициативата, да се покаже, че наистина в България има политици и партия, която да реши тези проблеми. „Всяка година населението на България намалява с около 40-50 хил. души“, каза той. Според него в големите градове това намаляване не е толкова осезаемо, но в малките населени места е страшно. \"Имаме вече призрачни села, в които са останали една шепа възрастни хора, които не знам как оцеляват и как живеят\", допълни Николай Иванов.", "date": "2018.10.13", "title": "Николай Иванов, БСП: Всяка година вследствие на демографията и емиграцията населението на България намалява с около 40-50 хил. души"}
{"url": "http://www.focus-news.net/news/2018/10/13/2578004/veliko-tarnovo-izlozhenie-za-badeshti-i-nastoyashti-roditeli-shte-se-provede-v-dvoretsa-na-kulturata-i-sporta.html", "text": "Изложение за бъдещи и настоящи родители, бебета, деца и цели семейства ще се проведе в Двореца на културата и спорта. Family Days Expo се провежда за втора поредна година с изключителната подкрепа на Община Велико Търново, съобщи за  Радио „Фокус“ – Велико Търново  Тони Калушкова, акушерка и една от организаторките. Тя уточни, че събитието ще се случи в навечерието на Деня на християнското семейство – 17 ноември. То ще протече в рамките на два дни – 17 и 18 ноември, в Двореца на културата и спорта. „Идеята е в рамките на тези дни за родителите от нашия регион и не само, защото смятаме, че събитието ще се посети и от хора от близките населени места, да предложим възможност за тях да се докоснат до различни стоки и услуги, свързани с периода на бременността, майчинството и цялото родителство. Ще има много работилници, томболи и награди. Смятаме да направим не просто изложение на стоки и услуги, а забавно преживяване, както за родителите, така и за децата“, обясни още Тони Калушкова. При първото изложение, което е било само за местни фирми и организации, е имало доста сериозен интерес. Това и причината за разширяване на събитието. Експертът посочи, че търновските семейства са отворени към подобни инициативи, което дава стимул на специалистите да ги организират. \r\nЛуиза ТРАНЧЕВА", "date": "2018.10.13", "title": "Велико Търново: Изложение за бъдещи и настоящи родители ще се проведе в Двореца на културата и спорта"}
{"url": "http://www.focus-news.net/news/2018/10/13/2578006/plovdiv-vremenno-e-ogranicheno-dvizhenieto-po-pat-ii-86-asenovgrad-bachkovo-pri-vtoriya-tunel-v-rayona-na-selo-bachkovo-poradi-patnotransportno-proizshestvie.html", "text": "Временно е ограничено движението по път II-86 Асеновград - Бачково при втория тунел в района на село Бачково поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки указанията на „Пътна полиция“ по обходен маршрут през град Кричим по път III-866 Девин - Кричим.", "date": "2018.10.13", "title": "Пловдив: Временно е ограничено движението по път II-86 Асеновград - Бачково при втория тунел в района на село Бачково поради пътнотранспортно произшествие"}
{"url": "http://www.focus-news.net/news/2018/10/13/2578005/kaloyan-pargov-bsp-sofiya-dopusnatata-restitutsiya-na-imoti-kato-kashtata-na-yavorov-beshe-ogromna-greshka.html", "text": "Реституцията на имоти като къщата на Пейо Яворов беше огромна грешка, която държавата допусна преди години. Това заяви лидерът на БСП - София Калоян Паргов по повод новината, че къщата, в която е живял българският поет и революционер, е обявена за публична продан от частен съдебен изпълнител, съобщиха от пресцентъра на  БСП - София . „БСП винаги е настоявала да не се допуска реституиране на такива имоти, като къщата на Пейо Яворов. Държавата трябваше да търси други механизми за обезщетяване на собствениците. Какво по-голямо доказателство за правилността на нашата позиция от това, което се случи с къщата на Яворов? Този лош и срамен пример трябва да е сигнал за управляващите не само в Столична община. Мисля, че е крайно време и Министерството на културата да помисли за трайно разрешаване на проблема със собствеността на подобни имоти и запазването на културно-историческото наследство\", коментира Калоян Паргов. „Сега е много важно да бъдат осигурени средства, с които къщата музей да бъде ремонтирана, a сбиркатa - реставриранa\", добави той. \r\nСпоред Калоян Паргов един от най-големите български поети на ХХ век, какъвто е Пейо Яворов, не заслужава подобно безотговорно отношение от следовниците си. Още повече, че в началото на 2018 г. беше отбелязана 140-ата годишнина от рождението му. \r\n„През 2018 г. честваме и 105 години от основаването на Съюза на българските писатели. Предвид тези две годишнини, не можем да допуснем къщата-музей на Пейо Яворов, която е един от културните символи на София, да бъде продадена на публичен търг от частен съдебен изпълнител\", коментира още Калоян Паргов. „С колегите от групата на БСП настояваме Столичният общински съвет да разгледа доклад с предложение за закупуване на тази къща. След като управляващите в Столична община харчат толкова много средства за ремонт на инфраструктурата, мисля, че ще намерят един милион, за да откупят този символ на културата в града ни. Управляващите постоянно твърдят, че културно-историческото наследство е важно и трябва да бъде пазено. Ето, че дойде момент, в който трябва да го докажат и с действията си\", каза още Паргов.", "date": "2018.10.13", "title": "Калоян Паргов, БСП - София: Допуснатата реституция на имоти като къщата на Яворов беше огромна грешка"}
{"url": "http://www.focus-news.net/news/2018/10/13/2577997/the-washington-times-demokraticheskata-partiya-iska-da-znae-dali-amerikanskoto-razuznavane-e-bilo-nayasno-sas-zagovora-sreshtu-sauditskiya-zhurnalist-dzhamal-hashogi.html", "text": "Демократическата партия отправи искане към президентската администрация на Доналд Тръмп да обяви всичко, което знае за изчезването на Джамал Хашоги, журналист, за който се смята, че е бил убит от саудитски агенти, след като е влязъл в консулството на Саудитска Арабия в Истанбул, пише американското електронно издание  The Washington Post . \r\nТръмп вече обяви, че иска случаят да бъде разнищен и да се разбере какво се е случило с Хашоги и много членове на американския Конгрес отправиха сериозни заплахи към правителството на Саудитска Арабия, в случай че се разбере, че то е организирало убийството. \r\nНо няколко демократи намекнаха, че вярват че американското правителство може и да е било наясно с плановете на Саудитска Арабия предварително. \r\nЧленовете на Камарата на представителите Марк Покан (Уисконсин) и Ро Кана (Калифорния) са инициирали подписка, която иска американското разузнаване да разкрие дали е имало информация за плановете и дали е предупредило Джамал Хашоги. \r\n„Имайки предвид дълбоките отклонения на това потенциално престъпление, предварителното знание от страна на САЩ за плановете на Саудитска Арабия да задържи Хашоги и дали американското разузнаване е извършило своя дълг да предупреди (Хашоги), ние възнамеряваме да използваме пълната сила на конгресния контрол и разследващите сили, за да се сдобием с тези въпроси, ако никой не ни ги даде“, заявиха законодателите в писмо към директора на Националното разузнаване Дан Коутс.  Йонислав Дочев", "date": "2018.10.13", "title": "The Washington Times: Демократическата партия иска да знае дали американското разузнаване е било наясно със заговора срещу саудитския журналист Джамал Хашоги"}
{"url": "http://www.focus-news.net/news/2018/10/13/2578008/kyustendil-shofyorite-tryabva-da-se-dvizhat-s-povisheno-vnimanie-po-glaven-pat-e-79-mezhdu-dolna-dikanya-i-dupnitsa-zaradi-preminavashti-s-visoka-skorost-motoristi.html", "text": "Шофьорите трябва да се движат с повишено внимание по главен път Е-79 между Долна Диканя и Дупница в двете посоки, където се движат групи мотористи с висока скорост и създават предпоставки за пътнотранспортно произшествие, съобщи  слушател на Радио „Фокус“ .", "date": "2018.10.13", "title": "Кюстендил: Шофьорите трябва да се движат с повишено внимание по главен път Е-79 между Долна Диканя и Дупница заради преминаващи с висока скорост мотористи"}
{"url": "http://www.focus-news.net/news/2018/10/13/2578011/plovdiv-intenziven-e-trafikat-po-uchastaka-na-avtomagistrala-trakiya-patnite-nastilki-sa-suhi-i-prohodimi.html", "text": "Интензивен е трафикът по участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Натоварено движение се отчита и по пътищата Пловдив - Асеновград и Пловдив - Карлово. Пътните настилки на територията на областта са сухи и нормално проходими. До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Остава ограничено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 2 ноември движението по пътя Пловдив - Асеновград ще се извършва двупосочно в едното платно поради ремонтни дейности. Все още е забранено движението на камиони над 12 тона по пътя Поповица - Болярци, поради намален габарит на пътното платно на мост в село Поповица. Повишена опасност от образуването на свлачища и срутища има по направленията Бачково - Нареченски бани, Юговско ханче - Югово - Лъки и Кричим - Девин. \r\nТрафикът на територията на град Пловдив е интензивен към този час на деня. Натоварено е движението по булевардите „Найчо Цанов“, „Цар Борис III Обединител“, „Христо Ботев“ и „Шести септември“. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. \r\nТони МИХАЙЛОВ", "date": "2018.10.13", "title": "Пловдив: Интензивен е трафикът по участъка на автомагистрала „Тракия“, пътните настилки са сухи и проходими"}
{"url": "http://www.focus-news.net/news/2018/10/13/2578010/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, предаде репортер на  Радио „Фокус“ – Пазарджик . Има много товарни автомобили и в двете посоки. Патрул на „Пътна полиция“ е разположен на изхода на Пазарджик в посока Пловдив. Въведени са скоростни ограничения на разклоните за селата Мало Конаре, Говедаре и Цалапица. Пътните настилки са сухи. \r\nАлбена ЖИЛЕКОВА", "date": "2018.10.13", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/10/13/2578003/zam-ministar-boyko-penkov-obsazhdame-normativni-promeni-svarzani-s-transplantatsiite.html", "text": "Обсъждаме нормативни промени, свързани с трансплантациите. Това каза заместник-министърът на здравеопазването д-р Бойко Пенков по време на брифинг в Министерство на здравеопазването, предаде репортер на  Агенция „Фокус“.   „Обсъждаме нормативни промени, включително законите във връзка с трансплантациите. В момента Законът за трансплантации на органи, тъкани и клетки е един \"тюрлю-гювеч\", който обхваща всичко. Една от идеите е да го разделим. Да направим специални текстове, които касаят органната трансплантации и да облекчим подзаконовата нормативна база, така че да улесним максимално работата на колегите в мрежата“, заяви д-р Пенков. По думите му има дребни неща, които са изключително важни и трябва да се направят бързо, за да се облекчи работата на всички в системата и да има успехи. На въпрос дали ще се закрие Агенцията по трансплантации, д-р Пенков обясни, че се обсъжда оптимизация на работа, а не да се закрива дейност. По думите му страната ни изпуска донори поради отказ на близки. \"Има проблеми в организацията и негативно отношение към донорството от страна на хората\", допълни заместник-министърът.   \r\nДеница КИТАНОВА", "date": "2018.10.13", "title": "Зам.-министър Бойко Пенков: Обсъждаме нормативни промени, свързани с трансплантациите"}
{"url": "http://www.focus-news.net/news/2018/10/13/2578007/d-r-mihail-hristov-izpalnitelna-agentsiya-po-transplantatsiya-v-evropeyskata-klasatsiya-po-donorstvo-sme-na-opashkata.html", "text": "В европейската класация по донорство сме на опашката. Това каза изпълнителният директор на Изпълнителната агенция по трансплантация д-р Михаил Христов по време на брифинг в Министерство на здравеопазването, предаде репортер на  Агенция „Фокус“.   „За тази година досега имаме 10 трупни донора, бъбречни трансплантации от трупен донор имаме 13, бъбречни трансплантации от жив донор – 3, общо 16. Сърдечни трансплантации имаме 4, чернодробни трансплантации от трупен донор – 8 и чернодробни от жив донор – 2, общо 10. Стана ясно, че за да станем официален член на \"Евротрансплант\" на нас ни трябват по 10 донора на милион. Кръгло 70, ние в момента имаме 10, миналата година сме имали 19. Губят ни се около три четири пъти върху това количество донори, което имаме досега“, заяви още д-р Христов. \r\n„Освен подкрепата министерството и пациентските организации, медиите са третата най-важна страна за постигане на целта за донорство и трансплантации в България“, каза още д-р Христов. „Честно да ви кажа не бях запознат какво се е правило с подробности, защото не съм се занимавал с тази тема. Оттук нататък ще обединим всички основни фактори“, каза д-р Христов. По думите му трябва да се поднесе информацията на българските граждани, какво значи донорство. „Уверен съм, че ще имаме успех, защото подкрепата на ръководството на Министерството в момента е налице“, допълни още д-р Христов.  \r\nДеница КИТАНОВА", "date": "2018.10.13", "title": "Д-р Михаил Христов, Изпълнителна агенция по трансплантация: В европейската класация по донорство сме на опашката"}
{"url": "http://www.focus-news.net/news/2018/10/13/2578013/veliko-tarnovo-chitalishteto-v-selo-malki-chiflik-otbelyaza-90-godini-ot-osnovavaneto-si.html", "text": "НЧ „Светлина 1928” във великотърновското село Малки Чифлик отбеляза 90 години от основаването си, предаде репортер на  Радио „Фокус“ – Велико Търново . На сцената в центъра на селото се изявиха самодейци от селата Балван, Шемшево, Присово и Дебелец. Участие взе и клубът за народни танци „Чифликчии” към културната институция. Тържествено слово произнесе председателят на читалището Светла Боева. Тя изказа благодарност към всички, подпомогнали читалището през годините и връчи благодарствени грамоти на спомоществователите. \r\nПрисъстваха читалищни дейци, председатели на читалища, културни дейци, жители на Малки Чифлик. Празникът бе с благотворителна кауза под надслов: „Да опазим и съхраним Читалището за нашите деца“. \r\nНадежда КРЪСТЕВА", "date": "2018.10.13", "title": "Велико Търново: Читалището в село Малки Чифлик отбеляза 90 години от основаването си"}
{"url": "http://www.focus-news.net/news/2018/10/13/2578018/varna-vav-vsichki-detski-yasli-v-grada-ima-sazdadena-organizatsiya-za-rabota-pri-vloshena-meteorologichna-obstanovka-i-pri-loshi-zimni-usloviya.html", "text": "Във всички детски ясли във Варна има създадена организация за работа при влошена метеорологична обстановка и при лоши зимни условия. Това съобщиха за  Радио „Фокус“ – Варна  от Община Варна по повод готовността на детските заведения за зимния сезон. 12 общински детски ясли има на територията на общината. Децата в 12-те самостоятелни детски ясли се отглеждат, възпитават и обучават от 383 служители – медицински сестри, педагози, психолози и детегледачки. „Създадена е организация за работа при влошена метеорологична обстановка и при лоши зимни условия. През зимния период ежедневно в Дирекция „Здравеопазване” се подават справки от всички детски ясли до 9.00 часа, където се дават сведения за състоянието на отоплителната система в детското заведение, почистени ли са и са проходими всички входове към детското заведение, има ли опасни дървета и клони в двора или около оградата на детското заведение, обезпечено ли е детското заведение с достатъчно количество гориво, както и има ли налични резервни количества хранителни продукти при необходимост“, уточниха от Общината. \r\nМарияна ВАЛЕНТИНОВА", "date": "2018.10.13", "title": "Варна: Във всички детски ясли в града има създадена организация за работа при влошена метеорологична обстановка и при лоши зимни условия"}
{"url": "http://www.focus-news.net/news/2018/10/13/2578012/d-r-mihail-hristov-izpalnitelna-agentsiya-po-transplantatsiya-shte-napravim-vsichko-neobhodimo-barzo-da-osigurim-transplantatsii-na-horata-v-listata-na-chakashtite-za-byal-drob.html", "text": "Ще направим всичко необходимо най-бързо да осигурим трансплантации на хората в листата на чакащите за бял дроб. Това каза изпълнителният директор на Изпълнителната агенция по трансплантация д-р Михаил Христов по време на брифинг в Министерство на здравеопазването, предаде репортер на  Агенция „Фокус“.  По думите на д-р Христов 16 души към момента чакат белодробна трансплантация. „За бъбрек в листата на чакащите са записани 1011 човека, за черен дроб - 43, за сърце - 40“, допълни още д-р Христов. „Водим преговори, доста са напреднали. Подробности няма как да кажа, защото не сме приключили окончателно с тях. Като един много добър вариант, след като имаме застой в отношенията си със страните членки от \"Евротрансплант\", следващият логичен вариант е специалисти от чужбина идват и правят трансплантации в България. По същото време се обучава и наш екип. Според мен не може да оставим гражданите, които се нуждаят от белодробна трансплантация да са в малко по-различно положение, отколкото другите, които чакат трансплантация на бъбреци, сърце и черен дроб“, допълни още д-р Христов.  \r\nВъв връзка с прекратения договор за трансплантации във Виена, д-р Христов обясни: „Имаме застой, прекратена кореспонденция с болницата от Есен. Имаме запитване от \"Евротрансплант\" до страните членки на организацията, кои болници от техните страни ще имат желание да работят в България. Отзовали са се болницата в Есен и болинцата в град Йена“, каза още д-р Христов. По думите му в Есен е пратен един екип от трима души от болница „Св. Екатерина“, които са минали обучение. „Оттам нататък в Есен има прокурорско разследване, точно в трансплантационния център на болницата. Може би заради това е затруднена самата кореспонденция между Агенцията и Есен. Всичко това доведе до извода, че след като нямаме възможност да реализираме помощ на чакащите български граждани, трябва да намерим друг начин. Другият начин е този, който ви споменах. Търсим други центрове“, допълни още д-р Христов. Стана ясно, че специалисти ще идват на място да обучават български кадри.   \r\nПо отношение на договора с Виена, д-р Христов уточни, че той е изтекъл май месец миналата година. „Евротланспант получава от борда на директорите  на болницата във Виена отказ да продължат договора, същото е в положението и на Румъния. Най-вероятно това е причината, но тогава не се е знаело, че е това“, каза още д-р Христов и уточни, че отказът е от страна на самата болница.  \r\nДеница КИТАНОВА", "date": "2018.10.13", "title": "Д-р Михаил Христов, Изпълнителна агенция по трансплантация: Ще направим всичко необходимо бързо да осигурим трансплантации на хората в листата на чакащите за бял дроб"}
{"url": "http://www.focus-news.net/news/2018/10/13/2578015/emiliya-maslarova-bsp-momentnata-kartina-na-balgariya-pokazva-edni-ot-nay-visokite-stoynosti-na-smartnost-v-es.html", "text": "Моментната картина на България показва едни от най-високите стойности на смъртност в ЕС, водещи са сърдечно съдовите и злокачествените заболявания. Това каза председателят на Съвета по социална политика към НС на БСП проф. Емилия Масларова по време на инициираната от Обединението на жените социалистки от БСП – София кръгла маса на тема „Ролята на жените за преодоляване на демографската криза и диспропорциите в изоставащите северозападни райони“, която се провежда в Монтана, предаде репортер на  Агенция \"Фокус\".  Според Масларова ситуацията в коефициента на раждаемост е динамична, в някои случаи се доближава до европейските стойности и понякога спада. „Това е една картина, която показва, че България изостава. Ние сме забравили стимулите за работещото, знаещото, социализираното и обществено ангажираното семейство“, каза тя. По думите й младите българи не избират да остават в България, защото смятат, че тук няма перспектива за развитие, и според нея те виждат дисбаланса в доходите и големите социални неравенства.  \r\nСпоред  проф. Нено Димов , доцент по „Икономическа и социална география“ в Софийския Университет „Св. Климент Охридски“, Северозападният регион е район, който изостава в демографско развитие. „През последните години бяха направени планове, стратегии за намаляване на това негативно развитие, но тенденциите в демографската криза се запазват“, обясни още той. Проф. Димов допълни, че след като няма промяна в ситуацията, това означава, че техниките, които се използват не са ефективни. „Могат да се постигнат добри резултати на базата на силни икономически стимули, приоритетно развитие на индустриалния сектор в икономиката, откриване на нови работни места и нова среда за живот на хората в региона,“ изтъкна той. Професор Нено Димов отбеляза, че без образование не може да се говори за положителна динамика в демографската ситуация на Северозапада.", "date": "2018.10.13", "title": "Емилия Масларова, БСП: Моментната картина на България показва едни от най-високите стойности на смъртност в ЕС"}
{"url": "http://www.focus-news.net/news/2018/10/13/2578014/zam-ministar-boyko-penkov-za-6-mesetsa-tryabva-da-postignem-donorska-programa-i-da-startirame-transplantatsionna.html", "text": "За 6 месеца трябва да постигнем донорска програма и да стартираме трансплантационна. Това каза заместник-министърът на здравеопазването д-р Бойко Пенков по време на брифинг в Министерство на здравеопазването, предаде репортер на  Агенция „Фокус“.    Д-р Пенков уточни, че именно за това пътната карта е за 6 месеца. По думите му това е приоритет на екипа на Министерство на здравеопазването и на правителството. \"Знаете, че има отпуснати средства в МЗ за лечение на хора, които имат нужда от трансплантации в България и в чужбина. Всяка една дейност, която се извършва по трансплантология се финансира, така че да не остане за сметка на лечебните заведения и на болниците. Включително ще бъдат ангажирани допълнителни ресурси, за да можем по някакъв начин да решим нещата. Хич не ми се иска да изразявам съболезнования и в следващите месеци и години. За това сме амбицирани да се борим, така че хората да имат достъп до подобен тип помощ и грижа в страната“, каза той. На въпрос кои са двата центъра в България, които са лицензирани за трансплантации, заместник-министърът уточни, че става въпрос за болниците „Св. Екатерина“ и „Лозенец“. Попитан  дали има проблем наши пациенти да бъдат трансплантирани, д-р Пенков заяви, че продължава битката и преговорите, но до момента няма положителен отговор. \r\nДеница КИТАНОВА", "date": "2018.10.13", "title": "Зам.-министър Бойко Пенков: За 6 месеца трябва да  постигнем донорска програма и да стартираме трансплантационна"}
{"url": "http://www.focus-news.net/news/2018/10/13/2578020/plovdiv-motorist-e-postradal-pri-katastrofa-na-patya-asenovgrad-selo-bachkovo-obhodniyat-marshrut-e-po-patya-devin-krichim.html", "text": "Моторист е пострадал при катастрофа на пътя между Асеновград и село Бачково. Това съобщи за  Радио „Фокус“ – Пловдив  дежурният в Областното пътно управление. Според подадената информация към 17.00 часа е станала катастрофа между мотор и лек автомобил при втория тунел в района на село Бачково. По предварителни данни мотористът не е пострадал тежко. Към момента движението в участъка на катастрофата е преустановено поради извършването на оглед. „Очаква се движението да се възстанови най-късно до час“, коментира дежурният в Областното пътно управление. Шофьорите трябва да се движат с повишено внимание и съобразена скорост по обходен маршрут по пътя Девин - Кричим. \r\nТони МИХАЙЛОВ", "date": "2018.10.13", "title": "Пловдив: Моторист е пострадал при катастрофа на пътя Асеновград - село Бачково, обходният маршрут е по пътя Девин - Кричим"}
{"url": "http://www.focus-news.net/news/2018/10/13/2578017/d-r-georgi-hinkov-chakashtiyat-za-belodrobna-transplantatsiya-adrian-petkov-pochina-sled-uslozhnenie.html", "text": "Чакащият за белодробна трансплантация Адриан Петков почина след усложнение. Това каза д-р Георги Хинков по време на брифинг в Министерство на здравеопазването, предаде репортер на  Агенция „Фокус“.   „Става дума за Адриан Петков, пациент на 29 години, с муковисцидоза, който е пациент на нашата болница от осем дена. Доколкото знам вие сте запознати с неговото състояние предварително и с борбата на родителите той да стигне до трансплантация. За съжаление в момента, в който ние се запознахме с Адриан, той беше контраиндициран за извършване на трансплантация поради ред причини, които не знам дали е уместно да излагам пред вас. Нашият екип със съдействието на министерството успя да се свърже с болница в Италия, които откликнаха на молбата ни за транспортиране на Адриан при тях и за продължаване на лечението с идеята, ако може състоянието да бъде подобрено, така че да бъде извършена и трансплантация“, каза още д-р Хинков. По думите му за съжаление тази болест е с необичаен ход и прогресиращ. „При него бяха налице много усложнения на болестта, които са били причина днес за внезпно настъпило допълнително усложнение, с което нашите екипи не успяха да се справят“, допълни още д-р Хинков.  \r\nДеница КИТАНОВА", "date": "2018.10.13", "title": "Д-р Георги Хинков: Чакащият за белодробна трансплантация Адриан Петков почина след усложнение"}
{"url": "http://www.focus-news.net/news/2018/10/13/2578022/varna-praznichna-vechernya-i-petohlebie-se-otsluzhvat-v-hram-sveta-petka-po-povod-petkovden.html", "text": "Празнична Вечерня и Петохлебие се отслужват в храм „Света Петка“ във Варна, предаде репортер на  Радио „Фокус“ – Варна . На 14 октомври православната църква почита Св. преподобна Параскева - Петка Епиватска (Търновска). По този повод в едноименния храм във Варна се отслужва празнично вечерно богослужение, а утре от 9.00 часа ще бъде отслужена празнична света Литургия. \r\nПреподобна Петка от дете се отдала на усилено изучаване на Свещеното Писание и всячески помагала на гладни и голи, като често им давала дори и дрехата от гърба си. Скоро след смъртта на своите родители преподобна Петка обходила най-известните пустини и места, където се подвизавали велики Божии угодници. В Палестина през време на усърдна молитва Божи глас ѝ наредил да се върне в родното си място, което тя и сторила. Там скоро се поминала, без някой да знае нейното минало. \r\nСлед време в нейния гроб бил погребан един неизвестен моряк. Тялото на преподобната било намерено нетленно. Ангел Господен насън се явил на един благочестив монах стълпник, като му открил, че това нетленно тяло е на св. Петка. На другия ден свещите мощи били най-тържествено пренесени в катедралния храм на Епиват „Св. 12 апостоли“. \r\nМощите на преподобна Петка Българска са пренесени в град Яш, Румъния, гдето почиват и досега, дълбоко почитани от целия румънски народ. Още от древни времена паметта на св. Петка – Параскева се тачи благоговейно както в България, така и в Гърция, Сърбия и Румъния. \r\nСпоред народните обичаи от Петковден започва сиромашкото лято и от това време започва усилено приготовление на зимнината – туршии, мармалади, сушени плодове, зеле, дърва и др. \r\nНа св. Петка предимно се молят жените и децата, на които тя е най-усърдна закрилница. св. Петка заедно със св. Иван Рилски е покровителка на целия български народ. \r\nМарияна ВАЛЕНТИНОВА", "date": "2018.10.13", "title": "Варна: Празнична Вечерня и Петохлебие се отслужват в храм „Света Петка“ по повод Петковден"}
{"url": "http://www.focus-news.net/news/2018/10/13/2578021/veliko-tarnovo-dvizhenieto-po-pat-debelets-sredni-kolibi-elena-e-ogranicheno-za-mps-nad-10-tona-poradi-namalen-gabarit-na-patnoto-platno.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Времето е слънчево. Температурата е 19 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, а обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Ограничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235 за Полски Сеновец – път I-5 Полски Тръмбеш – път-502 – Обединение и обратно. Движението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.13", "title": "Велико Търново: Движението по път Дебелец – Средни колиби – Елена е ограничено за МПС над 10 тона поради намален габарит на пътното платно"}
{"url": "http://www.focus-news.net/news/2018/10/13/2578023/pregled-na-mezhdunarodnite-novini-do-18-chasa-agentsiya-fokus.html", "text": "Гръцката полиция обяви, че е извадила телата на 11 души, за които се вярва, че са мигранти наскоро преминали границата с Турция, след като автомобилът, с който са пътували, е катастрофирал в Северна Гърция, предава електронното издание на гръцкия вестник  Kathimerini . \r\nПолицията поясни, че катастрофата се е случила малко след 05:00 часа в събота близо до град Кавала. \r\nАвтомобилът, който е пътувал към Солун, се е сблъскал с тир, насочен в обратната посока и е избухнал в пламъци. \r\nВсички в автомобила са били убити. Шофьорът на тира е в болница и получава медицинска помощ. \r\n***  Лидерът на северноирландската Демократична юнионистка партия, която подкрепя правителството на британския премиер Тереза Мей, Арлийн Фостър заяви, че предпочита Брекзит без споразумение пред лошо такова, заявявайки че настоящето предложение ще анексира перманентно Северна Ирландия от останалата част на Обединеното кралство, предава  Reuters . \r\nПишейки във вестник „Belfast Telegraph“, Фостър също така посочи, че желае споразумение, което ще е полезно и за Република Ирландия и добави, че ще пътува до Дъблин за разговори в понеделник. \r\n***   Земетресение с магнитуд 6.6 по скалата на Рихтер е регистрирано северозападно от Курилските острови, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 23:10 часа местно време (14:10 часа българско време) на дълбочина от 460 км. Епицентърът е на 264 км северозападно от Озерновский и на 357 км западно от Петропавловск. \r\nЗасега няма данни за жертви и материални щети и не се съобщава за опасност от цунами. \r\n***  Председателят на албанската опозиционна Демократическа партия Лулзим Баша заяви, че когато неговата партия дойде на власт ще проведе референдум за връщане на смъртното наказание в страната, предава  „Радио Свободна Европа“  в македонската си редакция. \r\n„Връщането на смъртното наказание е въпрос, който беше иницииран от албанските граждани, но аз лично съм подготвен да го поставя пред целия албански народ чрез референдум, когато ДП получи отговорността да управлява страната“, заяви Баша в албанското село Шели. \r\n***  Президентът на Украйна Петро Порошенко се надява, че промените в конституцията на страната, които ще закрепят евроатлантическите стремежи на украинския народ, ще бъдат приети в скоро време, съобщава пресслужбата на президента, след неговата реч в Херсонската област, предава  РИА Новости . \r\nПо-рано парламентът на Украйна изпрати президентски законопроект за промени в конституцията на експертиза в Конституционния съд на страната. \r\n„Преди няколко седмици, украинската Върховна Рада подкрепи предложенията на президента за промяна на конституцията относно укрепването на европейския и евроатлантическия избор на украинския народ. 321 гласуваха „За“. Повече от нужното конституционно мнозинство е твърда гаранция, че в близко време тези изменения в конституцията ще бъдат приети“, заяви Порошенко. \r\n***  Бившата Югославска Република Македония (БЮРМ) ще може да се присъедини към НАТО и Европейския съюз единствено, ако приложи договора за името с Гърция, заяви министър-председателят Алексис Ципрас, предава електронното издание на гръцкия вестник  Kathimerini . \r\n„Ако Скопие откаже споразумението, то трябва да знае, че няма да има друга подобна възможност да влезе в ЕС, международните организации и отбранителните алианси“, заяви Ципрас пред централния комитет на своята партия. \r\n„Няма да приемем присъединяването на съседната ни страна под конституционното ѝ име „Република Македония“, посочи той. \r\nВ петък министърът на отбраната на Гърция Панос Каменос, който е и лидер на по-малкия коалиционен партньор „Независими гърци“, защити своето по-ранно предложение за алтернатива на договора за името, подписан между Атина и Скопие през юни. \r\n„Тези от нас, които държат позиции на отговорност в тази държава, трябва да се научат да работят повече, да са по-ефективни и да говорят по-малко“, заяви Ципрас, очевидно визирайки коалиционния си партньор. \r\n„Но над всичко, трябва да говорим когато трябва, не когато не трябва“, заключи гръцкият премиер. \r\n***  Президентът на САЩ Доналд Тръмп заяви, че е възможно Саудитска Арабия да стои за изчезването на журналиста Джамал Хашоги и предупреди, че Вашингтон ще наложи „тежко наказание“, ако това се окаже истина, предава  AFP . \r\n„Ще стигнем до дъното на този случай и ще има тежко наказание“, заяви Тръмп пред американския телевизионен канал „CBS“. \r\n„Към този момент те го отричат и то яростно. Може ли да са те? Да“, добави той. \r\n***  Белият дом е добавил две високопрофилни жени, които са и посланички на САЩ, към списъка с кандидати за наследник на Ники Хейли в ООН – Джейми МакКорт и Кели Найт Крафт, твърдят двама висшестоящи представители на президентската администрация –  пише американското електронно издание  Politico . \r\nДвамата представители завиха, че президентът Доналд Тръмп е склонен да избере жена за поста и – макар да подчертаха че процесът е все още в ранен етап – че те се стремят да изберат някой, който вече е част от администрацията. \r\n„Толкова е трудно да се получи разрешение за сигурност, така че има склонност да се вземе някой, който е вече в системата“, заяви един от тях. \r\nДруг представител, от Държавния департамент, потвърди това мнение. „Ако тръгнете да избирате някой, който не е в правителството, те ще трябва да преминат през куп документи за проверка на миналото, финансово проучване и това може да отнеме известно време“, заяви представителят. „Белият дом определено търси някой, който вече работи в правителството, за да бъде малко по-сигурен изборът“. \r\nМакКорт, американският посланик във Франция и Монако, е бивш корпоративен адвокат и главен изпълнителен директор на „Лос Анджелис Доджърс“. Тя също така е изпълнявала функцията на съпредседател на кампанията на Доналд Тръмп за Калифорния и президентът я номинира за сегашната ѝ позиция през август 2017. \r\n„Тя свърши страхотна работа като посланик, както и Кели Крафт“, заяви висшестоящият представител на администрацията. „Те са опитни, интелигентни и склонни на пътувания“. \r\nКрафт, американският посланик в Канада, е съпруга на милиардера въглищен барон и значителен донор на Републиканската партия Джо Крафт. Тя е първата жена, която служи като посланик в Канада и е служила като алтернативен делегат в ООН в администрацията на Джордж Буш-младши. Наскоро тя работи с администрацията на Тръмп за изработване на споразумението между САЩ, Мексико и Канада, което повиши активите ѝ значително. Нейният опит в ООН я прави малко по-сериозен кандидат за позицията и тя е, към този момент, по-обсъждана отколкото е МакКорт. \r\n***  Република Македония навлиза в обществена, икономическа и политическа криза. С неспособността да се управляват политическите процеси, да се изпълнят резултатите, които се дадоха и които са нужни на гражданите, правителството и Зоран Заев вкараха държавата в по-голяма и по-опасна криза. Това е правителство с изгубена легитимност, правителство което за година и половина буквално не изпълни нито един резултат. Договорът с Гърция е параванът, зад който се движи грабежът на десетилетието, заяви председателят на ВМРО-ДПМНЕ Християн Мицковски, предава скопската електронна медия  „Плюс Инфо“ . \r\n„Кризата не е пречка да продължат търговете за хората от властта, да има 5.3 милиона евро за търг за учебници, който виждаме че се провежда в няколко нови продължения, да се случват кървави търгове в здравеопазването, престъпни иновации, онези трагикомични търгове за лубриканти от 1.5 милиона евро, които правителство представи като борбата за здравето на гражданите, а в същото време болните чакат за инсулин в болниците, а в операционните зали няма дори превръзки. Бизнесите на фамилията на властта стават все по-големи, докато приходите на обикновените граждани намаляват. Казваха, че са за правосъдие, но властта освен да прави политически преследвания, бяга от предложението за нова прокуратура, която истински да се бори против престъпността и корупцията, а бяга, защото престъпността е в самата власт“, заяви Мицковски. \r\nСпоред него няма директни чуждестранни инвестиции, няма нови работни места, нито пък 500 евро средна заплата, няма по-големи пенсии, по-добри условия за студентите, няма възвръщаемост на ДДС, нито по-голяма подкрепа за земеделците. \r\nТой посочи, че ВМРО-ДПМНЕ е против договора за името с Гърция и така ще остане. \r\n„Източникът на кризата, която сега се случва, не е отхвърленият договор с Гърция, не е нито пропадналият референдум, а е самата власт и Зоран Заев, които трябва да си отидат, за може Македония да победи. А ви уверявам, че със силата на народа и общата мъдрост и решителност, Македония ще победи и всички заедно ще се преборим за стабилност, европейско бъдеще и съхранено достойнство“, посочи Мицковски. \r\n***  Управляващият Социалдемократически съюз на Македония (СДСМ) излезе с реакция на пресконференция на Наум Стоилковски от ВМРО-ДПМНЕ, която скопската електронна медия  A1 On  представя. \r\n„Конституционните промени, представени в парламента на Република Македония, са ключова стъпка за прилагане на преспанския договор, който осигурява бъдещето в ЕС и НАТО с македонска идентичност, призната от целия свят. \r\nС конституционните промени се укрепва македонската идентичност, насърчава се грижата за диаспората и македонците, които живеят в съседните страни и по света, гарантират се границите и териториалната цялост, а с позоваването на конституционните решения от АСНОМ се затвърждава историческият континуитет на държавата. \r\nВолята на гражданите е ясна. Над 80 на сто от всички граждани и над 90 на сто от гражданите, които гласуваха на референдума, ясно казаха, че са за бъдеще в ЕС и НАТО. \r\nВсички депутати, особено тези на ВМРО-ДПМНЕ, трябва да поемат отговорност, вместо интересите на лидерите на партията за амнистия, и на първо място да поставят държавните интереси, а това са интеграцията и пълноправното членство в ЕС и НАТО. \r\nЦялостната процедура е направена съгласно конституцията, законите, правилникът и въз основа на волята на мнозинството от гражданите. \r\nДепутатите на ВМРО-ДПМНЕ трябва да послушат волята на мнозинството и да дадат подкрепа за конституционните промени, които ще укрепят македонската идентичност и ще отворят вратите за влизане в ЕС и НАТО“, се казва в реакцията на СДСМ. \r\n***  Демократическата партия отправи искане към президентската администрация на Доналд Тръмп да обяви всичко, което знае за изчезването на Джамал Хашоги, журналист, за който се смята, че е бил убит от саудитски агенти, след като е влязъл в консулството на Саудитска Арабия в Истанбул, пише американското електронно издание  The Washington Post . \r\nТръмп вече обяви, че иска случаят да бъде разнищен и да се разбере какво се е случило с Хашоги и много членове на американския Конгрес отправиха сериозни заплахи към правителството на Саудитска Арабия, в случай че се разбере, че то е организирало убийството. \r\nНо няколко демократи намекнаха, че вярват че американското правителство може и да е било наясно с плановете на Саудитска Арабия предварително. \r\nЧленовете на Камарата на представителите Марк Покан (Уисконсин) и Ро Кана (Калифорния) са инициирали подписка, която иска американското разузнаване да разкрие дали е имало информация за плановете и дали е предупредило Джамал Хашоги. \r\n„Имайки предвид дълбоките отклонения на това потенциално престъпление, предварителното знание от страна на САЩ за плановете на Саудитска Арабия да задържи Хашоги и дали американското разузнаване е извършило своя дълг да предупреди (Хашоги), ние възнамеряваме да използваме пълната сила на конгресния контрол и разследващите сили, за да се сдобием с тези въпроси, ако никой не ни ги даде“, заявиха законодателите в писмо към директора на Националното разузнаване Дан Коутс. \r\n***  Президентът на САЩ Доналд Тръмп се отблагодари на своя турски колега Реджеп Тайип Ердоган за помощта му в делото с американския пастор Ендрю Брънсън, който беше освободен от турски съд в петък, след две години в ареста, предава  AFP . \r\nТръмп също така обяви, че ще се срещне с Брънсън в Овалния офис в 14:30 часа местно време (21:30 българско). \r\n„Ще бъде чудесно да го видя и да се срещна с него. Той е великолепен християнин, който премина през едно много трудно изпитание. Бих искал да благодаря на президента Реджеп Тайип Ердоган за неговата помощ!“, написа Тръмп в социалната мрежа „Туитър“. \r\n***  Саудитска Арабия трябва да съдейства на разследването на изчезналия саудитски журналист Джамал Хашоги и да позволи на турските власти да влязат в консулството ѝ в Истанбул, заяви турският външен министър Мевлют Чавушоглу, предава  Reuters . \r\nЧавушоглу заяви това пред журналисти по време на посещение в Лондон, след като делегация от Саудитска Арабия пристигна в Турция за съвместно разследването на изчезването на Хашоги. \r\n***", "date": "2018.10.13", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/13/2578025/varna-kino-literaturniyat-festival-cinelibri-prodalzhava-do-24-oktomvri.html", "text": "Кино-литературният фестивал CineLibri във Варна продължава до 24 октомври. Това съобщиха за  Радио „Фокус“ – Варна  организаторите на фестивала. Тазгодишното издание на единствения по рода си кино-литературен фестивал предлага 14 специално подбрани филмови заглавия, създадени въз основа на литературни образци или посветени на именити писатели. Тази година фестивалът обръща специално внимание на любовта във всичките й превъплъщения и ще се състои под мотото „Любов между редовете”. Варненската публика ще има възможност да види блестящата френско-канадска драма „Ще се видим там горе“ на режисьора Албер Дюпонтел, удостоена с пет награди „Сезар“ с екранизация на едноименния роман на Пиер Льометр, носител на „Гонкур”,  френско-белгийския трилър „Липсващото досие“ на режисьора Ерик Зонка, адаптация по бестселъра на Дрор Мишани с Венсан Касел и Ромен Дюри, комедийния романс „Джулиет гола“ на Джеси Перец по романа на Ник Хорнби, американската продукция „Чайка“ по пиесата на А. П. Чехов, адаптация на режисьора Майкъл Мейер с участието на Сърша Ронан и Анет Бенинг, както и копродукцията „Съпругата“ на режисьора Бьорн Рунге  – екранизация по романа на Мег Уолицър с феноменалната Глен Клоуз. Три от останалите филми в програмата са посветени на литературни легенди. Сред тях е и „Колет” – биографична драма на режисьора Уош Уестморлънд с Кийра Найтли в ролята на брилянтната френска писателка. Филмът ще бъде представен тази вечер от 19.00 часа в зала „Европа“ на Фестивалния и конгресен център във Варна. На 16 октомври предстои прожекцията на филма  „Да бъдеш Астрид”, който осветлява малко познатата история около появата на най-непокорното и луничаво момиче в литературата – Пипи Дългото чорапче. А „Щастливият принц” на Рупърт Евърет пресъздава неразказаната история за последните, трагични дни от живота на гениалния ирландски писател и драматург Оскар Уайлд. Програмата на CineLibri Варна включва и епичния филм на Тери Гилиъм „Човекът, който уби Дон Кихот”, чийто трънлив път до големия екран сам се превръща в повод за филм. Във Варна ще бъде излъчена и дългоочакваната екранизация на шедьовъра „На плажа Чезъл“ със Сърша Ронан и Били Хауел, която дава старт на фестивала в столицата, в присъствието на големия британски писател Иън Макюън. \r\nМарияна ВАЛЕНТИНОВА", "date": "2018.10.13", "title": "Варна: Кино-литературният фестивал CineLibri продължава до 24 октомври"}
{"url": "http://www.focus-news.net/news/2018/10/13/2578016/afp-donald-tramp-blagodari-na-redzhep-tayip-erdogan-za-pomoshtta-mu-pri-osvobozhdavaneto-na-amerikanskiya-pastor.html", "text": "Президентът на САЩ Доналд Тръмп се отблагодари на своя турски колега Реджеп Тайип Ердоган за помощта му в делото с американския пастор Ендрю Брънсън, който беше освободен от турски съд в петък, след две години в ареста, предава  AFP . \r\nТръмп също така обяви, че ще се срещне с Брънсън в Овалния офис в 14:30 часа местно време (21:30 българско). \r\n„Ще бъде чудесно да го видя и да се срещна с него. Той е великолепен християнин, който премина през едно много трудно изпитание. Бих искал да благодаря на президента Реджеп Тайип Ердоган за неговата помощ!“, написа Тръмп в социалната мрежа „Туитър“.  Йонислав Дочев", "date": "2018.10.13", "title": "AFP: Доналд Тръмп благодари на Реджеп Тайип Ердоган за помощта му при освобождаването на американския пастор"}
{"url": "http://www.focus-news.net/news/2018/10/13/2578028/prof-d-r-hristo-bozov-upravitel-na-onkologichen-tsentar-burgas-i-yambol-sa-na-edin-ot-vodeshti-mesta-po-onkologichni-zabolyavaniya-v-stranata.html", "text": "За съжаление Бургас и Ямбол са на едни от водещите места по онкологична заболеваемост в страната. Това каза за  Радио „Фокус“ – Бургас  проф. д-р Христо Бозов, управител на онкологичен център в Бургас. „Към момента има към 28 000 регистрирани болни с ракови заболявания в двете области, като всяка година болните се увеличават с 2700-2800. От новорегистрираните заболявания, най-голям процент са тези свързани с храносмителната система, средно около 600 всяка година. След тях се нарежда едно много тежко и бързопротичащо заболяване – меланом, болните които се регистрират всяка година са около 500. След това следват и заболяванията на дихателната система – около 200-250 случая на година. При жените ракът на млечната жлеза е водещ, близо 300 случая годишно, а при мъжете водещо онкологично заболяване е ракът на панкреаса, където се регистрират около 200 случая годишно“, добави Бозов. По думите му злокачествено протичат и карциномните заболявания на женските полови органи. Всяка година в региона на Бургас се регистрират около 80 случая на рак на шийката на матката. Между 70 и 80 са заболелите от рак на панкреаса, които се регистрират годишно. \r\n„Въпреки черната статистика, центърът се опитва да прави всичко възможно и благодарение на модерна и съвременна апаратура. Опитваме се да привличаме специалисти от други градове, както и чуждестранни такива. Каквато и да е статистиката и каквато и да е диагностиката, човек не трябва да се предава, трябва да се бори докрай, а специалистите трябва да правят всичко възможно и каквото е необходимо за постигане на положителен изход от лечението. Много е важно да отбележа, че един от най-важните фактори, които са необходими за побеждаване на болестта е нейното ранно диагностициране“, допълни още професорът. \r\nМария КУРТЕВА", "date": "2018.10.13", "title": "Проф. д-р Христо Бозов, управител на онкологичен център: Бургас и Ямбол са на един от водещи места по онкологични заболявания в страната"}
{"url": "http://www.focus-news.net/news/2018/10/13/2578027/predstoyashti-sabitiya-v-stranata-za-14-oktomvri-agentsiya-fokus.html", "text": "*** \r\nОт 11.30 часа на площад „Възраждане“ президентът Румен Радев ще бъде гост на Троян по повод 150-ата годишнина от обявяването му за град. \r\n*** \r\nПравославната църква прославя  преподобна  Параскева - Петка Българска /Търновска, Епиватска, Белградска, Яшка/.  По този повод Негово Преосвещенство Белоградчишки еп. Поликарп ще оглави св. Литургия в старинния столичен храм „Св. Петка\", на ул. „Калоян\" 7. По повод храмовия празник в девическия манастир „Св. Петка\", с. Клисура, край Банкя, ще бъде отслужена празнична св. Литургия.  Св. Литургия в чест на храмовия празник ще бъде отслужена и в храм „Св. Петка\", кв. \"Орландовци\". Началото на литургиите е 09.00 часа.  \r\n*** \r\nВ столичната Зоологическа градина ще бъде подредена цветна мозайка от пластмасови капачки. \r\n*** \r\nВ Ramada Sofia City Center ще се проведе Медицинско работно изложение.  \r\n*** \r\nОт 09.30 часа в киносалона на ул. „Позитано“ №20 ще се проведат Деветнадесети фестивал на патриотичната и антифашистката песен „Сребърни чучулиги” и Шеснадесети фестивал на фронтовата песен „Альоша”. \r\n*** \r\nОт 11.00 часа в жк \"Овча купел-1\", до блок 412, откъм вход \"А\", общинският съветник от БСП Николай Николов ще подкрепи гражданите от \"Овча купел\" в поредното им мероприятие срещу презастрояването в квартала и високоетажното строителство на терените, отредени за детски градини, училища, улици, паркинги, алеи и зелени площи. \r\n*** \r\nОт 14.00 часа пред Министерския съвет Български вегански съюз организира национален протест с искане за забрана на опитите и експериментите с животни. \r\n*** \r\nОт 15.00 часа в Софийския зоопарк ще се проведе второто за София събитие, част от 22-рата Европейска нощ на прилепите. \r\n*** \r\nОт 19.00 часа в Театър Азарян ще бъде представен спектакълът „Корабът Нощ“. \r\n*** \r\nОт 19.00 часа в Литературен клуб „Перото“ ще се проведе среща с писател Херман Кох. \r\n*** \r\nОт 07.00 часа в с. Орлинци, община Средец, ще се проведат кметски избори.   \r\n*** \r\nВ „Акве калиде“ деца ще строят миниатюрни приказни замъци. \r\n*** \r\nОт 11.00 часа в Зала 1 на Фестивалния и конгресен център ще се състои концертът „Магията на киното“. \r\n*** \r\nОт 11.00 часа в новата зала на читалището в село Аспарухово Общински съвет – Дългопол ще се проведе изнесена сесия. \r\n*** \r\nОт 11.00 часа в Държавен куклен театър „Дора Габе“ ще бъде представен спектакълът „Неродена мома“. \r\n*** \r\nОт 07.00 часа в с. Столетово, община Карлово, ще се проведат кметски избори.  \r\n*** \r\nОт 09.00 часа в църквата „Св. Петка“  ще бъде отслужена архиерейска света Литургия.  \r\n*** \r\nОт 16.30 часа в Зала 1 на Областната администрация Комисията по европейски въпроси и контрол на европейските фондове ще проведе работно посещение в град Русе. \r\n*** \r\nОт 07.00 часа в с. Суходол, община Главиница, ще се проведат кметски избори.   \r\n*** \r\nОт 11.00 часа Симитли ще бъде домакин на турнир „Футбол 7“. \r\n*** \r\nОт 11.00 часа в салона ДКТ – Сливен ще бъде представен спектакъла „Кокошка с брошка“. \r\n*** \r\nОт 11.00 часа в най-новия параклис в Смолян Негово Високопреподобие архиерейският наместник на Смолянска духовна околия архимандрит Висарион ще отслужи благодарствен молебен към св. преподобна Параскева – Петка Българска. \r\n*** \r\nОт 11.00 часа в Куклен театър ще бъде представен спектакълът „Задави се меца“ по Ран Босилек. \r\n*** \r\nОт 14.00 часа ще се състои празник на село Памукчии.  \r\n*** \r\nОт 08.00 часа в храм „Света Петка” ще бъде отслужена Света литургия с празничен водосвет по повод празника на Твърдица, от 10.00 часа е посрещането  на официалните гости в Община Твърдица и ритуалът за вдигане на знамената и поднасяне на венци и цветя на Паметника на свободата на пл. „Свобода”. В 10.40 часа започва Тържествената сесия на Общински съвет-Твърдица. В 11.30 часа отново на площада ще се състои  празничен концерт за жителите и гостите на Твърдица . Концерт на Димитър Аргиров и Соня Чакърова , както и празнично хоро ще се състоят на централния градски площад от 19 часа. \r\n*** \r\nОт 09.00 часа в църквата „Св. Параскева - Петка“ ще бъде отслужена Божествена света Литургия, с която ще започне Празничната програма за 150-годишния юбилей на град Троян. \r\n*** \r\nОт 11.30 часа в новата зала „Арена Шумен“ ще се проведе XVIII открит републикански турнир по спортни танци за Купа „Шумен“.", "date": "2018.10.13", "title": "Предстоящи събития в страната за 14 октомври (Агенция „Фокус“)"}
{"url": "http://www.focus-news.net/news/2018/10/13/2578019/reuters-turtsiya-zayavi-che-sauditska-arabiya-tryabva-da-satrudnichi-v-sluchaya-s-dzhamal-hashogi-i-da-pozvoli-dostap-do-konsulstvoto-si.html", "text": "Саудитска Арабия трябва да съдейства на разследването на изчезналия саудитски журналист Джамал Хашоги и да позволи на турските власти да влязат в консулството ѝ в Истанбул, заяви турският външен министър Мевлют Чавушоглу, предава  Reuters . \r\nЧавушоглу заяви това пред журналисти по време на посещение в Лондон, след като делегация от Саудитска Арабия пристигна в Турция за съвместно разследването на изчезването на Хашоги.  Йонислав Дочев", "date": "2018.10.13", "title": "Reuters: Турция заяви, че Саудитска Арабия трябва да сътрудничи в случая с Джамал Хашоги и да позволи достъп до консулството си"}
{"url": "http://www.focus-news.net/news/2018/10/13/2578029/the-times-of-israel-izrael-i-siriya-se-saglasiha-otnovo-da-otvoryat-osnovniya-granichen-punkt-pomezhdu-si.html", "text": "Основният граничен пункт между Израел и Сирия ще бъде отворен отново на 15 октомври, заяви посланикът на САЩ в ООН Ники Хейли, повече от четири години, след като беше затворен заради сирийската гражданска война, пише израелското електронно издание  The Times of Israel . \r\nВ изявление, приветствайки хода, Хейли заяви, че решението на Израел, Сирия и ООН да отворят отново пункта Кунейтра е било част от завръщането на миротворческите сили на ООН в района. Тя добави, че това ще им позволи да „засилят усилията си за предотвратяване на враждебни действия в региона на Голанските възвишения“. \r\n„Обръщаме се към Израел и Сирия да предоставят на силите на ООН достъпа, от който се нуждаят, както и гаранция за сигурността им. Също така призоваваме Сирия да предприеме нужните стъпки, така че миротворческите сили на ООН да се чувстват безопасно и ефективно да се разполагат и патрулират без никаква намеса“, заяви Хейли в изявление. \r\nТя призова и двете страни да се придържат към примирието и да „държат всякакви въоръжени сили, освен тези на ООН, извън района“.  Йонислав Дочев", "date": "2018.10.13", "title": "The Times of Israel: Израел и Сирия се съгласиха отново да отворят основния граничен пункт помежду си"}
{"url": "http://www.focus-news.net/news/2018/10/13/2578024/dora-yankova-bsp-podkrepya-izgrazhdaneto-na-proekta-belene-toy-shte-dade-seriozno-ikonomichesko-izdarpvane-na-severozapadniya-rayon.html", "text": "БСП като партия подкрепя изграждането на проекта „Белене“, който ще даде сериозно икономическо издърпване на Северозападния район. Това каза народният представител от БСП за България, зам.-председателят на Комисията по регионално развитие към НС и зам. –председателят на Бюрото на Националното обединение на жените-социалистки Дора Янкова по време на инициираната от Обединението на жените социалистки от БСП – София кръгла маса на тема „Ролята на жените за преодоляване на демографската криза и диспропорциите в изоставащите северозападни райони“ в Монтана, предаде репортер на  Агенция „Фокус“ . „Събрахме се тук жени от Монтана, Враца и Видин за дискусия относно бъдещето на райони като Северозапада. Изводите са, че имаме демографска криза, беден район и сме оставени без политика на правителството“, обясни още тя. По думите й обединение на жените социалистки започва създаването на целенасочена политика и изграждане на програми. „Една от  тези политики е предвидена във „Визия за България, с целенасочен проект и фонд за слаборазвитите райони, който да съживи публичната инфраструктура“, каза Дора Янкова. По думите й всички трябва да се стремим да изграждаме съвременна и модерна България.  Нора Дянкова , многодетна майка, представител на неправителствени организации на майки, заяви от своя страна, че проблемите на майките са важни за решаване, защото те са част от проблемите на цялото българско общество. Тя каза, че България се нуждае от нова система, насочена към нуждите на своите граждани. Според нея, за да има по-висок коефициент на раждаемост държавата трябва да облекчи младите семейства. Нора Дянкова изтъкна няколко примера, при теглене на безлихвени заеми за кредити за жилища, безплатен транспорт на децата до училище, отпускане на ваучери за книги, а при кандидатстване в общежития, многодетните семейства да се ползват с предимство.", "date": "2018.10.13", "title": "Дора Янкова: БСП подкрепя изграждането на проекта „Белене“, той ще даде сериозно икономическо издърпване на Северозападния район"}
{"url": "http://www.focus-news.net/news/2018/10/13/2578009/redzhep-tayip-erdogan-tseliyat-svyat-pozdravi-turtsiya-za-sporazumenieto-za-idlib.html", "text": "Целият свят поздрави Турция за споразумението за Идлиб, заяви президентът на страната Реджеп Тайип Ердоган, предава  Anadolu Agency . \r\nГоворейки по време на масова церемония по откриване в централната анадолска провинция Кайзери, Ердоган заяви, „Целият свят поздрави Турция за хуманитарния и стратегически успех, който постигнахме в Идлиб“. \r\n„Турция спаси десетки хиляди хора от смърт и милиони от мизерия чрез стабилността, която поддържаше в Идлиб“, посочи той. \r\nСлед среща в Сочи през изминалия месец между Ердоган и неговият руски колега Владимир Путин, двете страни се съгласиха да създадат демилитаризирана зона в Идлиб, припомня Anadolu.  Йонислав Дочев", "date": "2018.10.13", "title": "Реджеп Тайип Ердоган: Целият свят поздрави Турция за споразумението за Идлиб"}
{"url": "http://www.focus-news.net/news/2018/10/13/2578031/futbol-stanimir-stoilov-izliza-v-riga-za-parva-pobeda-ot-turnira.html", "text": "Днес от 19:00 часа Казахстан гостува на Латвия в мач от Група „Първа“ на Лига D. Станимир Стоилов и неговите възпитаници ще търсят първата си победа в Лигата на нациите, след като в актива си имат само 1 точка дотук. Казахстан първо загуби с 0:2 от Грузия у дома, а след това направи 1:1 при визитата си на Андора. Днешният съперник Латвия също има 1 точка, но е с по-добра голова разлика.  \r\nНа пресконференцията преди срещата с Латвия Стоилов заяви, че има  много нови и млади футболисти, като сега е моментът те да изпъкнат. Българският специалист добави, че Латвия играе организиран футбол и е много по-силен отбор, отколкото показват резултатите. „Надяваме се на положителен резултат“ завърши Стоилов.", "date": "2018.10.13", "title": "Футбол: Станимир Стоилов излиза в Рига за първа победа от турнира"}
{"url": "http://www.focus-news.net/news/2018/10/13/2578032/blagoevgrad-dvizhenieto-v-uchastaka-ot-grad-petrich-do-selo-parvomay-tryabva-da-se-izvarshva-s-povisheno-vnimanie-zaradi-kastreneto-na-darveta.html", "text": "Движението по третокласен път – 198 в участъка от град Петрич до село Първомай от километър 74 до километър 77 трябва да се извършва с повишено внимание. Това съобщиха за  Радио „Фокус“ – Пирин  от Областно пътно управление – Благоевград. Причината е изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация до 19 октомври.  Не е имало сигнали за паднали камъни, които да са затруднявали трафика по републиканската пътна мрежа. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.10.13", "title": "Благоевград: Движението в участъка от град Петрич до село Първомай трябва да се извършва с повишено внимание, заради кастренето на дървета"}
{"url": "http://www.focus-news.net/news/2018/10/13/2578033/kyustendil-intenziven-e-trafikat-po-avtomagistrala-struma.html", "text": "Интензивен е трафикът по автомагистрала „Струма”. Това съобщи за  Радио „Фокус” – Пирин  дежурният в Областно пътно управление – Кюстендил. Интензивен е трафикът и по път Е-79. Слаб трафик има в посока от и за ГКПП – „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 31 октомври. \r\nЛора КАЛЧЕВА", "date": "2018.10.13", "title": "Кюстендил: Интензивен е трафикът по автомагистрала „Струма”"}
{"url": "http://www.focus-news.net/news/2018/10/13/2578034/plovdiv-vazstanoveno-e-dvizhenieto-po-pat-ii-86-asenovgrad-bachkovo-pri-vtori-tunel-v-rayona-na-bachkovo.html", "text": "Възстановено е движението по път II-86 Асеновград - Бачково при втори тунел в района на Бачково. Това съобщиха от  пресцентъра на Агенция \"Пътна инфраструктура\".", "date": "2018.10.13", "title": "Пловдив: Възстановено е движението по път II-86 Асеновград - Бачково при втори тунел в района на Бачково"}
{"url": "http://www.focus-news.net/news/2018/10/13/2578030/plovdiv-motorist-e-postradal-sled-katastrofa-na-patya-asenovgrad-bachkovo.html", "text": "Моторист е пострадал след катастрофа на пътя Асеновград-Бачково, съобщи за  Радио \"Фокус\"-Пловдив  говорителят на ОДМВР. Сигналът за пътния инцидент е подаден в 16.30. Сблъскали са се лек автомобил \"Форд \" със смолянска регистрация, управляван от 47-годишна жена и мотор, управляван от 26-годишен мъж от Пловдив. И двамата водачи са тествани за алкохол, като резултатите са отрицателни. Мъжът е пострадал, но е без опасност за живота. Причините за възникването на катастрофата са в процес на установяване. Движението в района не е затруднено. \r\nМария Русева", "date": "2018.10.13", "title": "Пловдив: Моторист е пострадал след катастрофа на пътя Асеновград-Бачково"}
{"url": "http://www.focus-news.net/news/2018/10/13/2578026/afp-donald-tramp-vizhda-dobri-dori-strahotni-otnosheniya-s-turtsiya-sled-osvobozhdavaneto-na-endryu-bransan.html", "text": "Президентът на САЩ Доналд Тръмп заяви, че се надява освобождаването на американския пастор Ендрю Брънсън от Турция да доведе до подобряване на отношенията с Анкара, след месеци на дипломатическо напрежение, което впоследствие предизвика срив на турската лира, предава  AFP . \r\nТръмп също така отхвърли доклада на американския телевизионен канал „NBC“, че двете страни са постигнали тайна договорка за това Брънсън да бъде освободен в замяна на облекчаване на „икономическия натиск“ върху Анкара от страна на САЩ. \r\n„Не правя сделки за заложници“, написа Тръмп в социалната мрежа „Туитър“. \r\n„Има, обаче, огромна благодарност от страна на САЩ, което ще доведе до добри, дори страхотни, отношения между САЩ и Турция!“, добави още той.  Йонислав Дочев", "date": "2018.10.13", "title": "AFP: Доналд Тръмп вижда „добри, дори страхотни“ отношения с Турция след освобождаването на Ендрю Брънсън"}
{"url": "http://www.focus-news.net/news/2018/10/13/2578036/ivan-panayotov-kmet-na-selo-delchevo-tsarkvata-uspenie-bogorodichno-v-tsentara-na-seloto-e-stroena-prez-1838-godina.html", "text": "Църквата „Успение Богородично“ в центъра на селото, е строена през 1838 година. Това каза за  Радио „Фокус“-Пирин  Иван Панайотов, кмет на населеното място. Той допълни, че туристите биха могли да посетят комплекса от 30 впечатляващи възрожденски къщи, които са част от паметниците на културата. „В съседство има една местност „Кулата“, която някога е била римска средновековна кула. До там има екопътека. Няколко екопътеки имаме и към местността „Ливадите“, към местността „Сирнишка скала“, до параклиса „Свети Костадин“. Има места, където хората могат да дойдат да се разходят и да си починат активно. Въздухът тук е неописуем“, добави кметът на село Делчево. Той заяви, че развиващият се селски и културен туризъм променя облика на селото в последните години. По думите му вече е обновен площадът, кметството и старото училище, което вече е Туристически информационен център. Панайотов добави, че предстои откриването на още няколко хотела и механи. \r\nКметът на село Делчево каза още, че всяка година през февруари се провежда ежегоден фестивал на виното и любовта – „Денят на Трифон Зарезан“ с пресъздаване на „Делчевска сватба“, традиционно зарязване на лозята и Конкурс за домашни вина. Той посочи, че на 21 май се провежда ежегоден традиционен събор на селото „Константин и Елена“, а между 22 и 25 юни – ежегоден международен Фестивал на древните тайнства „Еньовден“. \r\nНатали СТЕФАНОВА", "date": "2018.10.13", "title": "Иван Панайотов, кмет на село Делчево: Църквата „Успение Богородично“ в центъра на селото е строена през 1838 година"}
{"url": "http://www.focus-news.net/news/2018/10/13/2578054/sliven-38-sa-zaginalite-pri-katastrofi-v-regiona-prez-2017-g.html", "text": "188 тежки пътнотранспортни произшествия са регистрирани през 2017 г. на територията на област Сливен. Това съобщиха от  териториалната статистика . Броят на ранените е 226, а на загиналите – 38 души. В сравнение с 2016 г. броят на произшествията се увеличава с 13.9%, на загиналите лица – със 72.7%, а на ранените лица – с 1.3%. Област Сливен е на тринадесето място по брой тежки пътнотранспортни произшествия (ПТП), на шесто по брой на загиналите лица и на четиринадесето по брой ранени лица при ПТП. Броят на ПТП по вина на водачите на моторни превозни средства (МПС) е 182, или 96.8% от общия брой за областта. \r\nОт тях с най-голям брой ПТП са водачите управлявали лични МПС – 149, или 81.9%, следват водачите управлявали държавни/фирмени МПС – 28, или 15.4% и неизвестни водачи – 5, или 2.7%. През 2017 г. най-голям брой произшествия е регистриран през месец юни – 32, а най-малко през месец февруари – 5 броя. Най-много са ранените лица през месец юни – 41, или 18.1% от общо ранените за годината. Делът на загинали лица е най-голям през месеците октомври и декември – 15.8%, докато през месец март няма загинали лица при ПТП. По дни от седмицата, най-голям брой ПТП е регистриран във вторник и събота – по 30. Броят на пострадали лица в събота е 41 и е най-голям от всички дни на седмицата. Най-много загинали има в петък – 9 души. \r\nРазпределението на относителните дялове на ранените лица при ПТП, според тяхната възраст е следното: – Деца и младежи под 15 години – 11.1%; – От 15 до 24 навършени години – 15.5%; – От 25 до 64 навършени години – 53.5%; – Над 65 навършени години – 19.9%. От общия брой на ранените участници в движението с най-висок дял са водачите на МПС – 41.2%, следвани от пътниците – 38.1% и пешеходците – 20.8%. Загиналите водачи при ПТП са 68.4%, а загиналите пътници и пешеходци, съответно 23.7 и 7.9%. \r\nПрез 2017 г. на територията на област Сливен 98 или 52.1% от пътнотранспортните произшествия са регистрирани в населените места – със 106 ранени и 2 загинали, останалите 47.9% са регистрирани извън населените места, съответно със 120 ранени и 36 загинали лица. По общини най-голям брой произшествия е регистриран в община Сливен – 102, съответно със 108 ранени и 23 загинали, следвана от община Нова Загора, където са регистрирани 61 ПТП, с 94 ранени и 11 загинали лица. Най-малко произшествия са настъпили в община Твърдица – 10 на брой, с 9 ранени и 2 загинали.", "date": "2018.10.13", "title": "Сливен: 38 са загиналите при катастрофи в региона през 2017 г."}
{"url": "http://www.focus-news.net/news/2018/10/13/2578055/targovishte-otlichni-rezultati-v-darvodobiva-otchita-rakovodstvoto-na-darzhavnoto-gorsko-stopanstvo-v-grada.html", "text": "42 населени места от община Търговище ще получат през тази година дърва за огрев от Държавното горско стопанство -Търговище. Това съобщиха от  Североизточното държавно предприятие .  Зам.-директорът на ДГС-Търговище инж. Даниел Колев посочи, че около 1 600 домакинства от селата и областния център са избрали зимата да се отопляват с дърва и са подали заявки в стопанството. Към момента са изпълнени почти всички поръчки, като на населението са доставени 9 500 пространствени кубика дърва за горене.  В 39 от селата на общината са получени исканите количества, като през следващите дни ще бъдат изпълнени и последните заявки подадени за тази година. Отлични резултати в дърводобива отчита в края на 9-месечието ръководството на ДГС-Търговище. Планът е изпълнен на 98 %, което нарежда стопанството на едно от челните места в системата на СИДП.  Очаква се в края на годината изпълнението на плана да надхвърли 100 %.", "date": "2018.10.13", "title": "Търговище: Отлични резултати в дърводобива отчита ръководството на Държавното горско стопанство в града"}
{"url": "http://www.focus-news.net/news/2018/10/13/2578053/smolyan-na-petkovden-nay-noviyat-paraklis-v-grada-shte-otbelezhi-hramoviya-si-praznik.html", "text": "На 14 октомври, неделя, от 11.00 часа Негово Високопреподобие архиерейският наместник на Смолянска духовна околия архимандрит Висарион ще отслужи благодарствен молебен към св. преподобна Параскева – Петка Българска. Това ще стане  в най-новия параклис в гр. Смолян, кв. \"Устово\", на главния път за Пловдив в посока с. Бостина, носещ нейното име. Той бе съграден преди 5 години от църковното настоятелство към храм „Св. Богородица“ в квартала с помощта на много дарители. Това съобщиха от  Архиерейското наместничество – Смолян.  Благодарственият молебен към преподобна Параскева – Петка Българска в параклиса архимандрит Висарион ще извърши заедно със свещеници от града, а  преди това  енорийският свещеник Димитър Одаджиев ще отслужи празнична св. Литургия от 9 часа. \r\nСвета Петка е живяла през 10-11 век. Родена е в Одринска Тракия от благочестиви  родителите. В  нейното животоописание се посочва, че св. преподобна Параскева Епиватска, наричана от нашия народ и Петка Българска, е една от най-обичаните и почитани светици не само в България, но и в целия православен свят. Просияла е с чудни монашески и аскетични подвизи в светите земи на Палестина и завършва земния си път в родния си Епиват, където нетленните й мощи извършват многобройни чудеса. Оттам започват нейните дълги посмъртни скитания по земите на Балканския полуостров, които я правят „своя“ и за българи, и за сърби, и за румънци, и за гърци… \r\nВъздигането на посмъртната слава на св. Параскева е свързано с българското царство. Когато Източната римска империя пада под властта на латините (след 1204 г.), мощите на преподобната Петка били пренесени от Епиват в Търново през 1238 г., по времето на цар Йоан Асен II и патриарх Йоаким. Тук преподобната се радва на изключително почитание като покровителка на града и на цялото царство. Тук е написано и най-вдъхновеното житие на светицата  от св. патриарх Евтимий. В Търново светите мощи остават до падането на българската столица през 1393 г. След това са пренесени в свободния още Бдин, столицата на Видинското царство, но когато османците завладяват и тази твърдина в 1396 г., реликвата отново е пренесена, този път в Белград. След окончателното завладяване и на сръбските земи мощите на светицата били пренесени в Цариград в 1521 година. \r\nС благословението на Вселенския патриарх Партений на 13 юни 1641 г. мощите на св. Петка са пренесени в новопостроения храм „Св. Три светители“ в румънския град Яш, а на 27 декември 1888 г. с благословението на митрополит Йосиф мощите й са положени  в новата митрополитска катедрала в Яш, където пребивават и до днес.", "date": "2018.10.13", "title": "Смолян: На Петковден най-новият параклис в града ще отбележи храмовия си празник"}
{"url": "http://www.focus-news.net/news/2018/10/13/2578056/ministerstvo-na-zdraveopazvaneto-raboti-po-sazdavaneto-na-nova-natsionalna-programa-za-donorstvo-obzor.html", "text": "Министерство на здравеопазването работи по създаването на нова Национална програма за донорство. Трансплантациите са приоритет и на правителството, и на Министерството на здравеопазването, като средствата за тях са налични, а в случай на необходимост, ще бъде осигурен и допълнителен ресурс. Новината съобщи заместник-министърът на здравеопазването д-р Бойко Пенков. По думите му  Министерство на здравеопазването работи от близо месец по създаването на програмата и за Пътна карта към нея. „Проблемът с донорството е сериозен. От началото на 2018-та година, след присъединяването на 115 държави на декларация срещу трафика на органи и трансплантационен туризъм, все повече европейски държави отказват достъпа на чужди пациенти до своите трансплантационни центрове и програми“, обясни д-р Пенков. По думите му България трябва да постигне десет донора на милион население годишно, за да стане пълноправен член на \"Евротрансплант\". Набелязаните мерки за насърчаване на донорството включват спешни законодателни и нормативни промени, активна работа с координаторите от центровете по донорство, подготовка на екипи, които у нас да извършват трансплантации, и провеждане на мащабна национална кампания за донорството. Работата по Националната програма и Пътната карта към нея е със срок до шест месеца. \r\nЗаместник-министър Пенков съобщи новината в началото на Европейската седмица на донорството и в деня, в който е починал  млад човек, който не е могъл да дочака своя шанс за трансплантация. Той подчерта, че младият мъж е трябвало да пътува в началото на следващата седмица до най-големия трансплантационен център в Рим, където да бъде осъществена консултация за възможностите за трансплантация при неговото състояние, но българските лекари са посочили, че трансплантация е била невъзможна поради наличие на редица противопоказания.  \r\nД-р Георги Хинков, който е лекувал почналия пациент обясни, че става дума за Адриан Петков, пациент на 29 години, с муковисцидоза. По думите му за съжаление тази болест е с необичаен ход и прогресиращ. „При него бяха налице много усложнения на болестта, които са били причина днес за внезпно настъпило допълнително усложнение, с което нашите екипи не успяха да се справят“, допълни още д-р Хинков. \r\nИзпълнителният директор на ИАТ д-р Михаил Христов посочи, че от началото на 2018-та досега трупните донори в страната ни са едва десет, а за да можем да отговорим на изискванията за пълноправно членство в „Евротрансплант“, броят им трябва да се увеличи неколкократно. Д-р Христов подчерта, че според данните за донорството в Европейския съюз България е в дъното на класацията. „Ще направим всичко необходимо най-бързо да осигурим трансплантации на хората в листата на чакащите за бял дроб“, каза д-р Христов. По думите на д-р Христов 16 души към момента чакат белодробна трансплантация. „За бъбрек в листата на чакащите са записани 1011 човека, за черен дроб - 43, за сърце - 40“, допълни още д-р Христов.` \r\nДеница КИТАНОВА", "date": "2018.10.13", "title": "Министерство на здравеопазването работи по създаването на нова Национална програма за донорство (ОБЗОР)"}
{"url": "http://www.focus-news.net/news/2018/10/13/2578061/shumen-izlozhbata-spasenieto-na-regionalniya-istoricheski-muzey-shte-gostuva-v-chitalishta-ot-regiona.html", "text": "Документалната изложба „Спасението“ на Регионален исторически музей - Шумен, посветена на 75-та годишнина от спасяването на българските евреи, ще гостува в пет читалища в региона през следваща седмица. Това съобщиха от пресцентъра на  областната администрация . Инициативата се осъществява от Областна администрация Шумен със съдействието на Регионалния исторически музей и ще бъде реализирана в изпълнение на Комуникационната стратегия на Република България за ЕС за 2018 година в рамките на дейност „Провеждане на комуникационни инициативи за отбелязване на приноса на Република България в спасяването на евреите от холокоста“. Мобилната експозиция ще бъде показана в НЧ „Изгрев-1929“ в село Венец, НЧ „Надежда – 1927“ в село Белокопитово, НЧ „Васил Левски-1895“, село Енево, НЧ „Съгласие – 1882” в село Осмар и НЧ „Братство – 1860“ в град Смядово.  Изложбата ще бъде представена пред жителите на населените места от Бета Хараланова, уредник в Регионален исторически музей и председател на регионална организация на евреите „Шалом“- Шумен.", "date": "2018.10.13", "title": "Шумен: Изложбата „Спасението“ на Регионалния исторически музей ще  гостува в читалища от региона"}
{"url": "http://www.focus-news.net/news/2018/10/13/2578037/plovdiv-840-dushi-ot-selo-katunitsa-sa-dali-svoya-vot-na-mestniya-referendum-za-dobiv-na-inertni-materiali-kam-1900-chasa.html", "text": "840 души от село Катуница са дали своя вот на местния референдум за добив на инертни материали от находище „Кацара“ към 19.00 часа. Това каза за  Радио „Фокус“ – Пловдив  Димитър Алексов, секретар на Общинската избирателна комисия в Садово. Гласуването протича нормално, като жителите на Катуница дават своя вот в три секции. Хората от населеното място могат изразят своята позиция „за“ или „против“ добива на инертни материали от землището на Катуница до 20.00 часа. За да бъде валиден референдумът, трябва да гласуват минимум 40 % от имащите право на глас общо 1876 жители на Катуница. Към 19.00 часа акивността е близо 45 %.  \r\nТони МИХАЙЛОВ", "date": "2018.10.13", "title": "Пловдив: 840 души от село Катуница са дали своя вот на местния референдум за добив на инертни материали към 19.00 часа"}
{"url": "http://www.focus-news.net/news/2018/10/13/2578060/", "text": "Интензивността на взривовете на боеприпаси във военните складове в района на град Ичня, Черниговска област, Северна Украйна, е стигнала 44 за час, информира  ТАСС . \r\nВ съобщението на Държавната служба за извънредни ситуации на Украйна се уточнява, че тя е регистрирана в събота \"във времето от 17.00 до 18.00 часа на територията на арсенала“. \r\nПо данни на спасителите, за потушаване на избухналия пожар \"авиацията на Държавната служба за извънредни ситуации е извършила разузнаване над засегнатата територия, с два пожарникарски самолета Ан-32П са изсипани 48 тона вода в границите на арсенала, а с вертолет Ми-8МТ 38 тона извън техническата територия, общо от началото на акцията са използвани 704 тона вода\". \r\nОт Държавната служба съобщават, че \"няма загинали и ранени в следствие на извънредната ситуация \". \r\nПожарът и взривовете започнали в нощта на 9 октомври 2018. Според данните, с които разполага администрацията на Черниговска област, 63-ма човека  са се обърнали към медицинските служби за помощ поради проблеми с дишането.  \r\nВ момента се води разследване за „небрежно отношение по време на служба, предизвикало тежки последствия \".  \r\nОт Киев заявяват, че диверсията е основна версия за следствените органи. Ивелина Ватова", "date": "2018.10.13", "title": "ТАСС: Във военните складове в Северна Украйна броят на взривовете се е увеличил до 44 на час"}
{"url": "http://www.focus-news.net/news/2018/10/13/2578035/redzhep-tayip-erdogan-otgovori-na-donald-tramp-turskiyat-sad-vze-reshenieto-za-endryu-bransan-nezavisimo.html", "text": "Президентът на Турция Реджеп Тайип Ердоган отговори на благодарностите на своя американски колега Доналд Тръмп, заявявайки че решението на турския съд да освободи американския пастор Ендрю Брънсън е било взето „независимо“, предава  AFP . \r\n„Господин президент Тръмп, във връзка с това, което винаги съм казал, решението на турския съд беше взето независимо“, написа Ердоган в своя официален профил в социалната мрежа „Туитър“. \r\nПо-рано Тръмп се отблагодари на турския си колега за освобождението на Брънсън, заявявайки че очаква отношенията с Анкара да се подобрят значително.  Йонислав Дочев", "date": "2018.10.13", "title": "Реджеп Тайип Ердоган отговори на Доналд Тръмп: Турският съд взе решението за Ендрю Брънсън „независимо“"}
{"url": "http://www.focus-news.net/news/2018/10/13/2578059/veliko-tarnovo-obshtestveno-obsazhdane-shte-napravyat-v-balvan-vav-vrazka-s-investitsionnoto-namerenie-za-izgrazhdane-na-kariera-za-dobiv-na-varovik-v-seloto.html", "text": "Обществено обсъждане ще направят в Балван във връзка с инвестиционното намерение за изграждане на кариера за добив на варовик в селото. Това каза за  Радио „Фокус“ – Велико Търново  кметът на населеното място Недьо Георгиев. От Регионалната инспекция по околната  среда и водите във Велико Търново са изпратили писмо за предстоящата среща, но по думите на кмета все още няма конкретна набелязана дата. \r\n„На нея ще присъстват жители на селото, експерти,  представители на Община Велико Търново, както и на благоевградската фирма, чието е и инвестиционното намерение“, отбеляза Недьо Георгиев. \r\nВсички страни ще имат възможност да изложат становищата си относно разработването на варовиковите находища в землището на Балван. Кметът припомни, че жителите на селото са категорично против изграждането на варовикова кариера, срещу която бе инициирана и протестна подписка. От Община Велико Търново също бе изложено отрицателно становище. \r\nМария НЕДЕВА", "date": "2018.10.13", "title": "Велико Търново: Обществено обсъждане ще направят в Балван във връзка с инвестиционното намерение за изграждане на кариера за добив на варовик в селото"}
{"url": "http://www.focus-news.net/news/2018/10/13/2578057/abv-prizova-za-po-seriozno-uchastie-na-darzhavata-po-otnoshenie-na-razvitieto-na-turizma-v-balgariya.html", "text": "АБВ призова за по-сериозно участие на държавата по отношение на развитието на туризма в България. Това стана по време на форум на тема: „Проблеми и перспективи на туризма“, организиран от сдружение “Алтернатива за Варна“, съобщиха от  пресцентъра на АБВ.   \r\nСъбитието бе открито от члена на ИБ на АБВ  доц. Георги Кючуков. На него присъстваха повече от 50 представители на общини от Североизточна България, туроператорски фирми, екскурзоводи, хотелиери, както и музейни работници и учени в сферата на туризма. \r\nФорумът бе проведен в 3 панела: „Културно-исторически и поклонически туризъм“, „Алтернативен туризъм“ и „Проблеми и перспективи  в развитието на туристическата индустрия“. Презентации направиха представители на Регионалния исторически музей от Варна, община Варна, Музей на солниците в Провадия, туроператори, представител на община Провадия, както и председателят на Варненската туристическа камара Жельо Душев. \r\nВъв всички изложения бе изтъкната нуждата от по-голяма роля на държавата за регулация в сферата на туризма, което беше обобщено от зам.-председателя на АБВ доц. Христо Михайлов. Той изложи гледна точка за развитие на алтернативния туризъм в региона и аргументира нуждата от взаимодействие между държавата, общините и предприемачите за постигане на по-добър и по-конкурентен туристически продукт. \r\nОтношение по темата взе и председателят на АБВ Румен Петков. По думите му форумът ясно е откроил проблемите пред туристическия бранш в България, част от които се дължат именно на липсата на достатъчно грижа от страна на самата държава за развитието на отрасъла. Той бе категоричен, че са необходими нови регулационни правила на всички нива, свързани с развитието на туризма у нас, както и че има очевидна необходимост от мерки за подпомагане на сектора, за да може страната ни да конкурира съседни дестинации като Турция, Гърция и Румъния. \r\n„Туризмът не трябва да се развива само в приоритетни области, а във всички региони на страната. Държавата може да помогне с редица мерки. Например в изкупуването на земи, на които се намират ценни исторически обекти и в социализирането им и превръщането им в достъпни туристически дестинации. Трябва да се помисли и за намаляването на ДДС за туризма до 5-6%, какъвто е в някои съседни нам страни, за да се завърнат туристическите агенции в България, а не както сега да се налага някои да работят с фирмени регистрации в чужди държави. Редно е също цялата държавна машина да се впрегне в помощ на туристическия отрасъл, който дава 13-14 % от брутния продукт в България“, заяви Петков. Според него страната ни трябва да отдели внимание и на развитието на  детския и ученически туризъм. „Всички знаят, че три от ваканциите на учениците са свързани с различни форми на организирани екскурзии. Тези мероприятия трябва да бъдат използвани за възраждане на патриотичното възпитание на децата, трябва да бъдат и по-добре подсигурени по отношение на безопасността“, каза още той.", "date": "2018.10.13", "title": "АБВ призова за по-сериозно участие на държавата по отношение на развитието на туризма в България"}
{"url": "http://www.focus-news.net/news/2018/10/13/2578066/mia-makedoniya-nyama-po-dobro-neshto-za-dvete-natsii-tvardi-premierat-zaev-pred-gratskiya-vestnik-ta-nea.html", "text": "В навечерието на парламентарното гласуване в Скопие за промените в конституцията  премиерът Зоран Заев е дал специално интервю за гръцкия  всекидневник „Та Nea”, съобщава  МИА  от Атина.  \r\nТой е изразил вяра, че македонските законотворци ще уважат волята на гражданите, гласували на референдума за името на страната. „Всички депутати, без значение от партийната им принадлежност, носят историческа отговорност да гарантират пътя ни към стабилността, сигурността и икономическия просперитет, към ЕС и НАТО, който минава през Споразумението от Преспа. Ние очакваме нашите парламентаристи да  вземат решение именно в тази насока, и да потвърдят, че уважават волята на всички, които гласуваха на референдума, както и мнението на онези 80 на сто от жителите, които през годините изразяваха желанието си страната ни да влезе в ЕС и НАТО.“ \r\nСпоред министър-председателя, ако депутатите от опозиционната ВМРО-ДПМНЕ продължават да не поемат отговорността си и запазят досегашната си позиция, което е заплаха за бъдещето на държавата, тогава парламентарното мнозинство ще трябва да избере предсрочни избори. \r\nЗапитан дали широката международна подкрепа не е оказала бумерангов ефект чрез слабото участие на гласоподавателите, Заев е отговорил, че по-лесно е да успееш, когато имаш подкрепата на приятели.   \r\nТой се обръща и към правителството, опозицията и гражданите на Гърция с думите „заедно, имаме уникалната възможност да изпратим силно и ясно послание за стабилността на региона и Европа.“ Ивелина Ватова", "date": "2018.10.13", "title": "МИА (Македония):  „Няма  по-добро нещо за двете нации“, твърди премиерът Заев пред гръцкия вестник „Та Nea”"}
{"url": "http://www.focus-news.net/news/2018/10/13/2578063/", "text": "В събота Къртис Скапароти, главнокомандващ обединените сили на НАТО в Европа, е заявил, че американският самолетоносач „Хари Труман“ ще участва в предстоящите учения на алианса в Норвегия, съобщава  РИА Новости .  \r\nУченията, които са с кодово наименование Trident Juncture, ще се проведат между 25 октомври и 7 ноември. Те са най-големите през последните години и в тях ще участват общо 50 000 военнослужещи. \r\nШвеция и Финландия не членуват в НАТО, но ще отворят въздушното си пространство за предстоящите маневри. Очаква се по време на ученията да се организират и редица т. нар. „експерименти“, например да се отработи оперативно разгръщане на координационно-команден модул за приспособяване към обстановката и управление на военно-въздушните сили. Ивелина Ватова", "date": "2018.10.13", "title": "РИА Новости: Американският самолетоносач „Хари Труман“ ще участва в ученията на НАТО в Норвегия"}
{"url": "http://www.focus-news.net/news/2018/10/13/2578062/ria-novosti-koalitsiyata-na-sasht-e-izpolzva-byal-fosfor-pri-vazdushen-udar-po-siriya.html", "text": "Оглавяваната от САЩ международна коалиция е използвала забранения с международни резолюции бял фосфор при удар по сирийския град Хаджин, съобщава агенция SANA, като се позовава на местни източници, предава  РИА Новости . \r\nБомбардирани са няколко района на града, който се намира на 110 км от Дейр-ез-Зор. \r\nПо данни на телевизионния канал Ikhbariya, снаряд е попаднал в пекарната ас-Суса, в резултат от което са загинали няколко мирни жители, а други са пострадали. \r\nТова не са първите удари по Хаджин, при които са използвани забранени боеприпаси, отбелязва РИА Новости. Както съобщи Центърът за примиряване на враждуващите страни в Сирия, на 8 септември два американски самолета F-15 при удар по града са използвали фосфорни снаряди. В резултат от атаката са избухнали силни пожари. Иван Христов", "date": "2018.10.13", "title": "РИА Новости: Коалицията на САЩ е използва бял фосфор при въздушен удар по Сирия"}
{"url": "http://www.focus-news.net/news/2018/10/13/2578064/sport-balgariya-gubi-na-poluvremeto-s-01-ot-kipar.html", "text": "Спорт: България губи на полувремето с 0:1 от Кипър в мач от Група 3 на Лига „С“ от турнира Лига на нациите. Българските национали владеят топката в 70% от играта, но нямат отправен точен удар във вратата на съперника. При една контраатака Григорис Кацанос в 41-ата минута отбеляза гола за Кипър. \r\nВ голямото дерби от Група „А“ тази вечер Холандия води с 1:0 на полувремето срещу Германия. Голът отбеляза Върджил ван Дайк в 30-ата минута.  \r\nКрайни резултати от останалите мачове днес: \r\nНорвегия – Словения 1:0 \r\nАрмения – Гибралтар 0:1 \r\nГрузия – Андора 3:0 \r\nЛатвия – Казахстан 1:1 \r\nСловакия – Чехия 1:2", "date": "2018.10.13", "title": "Спорт: България губи на полувремето с 0:1 от Кипър"}
{"url": "http://www.focus-news.net/news/2018/10/13/2578067/904-ot-zhitelite-na-selo-katunitsa-sa-otgovorili-polozhitelno-na-postaveniya-na-referenduma-vapros.html", "text": "С 904 гласа от действителните бюлетини, отговорили „Да“, жителите на село Катуница са отговорили положително на поставения на референдума въпрос. Това съобщи за  Радио „Фокус“ – Пловдив  председателят на Общинската избирателна комисия в Садово Кристиан Гьошев. Той поясни, че с тези общо 904 положителни гласа, жителите се обявяват „против“ органите на местното самоуправление и местната администрация в кметство Катуница и Община Садово да издават и съгласуват всякакви административни актове и разрешения от компетентността си, включително за изграждане на сгради на основно застрояване и за поставяне на преместваеми обекти, във връзка с концесия за добив на строителни материали - пясъци и чакъли, от находище \"Кацара\", участък \"Кацара2\", в землището на населеното място. Настоящото решение подлежи на обжалване в 7-дневен срок от съобщаването му пред Административен съд – Пловдив. \r\nДнес референдумът приключи с 49 % избирателна активност, която е напълно достатъчна той да се счита за валиден. Общият брой на гласувалите днес е 924 от 1877 избиратели според избирателния списък.Действителните бюлетини с отговор „Да“ са 904 броя, действителните бюлетини с отговор „Не“ - 18 броя. Има и две недействителни бюлетини.   \r\nВ изборния ден в Общинската избирателна комисия в Садово, както и в трите секционни избирателни комисии няма постъпили жалби. \r\nТони МИХАЙЛОВ", "date": "2018.10.13", "title": "904 от жителите на село Катуница са отговорили положително на поставения на референдума въпрос"}
{"url": "http://www.focus-news.net/news/2018/10/13/2578068/ea-daily-predstavitel-na-sasht-e-provel-pregovori-s-talibanite-v-katar.html", "text": "Специалният представител на САЩ за примирение в Афганистан Залмай Халилзад е провел в Катар преговори с емисари на радикалното ислямистко движение „Талибан“. Целта на разговорите е била да се потърси път за прекратяване на 17-годишното участие на САЩ в афганистанската война, съобщи вестник The Wall Street Journal, позовавайки се на източник, запознат с хода на преговорите, предава руската агенция EA Daily. \r\nСъгласно информацията, това е втора среща за четири месеца, на която представители на САЩ са водили директни преговори с афганистанските талибани. \r\nВ момента американският дипломат Халилзад е на турне в региона, в рамките на което е провел срещи с официални лица от Афганистан, Пакистан, Саудитска Арабия и Обединените Арабски Емирства (ОАЕ). Иван Христов", "date": "2018.10.13", "title": "EA Daily: Представител на САЩ е провел преговори с талибаните в Катар"}
{"url": "http://www.focus-news.net/news/2018/10/13/2578058/ana-barnabich-kam-prishtina-zabravete-za-preshevskata-dolina.html", "text": "На представителите на косовските власти е казано ясно да спрат да говорят за Прешево, Буяновац и Медведжа и да стоят далеч от Централна Сърбия, предава белградското радио  „Б92“. \r\nПо думите на сръбския премиер Ана Бърнабич, изказани в петък, „трябва да се говори за това, дали може да се стигне до компромис, който да осигури дългосрочно нормализиране на отношенията между Белград и Прищина“. \r\nМинистър-председателят на Сърбия е направил този коментар във връзка с изказването на косовския президент Хашим Тачи, че е получил подкрепата на френския си колега Еманюел Макрон за възможна корекция на границата, който включва присъединяването на Прешево, Медведжа и Буяновац към Косово“. Иван Христов", "date": "2018.10.13", "title": "Ана Бърнабич към Прищина: Забравете за Прешевската долина"}
{"url": "http://www.focus-news.net/news/2018/10/13/2578065/buyar-osmani-v-momenta-dsi-misli-samo-za-plan-a.html", "text": "„За ДСИ (Демократичният съюз за интеграция) е най-важно да бъде завършена процедурата за конституционните промени в парламента. Това наричаме план „А“, а план „Б“ е, когато се изчерпят възможностите за реализиране на план „А“. Тогава ще отидем на предсрочни избори“, подчерта в събота македонският вицепремиер по европейските въпроси Буяр Османи, цитиран от македонския портал „А1 Он“. \r\nОсмани посочи, че партията трябва да насочи 99% от времето, енергията и фокуса си за реализация на план „А“ и събиране на квалифицирано мнозинство, което да приеме конституционните промени, с което да бъде продължен мониторингът и пътят към членство в ЕС и НАТО. \r\n„Ако се изчерпят, а аз все още съм оптимист, че не са изчерпени всички възможности, разбира се, ще трябва да мислим и за план „Б“ – избори, които ще донесат повече въпросителни, отколкото ще послужат за разрешаване на ситуацията“, заяви вицепремиерът. Иван Христов", "date": "2018.10.13", "title": "Буяр Османи: В момента ДСИ мисли само за план „А“"}
