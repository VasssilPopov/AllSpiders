{"url": "http://www.focus-news.net/news/2019/02/14/2623682/blagoevgrad-32-godishen-mazh-e-postradal-pri-agresiya-na-patya.html", "text": "Около 11.45 часа на 13 февруари 2019 г. на ул. „Александър Стамболийски“ в Благоевград е възникнала физическа саморазправа между, неустановен към момента, водач на лек автомобил „Форд Фиеста“ и 32-годишен водач на лек автомобил „Фолксваген Голф“ от Банско, при която водачът на лекия автомобил „Форд Фиеста“ е нанесъл удари с твърд предмет по тялото на водача на лекия автомобил „Фолксваген Голф“. Това съобщиха от  ОДМВР-Благоевград . Пострадалият е със съмнение за комоцио. По случая е образувано досъдебно производство. Работата продължава.", "date": "2019.02.14", "title": "Благоевград: 32-годишен мъж е пострадал при агресия на пътя"}
{"url": "http://www.focus-news.net/news/2019/02/14/2623679/afp-gratskiyat-parlament-dade-start-na-konstitutsionni-promeni.html", "text": "Гръцкият парламент в четвъртък гласува за преразглеждане на няколко члена в конституцията на страната, имащи за цел да улеснят преследването на корумпирани политици, съобщиха от кабинета на премиера, цитиран от  AFP . \r\nПромените трябва да бъдат потвърдени от следващия парламента след избори, които са насрочени за октомври. \r\nЗаконодателите се споразумяха да изменят предпазните мерки, защитаващи министрите и депутатите от прокуратурата, което се оказа основен препъни-камък при провеждането на разследване по няколко случая на политици с висок ранг, датиращи от началото на 2000-те години. \r\nСъгласно действащите правила министрите не могат да бъдат разследвани, ако са изтекли два парламентарни мандата откакто е извършени предполагаемото  престъпление. \r\nВсе още се обсъждат конкретните промени в конституцията, а следващия месец ще се проведе ново гласуване. \r\nПреразглеждането в четвъртък ще засегне и правилата на избор на президент, така че парламентът да не бъде разпускан в случай на забавяне на процеса.През 2015 г. бяха проведени избори, след като три последователни гласувания в парламента не успяха да постигнат съгласие за кандидат. \r\nПланираните промени включват и въвеждането на клетва за държавните служители и дефиницията на гръцката държава като „религиозно неутрална”. \r\nПолитическите съперници отхвърлиха преразглеждането на конституцията като уловка от министър-председателя Алексис Ципрас, който угажда на левите избиратели, в опит да си върне рейтинга. \r\nУправляващата партия СИРИЗА на Ципрас изостава от  консерваторите от  „Нова Демокрация“ с между 2 и 12 пункта. Има спекулации, че изборите могат да бъдат свикани още през май, пише агенцията.  Юлиян Марков", "date": "2019.02.14", "title": "AFP: Гръцкият парламент даде старт на конституционни промени"}
{"url": "http://www.focus-news.net/news/2019/02/14/2623708/georgi-ganetsovski-rim-vratsa-arheologiyata-kato-nauka-se-e-promenila-mnogo-prez-godinite.html", "text": "Археологията като наука се промени много през годините, каза за  Радио „Фокус“ – Видин  Георги Ганецовски, археолог и директор на Регионален исторически музей – Враца. Той посочи, че  изискванията в археологията вече са изключително педантични и то най-вече в областта на праисторията. „Археологията е наука, която е деструктивна , реално тя руши . Ако се е запазило  място, обитавано от хората, ако са се запазили артефакти от десетки хиляди години  назад, ние чрез нашата изследователска  дейност реално  демонтираме това място и тези останки и няма връщане назад“, каза Ганецовски. Той допълни, че  стриктно се спазват изискванията  извлечената информацията да акумулира максимално обемно и максимално точно фактите. „Това правим ние и това е нашата мисия . Живеем в 21 век, използваме всички възможности на техниката , на софтуерите, на всички възможни сродни науки и за това говорим за интердисциплинен подход . Искам да подчертая – археологът  е ловец на информация. Артефактите, които ние  акумулираме  в музеите  са носители на страшно много информация  стига да са извадени по правилния начин“, заяви Георги Ганецовски. Той посочи, иманярството унищожава 90% от информацията, която се съдържа в артефактите. Георги Ганецовски заяви, че археологическият отдел в Регионалния исторически музей във Враца е водещ и винаги е бил водещ  в цялата история на музея. „Първата сбирка на ниво училище, а след това и като читалищна се е състояла от археологически артефакти. Едни от първите уредници са били археолозите при постепенното консолидиране и разрастване на музея“, каза археологът. В момента в РИМ-Враца има между 3 и 4-ри активно действащи  археологически експедиции, които обхващат не само района на Враца и Врачанско, но и Северозапада.  \r\nАнна ЛОЗАНОВА", "date": "2019.02.14", "title": "Георги Ганецовски, РИМ-Враца: Археологията като наука се е променила много през годините"}
{"url": "http://www.focus-news.net/news/2019/02/14/2623681/plovdiv-traditsionnoto-kafe-na-tolerantnostta-v-grada-shte-sabere-otnovo-predstaviteli-na-razlichni-religii-v-dzhumaya-dzhamiya-na-15-fevurari.html", "text": "Традиционното кафе на толерантността в Пловдив ще събере отново представители на различни религии в Джумая джамия. Те ще се срещнат в 11.00 часа на 15 февруари в знак на взаимно разбирателство и мирно съжителство. Това съобщиха за  Радио „Фокус“ - Пловдив  от организаторите. Очаква се да присъстват главният мюфтия Д-р Мустафа Хаджи, посланикът на Турция Н.Пр. Хасан Улусой, кметът на града Иван Тотев, председателят на Общинския съвет Савина Петкова, консулът на Турция в Пловдив Хюсейин  Ергани и представители на всички етноси и три религии от Фондация „Заедно“. Домакин на срещата е Ахмед Пехливан, председател на джамийското настоятелство, който е част от съвета на фондацията, работеща в подкрепа на етническата и религиозна толерантност в града под тепетата. За първи път турската общност отправи покана за Кафе на толерантността през 2015 г. по повод годишнината от вандалския акт над джамията в центъра на Пловдив. Турският ритуал в пиенето на кафе е знак за дългогодишно приятелство.", "date": "2019.02.14", "title": "Пловдив: Традиционното кафе на толерантността в града ще събере отново представители на различни религии в Джумая джамия на 15 февруари"}
{"url": "http://www.focus-news.net/news/2019/02/14/2623683/sliven-politseyski-sluzhiteli-sa-zadarzhali-19-godishen-mladezh-za-napadenie-nad-meditsinski-sluzhitel-vav-filiala-za-speshna-meditsinska-pomosht-v-nova-zagora.html", "text": "Полицейски служители са задържали 19-годишен младеж за нападение над медицински служител във Филиала за спешна медицинска помощ в Нова Загора. Това съобщиха от  ОДМВР-Сливен . Около 00.15 часа 48-годишен мъж е починал в Спешния център от масивен инфаркт. При уведомяване на близките за смъртта на пациента, 19-годишният син на починалия е ударил дежурния медицински специалист, като му е причинил наранявания по лицето. Момчето е задържано за 24 часа. По случая е образувано досъдебно производство.", "date": "2019.02.14", "title": "Сливен: Полицейски служители са задържали 19-годишен младеж за нападение над медицински служител във Филиала за спешна медицинска помощ в Нова Загора"}
{"url": "http://www.focus-news.net/news/2019/02/14/2623680/d-r-georgi-pazderov-rzi-burgas-6-akta-sa-sastaveni-ot-nachaloto-na-godinata-za-administrativni-narusheniya-svarzani-sas-zabranata-za-tyutyunopushene-v-zakriti-prostranstva.html", "text": "6 акта са съставени от началото на годината за административни нарушения, свързани със забраната за тютюнопушене в закрити пространства. Това каза за  Радио „Фокус“ – Бургас  д-р Георги Паздеров, директор на Регионална здравна инспекция (РЗИ) - Бургас. По думите му проверките се извършват както в работно, така и в извънработно време. „По данни на Световната здравна организация всяка година в света от заболявания, свързани с тютюнопушенето, преждевременно умират повече от 5,6 милиона души, като 1 на 8 смъртни случая са на възраст над 30 години, се предизвиква от тютюнопушене“, уточни д-р Паздеров. Той добави, че близо 13 милиона души в Европейския съюз страдат от заболявания, причинявани от употребата на „тютюневи изделия“, в които определение се включват  – цигари, тютюн за ръчно свиване, тютюн за лула, пура, пурета и тютюн за наргиле (така наречената водна лула). \r\nМария ПОПЧЕВА", "date": "2019.02.14", "title": "Д-р Георги Паздеров, РЗИ – Бургас: 6 акта са съставени от началото на годината за административни нарушения, свързани със забраната за тютюнопушене в закрити пространства"}
{"url": "http://www.focus-news.net/news/2019/02/14/2623684/dobrich-blizo-50-000-kasa-tsigari-bez-banderol-sa-otkriti-pri-proverka-v-lek-avtomobil-v-selo-stozher.html", "text": "На 13 февруари, около 13.10, часа в село Стожер, е спрян за проверка лек автомобил „Фолксваген” с добричка регистрация, управляван от 61-годишен мъж от град Добрич. Това съобщиха от  ОДМВР-Добрич . В хода на проверката в МПС са установени и иззети 49 800 къса цигари без акцизен бандерол. По случая е образувано досъдебно производство.", "date": "2019.02.14", "title": "Добрич: Близо 50 000 къса цигари без бандерол са открити при проверка в лек автомобил в село Стожер"}
{"url": "http://www.focus-news.net/news/2019/02/14/2623678/burgas-svobodniyat-universitet-v-grada-i-obshtinata-organizirat-uchenichesko-sastezanie-po-programirane-codeburgas.html", "text": "Ново мащабно ученическо състезание по програмиране ще се проведе на 17 май в Бургас. То се казва „CODE@BURGAS“ и се организира от направление „Информатика и компютърни науки“ към Център по информатика и компютърни науки при Бургаски свободен университет в партньорство с Община Бургас. Това съобщиха от пресцентъра на  Общината . Форматът e иновативен за ученическите състезания по програмиране като използва електронна тренировъчна състезателна система за автоматично оценяване на задачи по програмиране, наречена SPOJ и достъпна на официалния сайт на адрес:  . Амбицията на организаторите през следващата година състезанието да бъде включено в програмата на националните олимпиади и състезания за ученици на Министерството на образованието и науката като по този начин Бургас ще затвърди авторитета си на средище на информационните технологии и ще заеме своето полагаемо място в календара от IT събития.", "date": "2019.02.14", "title": "Бургас: Свободният университет в града и Общината организират ученическо състезание по програмиране „CODE@BURGAS“"}
{"url": "http://www.focus-news.net/news/2019/02/14/2623688/spas-garnevski-gerb-smeshen-plach-e-debatat-na-bsp-za-preferentsiite-ostavete-demokratsiyata-da-se-razviva.html", "text": "„Смешен плач“ е дебатът на БСП за преференциите, оставете демокрацията да се развива. Това каза народният представител от ПГ на ГЕРБ Спас Гърневски по време на дебатите по прага на преференциите, предаде репортер на  Агенция „Фокус“.   “За каквото съм се явил в Пловдив, за всичко съм бил избиран. Когато говорите за проблемите на елита, демократичните партии нямат тези проблеми“, поясни Гърневски. „Когато говорим да преференциите, аз съм два пъти избиран в моя град с преференции. Трябва да ви кажа, че когато една демократична партия, не комунистическата избира с преференции, тези, които гласуват за тебе, те не гласуват само за тебе, а за коя в листа си“, уточни още депутатът от ГЕРБ. Според него, когато даден преференциален кандидат влезе, не може да прави селски номера на партията си. По думите му проблеми  елита има „пребоядисаната социалистическа партия“. „Ако стана преференциален кандидат на вашата партия, няма кой да гласува за мен“, отчете Гърневски. \r\nДеница КИТАНОВА", "date": "2019.02.14", "title": "Спас Гърневски, ГЕРБ: „Смешен плач“ е дебатът на БСП за преференциите, оставете демокрацията да се развива"}
{"url": "http://www.focus-news.net/news/2019/02/14/2623689/razgrad-s-kampaniya-izberete-lyubovta-a-ne-narkotitsite-i-alkohola-be-otbelyazan-14-fevruari-v-grada.html", "text": "Кампания  „Изберете любовта, а не наркотиците и алкохола“ на 14 февруари организираха Общински съвет по наркотични вещества и Превантивно-информационен център  Разград с помощта  на  доброволци от Младежки съвет по наркотични вещества и Училищни превантивни клубове  от три Разградски училища ПГИ „Робер Шуман“, ППМГ „Акад.Н.Обрешков“ и ПГПЧЕ „Екзарх Йосиф“. Това съобщиха от  Община Разград . Младежите собственоръчно изработиха „Валентинки“, на които всеки, който желаеше, написа своето послание и го постави в специално подготвена кутия. Имаха възможност да си направят снимка в специално изработена рамка по темата. Бяха раздадени още и здравно-образователни материали за  ХИВ/СПИН  и презервативи, които бяха осигурени от Регионална здравна инспекция.", "date": "2019.02.14", "title": "Разград: С кампания „Изберете любовта, а не наркотиците и алкохола“ бе отбелязан 14 февруари в града"}
{"url": "http://www.focus-news.net/news/2019/02/14/2623692/vmro-prizova-prezidenta-da-nalozhi-veto-na-izborniya-kodeks-v-chastta-mu-za-preferentsiite.html", "text": "ВМРО призова президента да наложи вето на Изборния кодекс в частта му за преференциите. Призивът направи народният представител от ВМРО Александър Сиди от парламентарна трибуна в отрицателен вот след приемане на увеличаването на прага на преференцията,  предаде репортер на  Агенция „Фокус“.   „Гласувахме „против“, защото смятаме, че преференциалното гласуване е едно от добрите постижения в нашата изборна система. Какво направихте – на референдум 2 млн. души гласуваха за мажоритарен вот, но днес вие им отнехте възможността за такъв. Отнехте възможността и мотивацията на хората, сложени по-назад в листата да работят активно за себе си и за партията“, каза още Сиди.  \r\nДеница КИТАНОВА", "date": "2019.02.14", "title": "ВМРО призова президента да наложи вето на Изборния кодекс в частта му за преференциитe"}
{"url": "http://www.focus-news.net/news/2019/02/14/2623685/the-hill-senatat-odobri-uilyam-bar-za-posta-na-glaven-prokuror-na-sasht.html", "text": "Сенатът гласува в четвъртък, за да одобри Уилям Бар като главен прокурор, който оглави Министерството на правосъдието след като  президентът Тръмп отстрани Джеф Сешънс миналата есен, пише електронното издание на американският вестник   The Hill .  \r\nСенаторите гласуваха с  54 срещу 45 гласа за номинацията на Бар, слагайки край на неособено драматичната процедура по избор на наследник за поста на Сешънс. Бар си осигури безпроблемно одобрението на правосъдната комисия в Сената, като по този начин не създаде особени главоболия на републиканците \r\nСенатор Ранд Пол от Кентъки беше единственият републикански представител, който гласува против Бар в четвъртък, а трима сенатори демократи нарушиха партийната позиция и подкрепиха предложения от Тръмп кандидат. \r\nРепубликанците се обединиха зад Бар, който преди това е бил главен прокурор при бившия президент Джорд Буш-младши и се връща на кормилото на отдел, който е бил в центъра на дългогодишните критики на Тръмп за разследването на руската намеса, пише изданието. \r\nСенатор Линдзи Греъм от Южна Каролина председател на Комисията по правосъдие, определи  Бар като „изключителен” избор. Бар поема ръководството на Министерството на правосъдието от изпълняващия длъжността Матю Уитакър, след като титулярът Джеф Сешънс бе отстранен през ноември.  Юлиян Марков", "date": "2019.02.14", "title": "The Hill: Сенатът одобри Уилям Бар за поста на главен прокурор на САЩ"}
{"url": "http://www.focus-news.net/news/2019/02/14/2623690/narodnoto-sabranie-vdigna-praga-na-preferentsiite-za-parlamentarnite-izbori.html", "text": "Народното събрание промени прага на преференциите за парламентарните избори, предаде репортер на  Агенция „Фокус“.  Текстовете бяха предложени от ДПС между двете четения и заложени в промените в Изборния кодекс. „За“ тях гласуваха 99 народни представители „против“ – 58 и без „въздържали се“, с което те бяха приети. С приетите разпоредби на практика се отменя сега действащото правило в Изборния кодекс, според което прагът за преференциите е не по-малък от 7 % от гласовете за кандидатската листа. Депутатите приеха преференциите да са валидни, ако кандидатът е получил действителни гласове не по-малко от районната избирателна квота. Аналогични текстове са предложени и за останалите видове избори.   \r\nДеница КИТАНОВА", "date": "2019.02.14", "title": "Народното събрание вдигна прага на преференциите за парламентарните избори"}
{"url": "http://www.focus-news.net/news/2019/02/14/2623341/plovdiv-initsiativata-bezopasna-lyubov-i-sladko-izkushenie-shte-se-provede-v-karlovo-po-povod-denya-na-vlyubenite.html", "text": "Инициативата „Безопасна любов и сладко изкушение“ ще се проведе в Карлово по повод Деня на влюбените – 14 февруари. Това съобщиха от Общината. Инициативата по повод 14 февруари ще се проведе в 14.30 часа в сладкарница в града. Информационният ден е с цел превенция на ХИВ, СПИН и на болестите, предавани по полов път. За присъстващите са предвидени различни игри и награди. \r\nСъбитието се организира от Общината, заедно с Местната комисия за борба срещу противообществените прояви на малолетните и непълнолетните и с Български младежки Червен кръст – Карлово.", "date": "2019.02.14", "title": "Пловдив: Инициативата „Безопасна любов и сладко изкушение“ ще се проведе в Карлово по повод Деня на влюбените"}
{"url": "http://www.focus-news.net/news/2019/02/14/2623344/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.02.14", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/02/14/2623687/sluzhitel-na-gdbop-e-privlechen-kato-obvinyaem-za-uchastie-v-organiziranata-prestapna-grupa-v-4-ru-obzor.html", "text": "Служител на ГДБОП е привлечен като обвиняем за участие в разкритата схема в 4 РУ за събиране на такса „спокойствие“, за която през януари бяха обвинени четирима служители. Това обяви зам.-главният прокурор Иван Гешев, който уточни, че дейността, за която е привлечено към наказателна отговорност лицето, няма нищо общо с ГДБОП. Той поясни, че към момента работните обвинения са за участие в организираната престъпна група и за лично укривателство. По думите на Гешев като служител на МВР обвиняемият е предупреждавал собственици на магазини за предстоящи проверки, касаещи продажба на фалшиви стоки. „Тази дейност е развивана докато този служител на МВР е бил част от служителите на 4 РУ“, уточни Иван Гешев. „Още тогава, когато оповестихме случая пред 4-то РУ, с колегата гл. секретар на МВР Ивайло Иванов казахме, че съществува вероятност при събиране на достатъчно доказателства кръгът на обвиняемите да бъде разширен, към наказателна отговорност да бъдат привлечени допълнителни лица“, каза още Иван Гешев. Той подчерта, че съществува вероятност по случая да бъдат привлечени към наказателна отговорност и други лица. „С колегите от МВР не си „заравяме главата в пясъка“ и не крием, че има проблеми, както във всички държавни структури. Разликата е, че ние с МВР си решаваме собствените проблеми и не се притесняваме да кажем- „да, има проблем“. И когато съберем достатъчно доказателства сме безкомпромисни към всеки, независимо дали е прокурор, служител на МВР или някой друг“, посочи Иван Гешев. \r\nГлавният секретар на МВР главен комисар Ивайло Иванов уточни от своя страна, че още при обявяването на информацията за случая са имали съмнение, че има замесени и други служители. „Категорично искам да заявя, че въпреки че в момента на задържането обвиненото лице е било служител на ГДБОП, неговите действия, за които е задържан, по никакъв начин не са свързани със сегашната му дейност в дирекцията“, изтъкна той, като уточни, че дейностите по разследването продължават. „Фокус“ припомня:  На 23 януари бяха задържани петима служители от сектор „Икономическа полиция“ към столичното 4-то Районно полицейско управление на МВР. Полицаите са изнудвали дребни търговци да плащат такса „спокойствие“, да възпрепятстват проверки и да ги предупреждават за бъдещи такива. Единият от задържаните заема ръководна позиция. Сигналът за рекета е подаден от търговци, за които исканите суми са били непосилни за плащане.  \r\nПрокуратурата повдигна обвинение на четирима от петимата задържани за участие и ръководене на организирана престъпна група, търговия с влияние и измама. Изпълняващият функциите административен ръководител на Специализираната прокуратура прокурор Димитър Петров посочи, че полицаите са задържани в момент на получаване на 2000 лева, като уговорката е била да получат 2000 евро. Йерархията на групата е следвала йерархията на структурата. В схемата не са участвали по-млади служители. Събрани са множество доказателства, разпитани са свидетели. Димитър Петров обясни, че групата е събирала суми от автокъщи и наргиле барове, членовете й са пазарували без да плащат. Информацията за арогантното поведение на служителите е получена през ноември миналата година. Според данните на Прокуратурата групата е действала от началото на 2017 г. Оперативна информация в Дирекция „Вътрешна сигурност“ има от септември-октомври миналата година. Ръководител на групата е бил ръководен служител на Второ РУ, преминал през доста ръководни постове в МВР. Вътрешният министър Младен Маринов коментира в парламента, че в 4-то РУ е имало и служители, които са склонявани към изнудване, но не са се поддали. Министърът изтъкна, че голяма част от сигналите за корупция и натиск тръгват от самите областни дирекции, което говори, че вътре в системата има импулс за справяне с тези, които не работят съгласно закона.", "date": "2019.02.14", "title": "Служител на ГДБОП е привлечен като обвиняем за участие в организираната престъпна група в 4 РУ (ОБЗОР)"}
{"url": "http://www.focus-news.net/news/2019/02/14/2623691/dimitar-borumov-detski-parlament-blagoevgrad-organizirahme-poreditsa-ot-initsiativi-po-povod-praznika-na-vinoto-i-lyubovta.html", "text": "Организирахме поредица от инициативи по повод празника на виното и любовта. Това каза за  Радио „Фокус“ – Пирин  Димитър Борумов, председател на Детски парламент – Благоевград. Той посочи, че Детски парламент – Благоевград е отбелязал и двата празника. „Събитията за Трифон Зарезан и Свети Валентин осъществихме заедно с Регионална здравна инспекция“, допълни Борумов. Той каза, че е важно да се помни традицията, която в днешния ден е подрязване  на лозите. Председателят на Детския парламент допълни, че са организирали инициатива насочена към вредата от алкохола, наркотиците и тютюнопушенето. Димитър Борумов посочи, че представители на Детския парламент са се включили и към темата за здравословния начин на живот, която се организирала днес от Регионална здравна инспекция – Благоевград. По думите му организирането на всяко едно събитие изисква търпение и достатъчно време за подготовка. Той добави, че момчетата предпочитат да празнуват празника на виното, докато момичетата празника на любовта. „Естествено има интереси и към двата празника като някои младежи предпочитат празника на виното, защото е български, докато други, които си имат половинка празнуват празника на любовта. \r\nДенис НИКИФОРОВ", "date": "2019.02.14", "title": "Димитър Борумов, Детски парламент – Благоевград: Организирахме поредица от инициативи по повод празника на виното и любовта"}
{"url": "http://www.focus-news.net/news/2019/02/14/2623315/vitsepremierat-ekaterina-zaharieva-shte-uchastva-v-ministerska-sreshta-za-mir-i-sigurnost-v-blizkiya-iztok.html", "text": "Вицепремиерът Екатерина Захариева ще участва в министерска среща за мир и сигурност в Близкия изток, която се провежда във Варшава, съобщиха от  пресцентъра на Министерството на външните работи . Срещата ще бъде съвместно председателствана от министъра на външните работи на Република Полша Яцек Чапутович и от държавния секретар на САЩ Майкъл Помпео. Участниците ще открият дискусиите с оценка на ситуацията и на международните усилия в Близкия изток, преди да обсъдят редица теми, сред които бежанските потоци в региона и хуманитарните предизвикателства.", "date": "2019.02.14", "title": "Вицепремиерът Екатерина Захариева ще участва в министерска среща за мир и сигурност в Близкия изток"}
{"url": "http://www.focus-news.net/news/2019/02/14/2623275/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Русия има план за временно изключване на интернет връзката от международни сървъри. Не става въпрос за киберсигурност, а за опит да се сплаши Запада, като се внуши идеята, че Москва се готви за война, коментират в редакцията на американското издание  Washington Examiner . \r\nТестът за изключване произтича от закон, приет миналия декември, който изисква от руските телекомуникационни компании „...да инсталират технически средства, за да пренасочат целия руски интернет трафик към точки за обмен, одобрени или управлявани от Роскомназор. Органът ще инспектира трафика, за да блокира забранено съдържание и да се увери, че трафикът между руските потребители остава вътре в страната и не се пренасочва чрез сървъри в чужбина\". \r\nИдеята тук е, че изолирането на руските интернет сървъри и трафика към руски бази ще попречи на чуждестранните противници да започнат кибератаки срещу Русия по време на конфликт. Но това предложение е абсурдно по две прости причини. \r\nКато начало, САЩ и други потенциални руски противници са предприели стъпки за смекчаване на всички усилия на Москва да изолират своите интернет сървъри. Точно както САЩ, Русия предприе стъпки по време на Студената война, за да гарантира, че възможностите й за ядрен удар са запазени.  \r\nКлючовият момент е, че САЩ лесно биха могли да влязат в руската кибернетична общност, дори ако тя е локализирана на руски сървъри. Москва е наясно с това, но също така знае, че този вид упражнения ще привлече вниманието на западните медии. Кремъл се надява, че по този начин изплаши Германия в противопоставянето на ескалиращия натиск на САЩ, и ще принуди Великобритания и Франция да отслабят критиките си срещу руския президент Владимир Путин. \r\nПроверката е абсурдна по още една причина. Тя ще превърне руския интернет в система за предоставяне на основни данни, а не в система за обмен на информация. Ключът тук е, че интернет разчита на глобални потоци от данни, за да осигури своевременна комуникация и информация между различните страни. Да се изключи Русия от света и да се очаква да предостави една и съща основна услуга би било като капитан на круизен кораб, който изключва радара си, компаса, GPS и възможностите за наблюдение и северната част на Атлантическия океан. Накратко, би било много опасно и без очевидна полза. \r\nТака че да, това руско киберупражнение заслужава нашето внимание. Но не заради това, което представлява, а заради това, което Русия иска да изглежда, че означава. \r\n***  Държавният дълг на САЩ надхвърли рекордните за всички времена 22 трл. долара, провокирайки нова серия от предупреждения, че страната върви по неустойчива финансова пътека, която може да застраши икономическата сигурност на всеки гражданин на страната, съобщава  USA Today , най-тиражираният американски вестник.  \r\nДанните, представени от Министерството на финансите, показват увеличение на дълга с повече от 30 млрд. долара само за един месец. Бързите темпове на нарастването му са станали тенденция след приемането на пакета на президента Доналд Тръмп за намаляване на данъците и от усилията на Конгреса за увеличаване на разходите за вътрешни и военни програми.  \r\nНарастващият дълг ще се превърне в проблем за американците, защото с течение на времето може да доведе до нужда от повишаване лихвените проценти за потребителите и бизнеса. Това означава по-големи ставки за ипотеки, корпоративни облигации и други видове потребителски и бизнес заеми, обясняват от редакцията. \r\n***  Турция ще проведе най-големите военноморски учения в историята на Републиката, съобщава  електронното издание на вестник Yeni Safak . \r\nМаневрите „Синя родина“ ще се състоят от 27 февруари до 8 март едновременно в турските региони в Черно и Егейско море и Източното Средиземноморие. \r\nВ предстоящите учения ще участват бойни и спомагателни кораби на турските въоръжени сили (ТВС), кораби за противовъздушна отбрана, крайбрежни войски, екипи на SAT и SAS, заедно със сухопътните войски, военновъздушните сили (ВВС) и бреговата охрана. \r\nНовите оръжия и системи, интегрирани в ТВС, също ще направят своя дебют на маневрите, които имат за цел да оптимизират и развият оперативната съвместимост между различните родове войски, както и да повишат бойната готовност на участващите единици. \r\n***  Арабските страни и Израел говорят за война с Иран, заяви премиерът на еврейската държава Бенямин Нетаняху във Варшава, където ще участва в конференцията за Близкия Изток, пише  електронното издание на вестник The Jerusalem Post . \r\n„Оттук отивам на среща с 60 външни министри и пратеници от целия свят, които са срещу Иран“, заяви министър-председателят на Израел. \r\n„Важното в тази среща, а тя не е тайна, защото има много такива държави, е, че това е открита среща с представители на водещи арабски държави, които сядат на една маса с Израел, за да преследват общия интерес за война с Иран“, обясни Нетаняху, като поясни, че на северния фронт, Израел работи за изтласкването на силите на Ислямската република от Сирия. \r\n„Изтласкваме Иран от Сирия. Решени сме да го направим“, заяви той. „В момента във Варшава е студено, но външните отношения на Израел се затоплят, затоплят се към добро“. \r\nПремиерът на Израел е във Варшава, за да присъства на министерската среща за Насърчаване на бъдеще на мира и сигурността в Близкия Изток, която ще бъде открита в сряда вечерта и ще продължи в четвъртък. \r\nОчаква се на срещата да се изкажат вицепрезидентът на САЩ Майк Пенс и държавния секретар Майк Помпео, а за нея ще пристигнат представители от арабския свят и 28-те страни-членки на Европейския съюз. \r\nПредставителят на САЩ Джейсън Грийнблат, който също е в столицата на Полша, написа в „Туитър“ преди конференцията, че „Иран е основната заплаха за бъдещето на регионалния мир и сигурност“. \r\nИзданието отбелязва, че в същото време върховният водач на Иран Аятолах Али Хаменеи е предупредил Европа да се дистанцира от САЩ. \r\n„Днес иранският народ вижда някои европейски страни като хитри и ненадеждни заедно с престъпната Америка. Правителството на Ислямската република трябва внимателно да запази границите си с тях“, пише той. \r\n„Иран не трябва да отстъпва нито една крачка от националните и революционни ценности“. \r\nАдвокатът на американския президент Доналд Тръмп и бивши кмет на Ню Йорк Руди Джулиани призова за смяна на режима в Иран в сряда преди подкрепяната от САЩ среща на върха за Близкия изток във Варшава. \r\n„Всеки знае, че Иран е спонсор на тероризма номер едно в света. Там няма нито едно правителство, което да не е съгласно с това“, каза той. \r\n„Истината е, че Иран трябва да бъде изолиран, докато не се промени. Ако те могат да направят това, което правителството, американското правителство, други правителства, вярват и направят промени в политиката, ще бъда удовлетворен от това, макар и да съм скептично настроен, мисля, че това би било по-чисто решение“, заяви още Джулиани. \r\nТой говори преди митинг, за да покаже подкрепа на базирания в Париж Национален съвет за съпротива на Иран (НССИ), блок от опозиционни групи в изгнание, който се опитва да сложи край на шиитското мюсюлманско духовно управление в Техеран. \r\nПротестиращите удряха барабани, скандираха, махаха знамена и плакати пред мястото на срещата на Националния стадион. Те протестираха срещу сегашния режим и неговите нарушенията на човешки права. \r\nИрански протестиращ Махмуд Масуди от Германия каза: „Ние идваме тук, за да подкрепим Мериам Ражави (лидер на НССИ), като наш лидер и единствената алтернатива на диктатурата в Иран. Това е основната причина днес всички да бъдем тук. И ние считаме, че е време да подкрепим НССИ, Националния съвет за съпротива, който включва най-демократичните групи в Иран срещу режима на Хаменеи, срещу диктатурата в Иран, религиозната диктатура“. \r\nJpost припомня, че членовете на НССИ се присъединяват към ислямската революция през 1979 г., но по-късно се отделят от управляващите духовници. Базираните в Ирак в началото на 80-те години на миналия век бойци се сблъскаха с американските сили по време на войната в Ирак през 2003 г., но оттогава се отказаха от насилието. \r\nНССИ е известен още с името си на фарси „Муджахидин-е-Халк“ и някога е бил в списъците с терористични организации на САЩ и ЕС, но това вече не е така.", "date": "2019.02.14", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/14/2623316/ministarat-nikolina-angelkova-shte-otkrie-mezhdunarodnoto-izlozhenie-vakantsiya-i-spa-ekspo.html", "text": "Министърът на туризма Николина Ангелкова ще открие 36-ото издание на Международното изложение „Ваканция и СПА Експо“ в София. Това съобщиха от пресцентъра  министерството . \r\nМинистерството е основен партньор на форума, който ще се проведе в периода между 14 и 16 февруари. Участниците в туристическата борса тази година са над 380 компании от 25 държави. Очакват се над 20 хил. професионалисти и любители да посетят изложението.  \r\nВ изложението се представят и десетки български общини.  \r\nМеждународни форуми като този са изключително важни за Министерството на туризма, защото дават възможност България да представи своя потенциал пред експерти в сектора и потребители от различни страни.   \r\nНачалото на събитието е от 10.30 часа в Интер Експо център в София.", "date": "2019.02.14", "title": "Министърът Николина Ангелкова ще открие Международното изложение „Ваканция и СПА Експо“"}
{"url": "http://www.focus-news.net/news/2019/02/14/2623314/parlamentat-shte-razgleda-promenite-v-izborniya-kodeks-na-vtoro-chetene.html", "text": "100 дни преди провеждането на европейските избори Парламентът ще разгледа промените в Изборния кодекс на второ четене. Това предвижда програмата за работа на  Народното събрание . Промените в Изборния кодекс бяха внесени в деловодството на Народното събрание от ГЕРБ и „Обединени патриоти“ на 16 ноември 2018 г. Преди тях изменения внесоха и от „Воля“. На вниманието на депутатите бе поставен общ законопроект, който бе приет на 12 декември миналата година.  \r\nСред предложенията бяха отпадане на номерацията на партиите в бюлетината и отлагане на машинното гласуване. Между двете четения постъпиха редица предложения, сред които на ГЕРБ, БСП, ДПС и „Воля“. Между двете четения постъпи предложение на  ГЕРБ  за отпадане на забраната за публикуване на данните от социологическите проучвания в медиите. Дебат сред политиците заформи и предложението на депутата от ГЕРБ Анна Александрова, с което при отмяна на решение на Цeнтралната избирателна комисия решението, ще може да бъде взето от обикновено мнозинство.   \r\nМежду първо и второ четене от  БСП  предложиха актуализация на изборните списъци и създаване на публичен регистър на избирателя.  Предложенията на  ДПС  са свързани със секциите извън страната и даване на възможност по преценка на дипломатическите и консулските представителства да бъдат образувани избирателни секции за евроизборите. От Движението предлагат още отпадане на принципа на уседналост при местните избори. Лидерът на  „Атака“  Волен Сидеров и група народни представители предлагат при изборите за народни представители пред изборното помещение и в кабините за гласуване да се постави табло, на което с един и същи размер, вид и формат шрифт да са изписани имената на кандидатите на партиите по районните кандидатски листи. Те искат подобно нещо и за изборите за Европейски парламент, с разликата, че след името на всеки кандидат от кандидатска листа настояват да се посочи наименованието на предложилата го партия от състава на съответната коалиция. \r\nВъв вторник текстовете от изборното законодателство бяха разгледани и от водещата Правна комисия на заседание, продължило около 10 часа. Комисията отхвърли предложенията на БСП за актуализация на изборните списъци и създаване на публичен регистър на избирателя и на ДПС за отпадане на принципа на уседналост при местните избори. Сред промените, които бяха приети, са в изборните секции да няма камери, а данните от социологически проучвания да могат да се съобщават в изборния ден. Прието бе преференциите да бъдат валидни, ако гласовете за тях преминават квотата от гласове, необходима за избор на един депутат, евродепутат или общински съветник. Комисията реши номерата върху бюлетините да останат, като за да се избегне явлението „15/15“ към номерата на преференциите ще се прибави числото 100, което да ги отличи от обозначението на самата партия. ЦИК ще може да взема решение, обжалвано и върнато от Върховния административен съд с гласовете на половината от членовете си, а не както досега – с 2/3 мнозинство. Окончателното решение по промените предстои да бъде взето от пленарна зала.  \r\nНа вниманието на депутатите се поставя и проекторешението на БСП за смяна на състава на сегашната Централна избирателна комисия, което беше отхвърлено от Правна комисия. \r\nСлед пленарното заседание, са свикани две парламентарни комисии. Заседание ще проведе Комисията по културата и медиите, а  Комисията за българите в чужбина ще се занимае със състоянието, проблемите и предизвикателствата на българската общност във Великобритания във връзка с Брекзит.", "date": "2019.02.14", "title": "Парламентът ще разгледа промените в Изборния кодекс на второ четене"}
{"url": "http://www.focus-news.net/news/2019/02/14/2623276/predstoyashti-sabitiya-v-stranata-za-14-fevruari-agentsiya-fokus.html", "text": "***   \r\nВ 10.10 часа пред Община Сухиндол държавният глава Румен Радев ще приеме строя на почетния караул, след което ще проведе среща с кмета инж. Пламен Чернев.  \r\nВ 11.00 часа на централния площад президентът ще поздрави гражданите по повод празника на града и празника на лозарите и винопроизводителите.  \r\nПо-късно през деня Румен Радев ще вземе участие и в традиционния ритуал по зарязване на лозята в местността Димчански завой. \r\n*** \r\nОт 09.00 часа ще започне пленарното заседание в Народното събрание. \r\n***   \r\nОт 09.00 часа в София Хотел Балкан българският комисар по цифрова икономика и цифрово общество Мария Габриел ще открие 14-ата Национална конференция по е-здравеопазване, на която ще представи действия на Европейската комисия, включително последното предложение за създаването на общ формат на медицинските досиета за целия ЕС. От 10.00 часа в София Тех парк Габриел ще даде началото на конференцията Cybersec 2019.  \r\n*** \r\nОт 09.30 часа V състав на Специализирания наказателен съд ще гледа делото за образуване и ръководене на организирана престъпна група спрямо Хованес М., Пламен Т., Мариян М., Пламен М., Димитър М., Андон С., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т., Красимир П., Йордан П. \r\n*** \r\nОт 09.30 часа II състав на Софийски градски съд ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилката Деяна Георгиева.  \r\n*** \r\nОт 10.00 часа ще започне заседанието на Столичния общински съвет. \r\n*** \r\nОт 10.00 часа XII състав на Специализирания наказателен съд ще гледа делото спрямо Павел М. за престъпление по служба. \r\n*** \r\nОт 10.00 часа VI състав на Специализирания наказателен съд ще гледа делото спрямо Петър Б., Дойчин Г., Станислав Ч. за образуване и ръководене на организирана престъпна група.   \r\n***   \r\nОт 10.00 часа на пазар „Сребърна“ в кв. „Лозенец“ ще се състои Празник на любовта и виното.  \r\n*** \r\nОт 10.30 часа в Интер експо център министърът на туризма Николина Ангелкова ще открие изложението Ваканция & Спа Експо. \r\n***   \r\nОт 11.00 часа в шатрата на социалната кухня на омбудсмана Мая Манолова, разположена в двора на софийския храм „Св. св. Кирил и Методий“, лекари от няколко столични болници ще извършат безплатно профилактични прегледи на социално слаби хора.  \r\n*** \r\nОт 11.00 часа Х състав на Специализирания наказателен съд ще гледа делото спрямо Цветелин Ц., Тихомир В., Пламен А., Емил И., Венцислав Г., Соня Х., Цветелина Д., Цецка Д. за образуване и ръководене на организирана престъпна група.   \r\n*** \r\nОт 11.00 часа XVII състав на Специализирания наказателен съд спрямо Гриша Г., Илия Т., Ангел Г. и Диляна Р. за образуване и ръководене на организирана престъпна група.   \r\n***   \r\nОт 11.00 часа в Националния пресклуб на БТА ще се състои пресконференция на Общност „Ново начало“ за глобален призив на ООН за действие относно световния проблем с наркотиците.  \r\n***   \r\nОт 11.30 часа в аула „Проф. Янко Добрев“ II-ра хирургия, УМБАЛ „Александровска“ ще се проведе експертна среща на тема: „Бариатричната хирургия – нов живот за хората със свръхтегло“. \r\n***   \r\nОт 14.00 до 18.00 часа в градинката пред Народния театър доброволци и младежи от БМЧК ще проведат информационна кампания как да се обичаме безопасно по повод Деня на влюбените. \r\n***   \r\nОт 14.30 часа в зала 456 в сградата на парламента на пл. „Княз Александър I“ 1 ще се проведе заседание на Комисията по политиките за българите в чужбина, на което ще бъдат обсъдени проблемите и предизвикателствата пред българската общност във Великобритания. \r\n***   \r\nОт 14.30 часа в сградата на 51 СУ „Елисавета Багряна“ управляващият орган на Оперативна програма \"Развитие на човешките ресурси\" организира Литературен конкурс под надслов \"Думи за обич\" в подкрепа на децата от социалните услуги. \r\n***   \r\nОт 17.00 часа в Американския център на Столична библиотека (пл. „Славейков“ 4А) започва нова лектория под надслов „Светът на физиката на живо“. \r\n***   \r\nОт 17.30 часа в зала „Панорама“ на Интер Експо Център ще се проведе презентация на Паралия Катерини като туристическа дестинация. \r\n***   \r\nОт 18.30 часа в Театър Азарян ще се играе „Кралят Елен” – трaгикомична театрална приказка в три действия по Карло Гоци. \r\n***   \r\nОт 18.30 часа в ОКИ „Красно село“ ще се играе спектакълът „Греховната любов на Зографа Захарий“.  \r\n***   \r\nОт 19.00 часа на сцената на кино „Люмиер Лидл“ ще се играе българска стендъп комедия с артистите от Комеди Клуб. \r\n***   \r\nОт 19.30 часа в Първо студио на БНР ще се проведе концертът „Големите гласове на България“.  \r\n***   \r\nОт 20.00 часа в Литературен клуб „Перото“ ще се проведе  \r\nс концерта: „P.I.F акустично. Малък концерт за големи влюбени и техните деца“. \r\n***   \r\nОт 17.30 часа в Посетителския информационен център ще бъде организирана музикално-поетична вечер „Огън от любов“.  \r\n*** \r\nОт 11.00 до 13.00 часа в центъра на града ще бъде разположен мобилен кабинет за изследване за СПИН. \r\n***   \r\nВ 18.00 часа в Градската художествена галерия ще бъде подредена тематична изложба по повод Трифон Зарезан и Св. Валентин. \r\n***   \r\nОт 11.00 часа в зала „Петя Дубарова“ на културен център „Морско казино“ ще се проведе пресконференция на ръководството на ПП „Средна европейска класа“, коалиционен партньор на „Обединени патриоти“.  \r\n***   \r\nОт 18.30 часа в зала „Петя Дубарова“ на Културен център „Морско казино“ ще бъде представен филмът „Момичета с морски мечти“.  \r\n***   \r\nОт 09.30 часа в катедралния храм „Успение Богородично“ ще бъде отслужена света литургия по повод честването на 1150 г. от Успението на св. Кирил Славянобългарски. От 10.30 часа ще бъде отслужен тържествен благодарствен молебен, оглавен от Негово Светейшество Българският Патриарх и Софийски Митрополит Неофит. \r\n*** \r\nОт 11.00 часа в Зоопарка във Варна ще се проведе празник по повод Деня на влюбените. Всеки посетител ще получи малък подарък и ще чуе беседа за поведението на различните видове животни по време на размножителния им период. Гостите ще имат възможност лично да нахранят някои от бебетата, да присъстват на демонстрационно хранене на малките дългоноси мечета. \r\n***   \r\nОт 12.00 часа в пенсионерския клуб ще започне Празник на винарите, лозарите и кръчмарите за Трифон Зарезан. \r\n*** \r\nОт 14.00 часа до 16.00 часа в офиса на ПП ГЕРБ на ул. „Георги Бенковски” №1 общинският съветник Пейчо Бюлбюлев ще приема граждани. \r\n***  \r\nОт 13.30 часа пред община Велико Търново ще се проведе информационна кампания на Градски ученически парламент и партньори за Деня на влюбените.  \r\n***  \r\nОт 16.30 часа пред МДТ „Константин Кисимов“ ще се проведе благотворителен базар за Деня на влюбените, организиран от БМЧК.  \r\n***  \r\nОт 18.00 часа в Изложбени зали „Рафаел в Михайлов“ ще бъде открита,,Арт Розалиада - живописен пир на виното 2019\" – международна изложба на преподаватели и студенти от висшите училища по изкуствата в България.  \r\n***  \r\nОт 18.00 часа в Клуб 7 ще се проведат Бързи сватби, “Вечер на желанията“ и парти с хитовете на Майкъл Джексън за Деня на влюбените, организатори – ГУП и Клуб 7. \r\n***  \r\nОт 19.00 часа в Клуб „Роял“ ще има тематично парти „Любов ли е“, организирано от БМЧК.    \r\n***  \r\nОт 19.00 часа от Панорамната  площадка на улица „Никола Пиколо“ ще може да се наблюдава промоционално излъчване на аудио-визуалния спектакъл „Царевград Търнов – звук и светлина“.  \r\n***   \r\nОт 11.00 часа на пл. „Николай Гяуров“ всички присъстващи и преминаващи ще бъдат почерпени с „любовни“ сладкиши и сгрявани с чаша червено вино. От 17.00 часа в голямата зала на Общински детски комплекс ще се състои благотворителен концерт за приятелството. \r\n***   \r\nОт 11.30 часа в лозовия масив между селата Гомотарци и Кошава кметът на Община Видин Огнян Ценков ще присъства на празника Трифон Зарезан. От 18.00 ч. ще бъде гост на тържеството за Деня на лозарите в с. Антимово.  \r\n***   \r\nОт 17.00 ч. в залата на Симфониета-Видин ще се проведе традиционният концерт-конкурс \"Песен на Свети Валентин\". Поздравление към участниците ще отправи заместник-кметът на Община Видин Венци Пасков. \r\n***   \r\nОт 11.00 часа в Кафе клуб КДК ще се проведе поетичен рецитал „Любов и вино“. \r\n***   \r\nОт 12.00 часа в двора на Етнографско-възрожденския комплекс „Свети Софроний Врачански” ще се чества празника Трифон Зарезан. Ще бъде представена и изложба на ритуални пити за празника, приготвени от самодейци на читалищата в общината. \r\n***   \r\nОт 17.00 часа в Голяма зала на ХГ „Иван Фунев“ ще бъде открита изложба живопис по повод 80 години от рождението на Петър Яков. \r\n***   \r\nОт 18.00 часа в Градската концертна зала ще се проведе музикалния спектакъл „That’s Amore“. \r\n***   \r\nОт 19.00 часа в Камерната зала на ДКТ ще се играе постановката „Гергьовден“ от Стеван Сремац. \r\n*** \r\nОт 11.00 часа в  НЧ „Пробуда-1904“ в кв. „Калтинец“ под надслов „Нека да е берекет“ ще се чества Трифон Зарезан. \r\n***  \r\nОт 14.00 часа в НЧ „Напредък-1869“ ще се проведе „Любов в думи“ – хиляда писма с послания –  организира Сдружение „Горнооряховски младежки парламент.  \r\n*** \r\nОт 11.00 часа в АЕМО „Старият Добрич“ ще бъдат обявени победителите в конкурса за най-добро домашно вино реколта 2018 година.  \r\n***   \r\nОт 11.00 часа в АЕМО „Стария Добрич“ с ритуала „Зарязване на лозата“ в града ще бъде отбелязан Трифон Зарезан. \r\n***   \r\nОт 11.00 часа до 13.00 часа пред офиса на ГЕРБ на бул. „25 септември“ №3 по повод Деня на влюбените Свети Валентин структурата на Младежи ГЕРБ-Добрич организира празнична фотосесия. \r\n*** \r\nОт 12.00 часа в НЧ „Христо Козлев-1883“ ще се състои възстановка на стари традиции по резитба и фолклорна програма- „Трифон шета по лозята“. \r\n*** \r\nОт 10.30 часа в село Грънчарово ще се проведе празник, посветен на Трифон Зарезан. \r\n*** \r\nОт 18.00 часа в заседателната зала на общината ще се проведе музикално-поетичен рецитал „Вино и Любов“. \r\n***   \r\nОт 11.00 часа в двора на музейния комплекс ще се проведе обичаят „зарязване на лоза“. Организатори на тържеството са община Каварна и Етнографският комплекс в града.  \r\n***   \r\nВ 14.30 часа в сладкарница в града ще се проведе инициативата „Безопасна любов и сладко изкушение“. \r\n***   \r\nОт 17.00 часа пред Дома на културата ще се проведе общоградски празник- Ден на винаря „Трифон Зарезан”.  \r\n***   \r\nОт 11.00 часа в читалище „Пробуда” ще се проведе традиционният конкурс за домашно вино „Трифон Зарезан”.  \r\n*** \r\nВ Исторически музей – Петрич ще бъде открита изложбата   „Съкровищата на Хераклея Синтика“. \r\n*** \r\nПразник на виното ще се проведе в местността „Хановете“ край село Ръждак. \r\n***   \r\nОт 14.30 часа в Двор на Кирилицата ще бъде отбелязан денят на Успението на  Равноапостолен Свети Кирил Славянобългарски – Покровителя на Европа.  \r\n*** \r\nОт 09.00 часа в Зала 1 на Апелативен съд ще се гледа делото на 45- годишния подсъдим с инициали Г. Г. Той обжалва присъда от 30 години лишаване от свобода заради убийството на съпругата му,  като деянието е извършено по особено мъчителен начин и с особена жестокост.   \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Илия Ст. Срещу него са повдигнати обвинения за умишлено убийство на 71- годишния пенсионер, работил като научен сътрудник в Институт по растителни генетични ресурси гр. Садово. Убийството е извършено по особено мъчителен начин за убития и с особена жестокост. Подсъдимият е обвинен и в кражба на стойност 747,50 лева. \r\n*** \r\nОт 10.30 часа в междублоковото пространство на бул.”България” №41-43 кметът на район„Северен“ инж.Ральо Ралев ще открие новоизграден паркинг. \r\n*** \r\nОт 12.00 часа в Клиниката по детска хирургия на УМБАЛ „Свети Георги“ ще бъдат дарени пет високотехнологични апарати за вливане на разтвори. \r\n*** \r\nОт 16.30 до 18.00 часа в търговски център на ул. „Георги Странски“ №3 ще се проведе информационно-развлекателна кампания по повод  АНТИСПИН кампанията, организирана от БМЧК-Пловдив. \r\n***   \r\nОт 18.00 часа в читалище „Просвета 1888“ ще се проведе камерен концерт на Иван Петров и Джихе Лий - първа изява на дуото на българска сцена. \r\n***   \r\nОт 16.00 часа в ОУ „Христо Ботев“ в село Бата ще се проведе публично събитие  \r\nпо проект “Създаване на центрове за социално включване на маргинализирани общности на територията на Община Поморие”. \r\n***   \r\nОт 18.00 ч. в зала „Княз Александър I“ на Историческия музей ще бъде открита изложбата „Кремък, керамика, метал. Археологическите проучвания на Русенския музей“.  \r\n***   \r\nОт 12.30 до 14.30 часа РЗИ Сливен организира безплатно и анонимно консултиране и изследване на граждани за ХИВ с мобилен кабинет на бул. ”Цар Освободител”. \r\n***   \r\nОт 8.30 до 17.30 часа в РИМ –Стара Загора ще се проведе Музейно - образователна програма „Заветите на Апостола“ - специализирана беседа и занимателни игри. \r\n***   \r\nОт 10.30 до 13.30 часа в НЧ „Св. Климент Охридски – 1858“ ще се проведе музикално – танцов спектакъл „Вила се лоза винена“. \r\n***   \r\nОт 10.30 часа в IX ОУ „Веселин Ханчев” в 1 а клас ще се състои мултимедийна презентация „Кой е Левски“. Ще има и викторина и оцветяване на рисунки със сцени от живота на Дякона. \r\n***   \r\nОт 12.00 до 13.30 часа на пешеходната зона от южна страна на сградата на общината ще се проведе антиспин кампания под надслов „Моето здраве е мое право“. От 19.30 часа в Младежки дом ще бъде представена пиесата „Грабни любовта”. \r\n***   \r\nОт 16.30 часа в залата на ГПЧЕ ”Ромен Ролан” кметът Живко Тодоров и местният омбудсман Надежда Чакърова организират съвместна среща-разговор с младите хора на тема „От ученическия чин до днес“ \r\n***   \r\nОт 19.00 часа в Оперния театър ще се състои „Турандот“- опера от Джакомо Пучини. \r\n***   \r\nОт 11.00 часа кметът Любомир Христов е поканен да участва в ритуала по зарязване на лозята по случай празника Трифон Зарезан на лозята на Цанко Станчев.", "date": "2019.02.14", "title": "Предстоящи събития в страната за 14 февруари (Агенция „Фокус“)"}
{"url": "http://www.focus-news.net/news/2019/02/14/2623343/blagoevgrad-obshtina-petrich-organizira-konkurs-za-proizvoditeli-na-domashno-cherveno-vino.html", "text": "Община Петрич организира конкурс за производители на домашно червено вино. Това съобщиха от пресцентъра на  Общината . Традиционният конкурс ще се проведе на 14 февруари 2019 г. в местност Хановете край село Ръждак. Участие в конкурса могат да вземат производители на домашно червено вино, което да бъде от последната реколта грозде. Виното, което се представя, може да бъде направено от един сорт или букет от сортове грозде. Пробата от него се предава при записване за участие в конкурса в стъклена бутилка, която осигурява Община Петрич.  \r\nОценяването ще се извърши по метода „сляпа дегустация“ на 14 февруари от специалисти, определени от Община Петрич. Предметни награди и грамоти ще получат класираните на първите места винопроизводители. Ще бъде избран и „Цар на виното“.", "date": "2019.02.14", "title": "Благоевград: Община Петрич организира конкурс за производители на домашно червено вино"}
{"url": "http://www.focus-news.net/news/2019/02/14/2623289/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Срещата на министрите на отбраната на НАТО, която бе открита в Брюксел на 13 февруари, беше първото съвместно обсъждане на членовете на Алианса относно това как да се действа в условията на прекратяване на Договора за премахване на ракети с среден и малък обсег (ДРСМО), предприето едностранно от американските власти. В западните експертни среди се отбелязва, че засилването на защитата на НАТО срещу нестратегическите ракети на Русия е вече на дневен ред, пише в.  Независимая газета . \r\nПреговорите в Брюксел станаха специални по две причини. Първо, Радмила Шекеринска, министър на отбраната на Македония, бе поканена на срещата на министрите на отбраната. Тя получи статут на наблюдател без право на глас. Това стана възможно благодарение на сключването на 6 февруари на протокола за присъединяването на балканската държава към Северноатлантическия съюз. На брифинг в централата на организацията един от представителите на НАТО предположи, че Македония може да стане пълноправен член на военния блок до пролетта на 2020 г. „Очаква се ратифицирането на документа за присъединяване на Македония да отнеме 12 месеца от членовете на съюза“, заяви представителят на военния блок. „Парламентите на двете страни, Гърция и Словения, вече са ратифицирали протокола за присъединяване“. Македония трябва да стане 30-ият член на Северноатлантическия съюз. Второ, за първи път членовете на НАТО започнаха обща дискусия за това как ще изглежда „светът без ДРСМО“.  \r\n„Ние сме ангажирани в планирането в много различни области, включително, разбира се, във военната област“, каза Столтенберг в едно от интервютата си, коментирайки условията, в които Северноатлантическият алианс ще се окаже след премахването на ДРСМО. „Нашите военачалници обмислят различни варианти: как трябва да реагираме на факта, че Русия ще разположи повече ядрени ракети в Европа. Но ние няма да бързаме да вземаме решения“. \r\nКоментирайки ситуацията с ДРСМО, Столтенберг повтаря обвиненията на американското правителство срещу Русия: той смята, че Москва е основният виновник за застоя в дискусията за съдбата на ракетното споразумение. „Убеден съм, че Договорът може да бъде запазен, ако Русия уважава подписания от нея документ със САЩ“, заяви генералният секретар на НАТО в разговор с руски журналисти, отговаряйки на въпрос на  Независимая газета . \r\nВ американските експертни среди отбелязват, че основното за Алианса сега е въпросът за укрепване на отбраната. „Властите на страните от НАТО бяха единодушни в подкрепата на претенциите на САЩ за нарушаване на Договора от Русия“, каза Ричард Уайц, директор на Центъра за военно-политически анализ към института „Хъдсън“. „И сега Русия обяви, че след изтичането на договора ще разположи повече ракети, способни да удрят цели в Европа“. Затова правителствата на страните от НАТО трябва да решат как да отговорят на увеличената заплаха от руски ракетни удари. Американските власти посочиха, че няма да разположат ядрени ракети в Европа, но може да искат да засилят защитата на НАТО срещу нестратегическите ракети на Русия (5 000 км и по-малко)“. В тази връзка основният въпрос за Северноатлантическия алианс сега остава дали да подкрепи такава инициатива, казва анализаторът.  \r\nВъпреки това дискусията около договора, която все още е замразена, продължава. По време на пресконференция в щаба на НАТО Столтенберг заяви, че ще продължи разговора за съдбата на споразумението с руския външен министър Сергей Лавров по време на Мюнхенската конференция, която ще се проведе от 15 до 17 февруари. „Твърдо вярвам в необходимостта от поддържане на диалог с Русия на различни нива. Очаквам с нетърпение срещата с министър Лавров в Мюнхен“, каза генералният секретар на военния блок. \r\n***  Комфортната баварска столица, тези дни се превръща в център на световната политика. Там се открива ежегодната Мюнхенска конференция за сигурност - 55-та поредна. Тя ще се проведе от 15 до 17 февруари. Тази година, както казват организаторите, се очакват повече делегати, отколкото в миналото. Конфликтът между Вашингтон и Москва за Договора за премахване на ракети със среден и малък обсег (ДРМСО) е добавен към дневния ред на форума, пише в.  Известия . \r\nМюнхенската конференция се появи като специален формат през 1963 година. Тогава броят на участниците беше много ограничен - присъстваха само страните от НАТО. Съединените щати поставиха тон в дневния ред, така че съвременниците често наричаха събитието „трансатлантически срещи в семеен кръг“. \r\nСлед края на Студената война и разпадането на СССР форумът придоби нов смисъл. На масата за преговори бяха поканени и нови играчи - Русия, Китай, Индия, Бразилия и други. Един от акцентите на конференцията, без съмнение, беше прочутата „мюнхенска реч“ на руския президент Владимир Путин, произнесена от него през 2007 г. Тогава държавният глава ясно показа неприемливостта на налагане на еднополюсен световен ред за страната ни. \r\nСред първите лица на тази среща е домакинът на събитието Ангела Меркел, египетският президент Абдел Фатах Сиси. Русия, както и през последните години, е представена от външния министър Сергей Лавров. Делегацията на американски политици ще бъде ръководена от държавния секретар Майк Помпео. \r\nВ същото време стана известно, че френският президент Еманюел Макрон  отмени пътуването си до Мюнхен и отказа да даде обща реч с германския канцлер, която беше замислена като едно от най-значимите събития на форума. Но наскоро Германия и Франция подписаха подновяването на договора за сътрудничество, което предполага още по-голяма степен на интеграция. \r\nМедиите съобщиха, че посещението на френския президент е отменено заради това, че изведнъж Берлин и Париж са поели диаметрално противоположни позиции за „Северен поток - 2“. \r\nКато основни теми в Мюнхен беше планирано да се обсъдят Брекзит и заплахата от нарастващите крайнодесни настроения в Европа. Отделен раздел в рамките на форума е запазен за членове на ръководената от САЩ коалиция срещу „Ислямска държава“ в Сирия. Ще стане дума за перспективите за изтегляне на американските войски от Сирия \r\nПрезидентът на САЩ Доналд Тръмп добави още острота в дневния ред. На 1 февруари Съединените щати обявиха, че ще преустановят участието си в ДРСМО с Руската федерация с цел пълното излизане след шест месеца. Сега ЕС се страхува сериозно от ескалация на надпреварата във въоръжаването. В Европейския парламент тази стъпка вече се нарича „заплаха за Европа“. \r\nПозицията на Русия по Договора за ракетите беше показана от президента Владимир Путин: действията на Москва ще бъдат огледални на действията на Вашингтон. От своя страна ръководителят на руското външно министерство отбеляза, че решението на Тръмп е „проява на политика за премахване на всички споразумения в областта на стратегическата стабилност“, а самият документ е „жертва на американската политика“. \r\nВ годишния доклад на Мюнхен, публикуван в навечерието на срещата, експертите призоваха големите съюзници на Америка „да компенсират липсата на стабилно американско ръководство“. Те също така прогнозираха, че развитието на света ще се осъществи под знака на нарастващото съперничество между Америка, Китай и Русия. В същото време самият ЕС, според анализаторите, не е в най-добрата форма и поради зависимостта си от САЩ все още не е готов да стане пълноправен актьор в предстоящата конфронтация. \r\nКакто казват в кулоарите, конференцията ще се проведе в доста напрегната атмосфера - натрупаха се твърде много сложни въпроси и търсенето на техните решения всъщност се оказва още по-трудно. Разбира се, никой не очаква никакви пробиви от срещата, но фактът, че диалогът продължава, ни позволява да мислим, че все ще има компромиси. \r\n***   Китайците решиха да се презастраховат и да защитят своите многомилиардни инвестиции във Венецуела, пише електронното издание на официозното руско списание   в материал, представен без редакторска намеса. \r\nКитай се тревожи за бъдещето на съвместните петролни проекти с Венецуела и за близо 20 милиарда долара, които Каракас му дължи. Резултат от тези тревоги станаха преговорите, които китайски дипломати водят с венецуелската опозиция във Вашингтон. \r\n„Китай признава увеличаващия се риск от смяна на режима и не иска да се окаже от грешната страна“, привежда Wall Street Journal коментара на Еван Елис, експерт във Военния колеж на армията на САЩ за отношенията между Китай и Латинска Америка. „В Пекин предпочитат стабилност, но разбират, че трябва да сложат яйца и в другата кошница“. \r\nОт Министерството на външните работи на Китай са съобщили на WSJ за проведените консултации и за желанието на Пекин неговите интереси да бъдат уважавани от двете страни в конфликта. По думите на представителя на външнополитическото ведомство на Китай Ген Шуан, „Пекин общува тясно с всички страни във Венецуела по най-разнообразни начини“. \r\n„Независимо от това, как ще се развият събитията“, подчерта той – „китайско-венецуелското сътрудничество остава неизменно“. \r\nХуан Гуайдо публично протегна маслинова клонка към Китай, като заяви, че Венецуела трябва да запази връзките си с най-големия в света вносител на нефт – Китай. \r\nНо не всичко в отношенията между венецуелската опозиция и Пекин е така гладко. През последните 12 години Венецуела е получила от Китай 50 милиарда долара под формата на кредити и трябва да ги изплаща чрез своето главно богатство – петрола. Според изчисленията на Министерството на търговията на Китай, в момента Каракас дължи на Пекин около 20 милиарда долара. \r\nЕстествено, в Китай искат да минимизират загубите по тези кредити. В момента страните водят преговори за удължаване на сроковете за връщане на парите, за да може временното правителство на Венецуела да има поне малко време да повдигне духа си. \r\nОще едно препятствие е това, че венецуелските законодатели не за първи път се опитват да направят прозрачни условията по китайските кредити, но не намират разбиране в Пекин. \r\nКакто и Китай, Москва публично подкрепи Николас Мадуро, но не изяви особено желание да помогне на неговото правителство с нови кредити. Прави впечатление и обстоятелството, че през последните години, докато над Венецуела се събираха облаците, нито Русия, нито Китай дадоха на Каракас големи кредити. \r\nНаскоро прессекретарят на Кремъл Дмитрий Песков заяви, че Москва е открита за диалог с Хуан Гуайдо. МВнР на Русия също нееднократно подчерта, че Москва се надява да запази сътрудничеството с Каракас независимо от това, как ще се развият събитията в латиноамериканската страна. \r\nВ момента Венецуела, отрязана чрез санкции от американските рафинерии, търси нови купувачи за венецуелския нефт. Като най-перспективен изглежда Индия. Според данните на WSJ, арабската компания за танкери Bahri е изпратила един от своите кораби във Венецуела, където той ще бъде натоварен с петрол, който трябва да достави в Индия. \r\nНа 11 февруари министърът на петролната промишленост на Венецуела Мануел Кеведо замина за Делхи, където преговаря за увеличаване на доставиките на нефт в Индия. Но ще му бъде трудно да постигне желания резултат, защото индийските власти са недоволни от това как работи Каракас и, конкретно, от това, че той вече няколко години отлага връщането на половин милиард долара, които Венецуела дължи на държавната нефтена компания ONGC Videsh Ltd. \r\nПроблеми за венецуелското правителство се появиха и с индийските фармацевтични компании, които по-рано бяха основните производители на лекарства за тази страна. Заради влошаването на икономическите и социалните условия, индийските фармацевти започнаха да прехвърлят производството в други държави.", "date": "2019.02.14", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/14/2623686/toma-bikov-gerb-za-preferentsiite-krizata-na-doverieto-ne-e-zaradi-edna-ili-druga-izborna-tehnologiya-i-za-neynoto-prisatvie-ili-otsastvie-v-izborniya-kodeks.html", "text": "Кризата на доверието не е заради една или друга изборна технология и за нейното присъствие или отсъствие в Изборния кодекс. Това каза народният представител от ПГ на ГЕРБ Тома Биков по време на дебатите по прага на преференциите, предаде репортер на  Агенция „Фокус“.   „Аз също ще се съглася с това, че има криза на доверието. Също ще се съглася, че има това не е български уникален случай. Кризата на доверието не е заради една или друга изборна технология, за нейното присъствие или отсъствие в определен Изборен кодекс. Тя е заради това, че много често политическите елити отказват да носят отговорност. Те затова са елити, за да носят отговорност“, аргументира се Биков. Той изтъкна, че демокрацията е представителна. „Колкото за вашата загриженост, че ГЕРБ ще се провали за едно или друго предложение на ДПС, ако ГЕРБ се провали, ще се провали заради свои решения не заради ДПС, нито заради БСП. През последните години, в които по един или друг начин участвам в партийния живот на ГЕРБ, съм видял, че там търсим отговорността и вината за който и да е провал вътре в себе си и ще продължим по този път“, допълни още Биков.  \r\nДеница КИТАНОВА", "date": "2019.02.14", "title": "Тома Биков, ГЕРБ, за преференциите: Кризата на доверието не е заради една или друга изборна технология и за нейното присътвие или отсъствие в Изборния кодекс"}
{"url": "http://www.focus-news.net/news/2019/02/14/2623280/kathimerini-loshoto-vreme-prichini-prekasvane-na-elektrozahranvaneto-i-transportni-problemi.html", "text": "Нов студен фронт притисна страната, като донесе сняг в планинските части и причини транспортни проблеми, докато множеството прекъсвания на електрозахранването през миналата нощ в Атика се дължат на лошото време, съобщава гръцкото издание  Kathimerini . \r\nПожарната служба беше извикана десетки пъти, за да спасява хора от заседнали асансьори, докато някои пътища потънаха в мрак заради прекъсванията на тока, но нямаше сведения за сблъсъци. \r\nСпоред източници, прекъсването на електрозахранването е станало след повреда на високоволтов електропровод в северното атинско предградие Агиос Стефанос поради лошото време. Съобщава се, че силните ветрове предизвикват падане на дърветата върху електропроводи в много части. \r\nОчаква се ветровете в Егейско море да достигнат сила до 10-та степен по скалата на Бофорт. Превод и редакция : Калоян Пенков", "date": "2019.02.14", "title": "Kathimerini: Лошото време причини прекъсване на електрозахранването и транспортни проблеми"}
{"url": "http://www.focus-news.net/news/2019/02/14/2623282/sv-sinod-vse-oshte-ne-e-razgledal-natsionalnata-strategiya-za-deteto-i-nyama-stanovishte-po-teksta-obzor.html", "text": "Св. Синод все още не е разгледал Националната стратегия за детето и няма становище по текста. Това обяви Патриарх Неофит във Варна, където Негово светейшество е по повод тържественото отбелязване на 50-годишния юбилей на Варненския и Великопреславски митрополит Йоан. Патрирах Неофит коментира, че Светият синод на Българската православна църква ще излезе със специално становище по въпроса, след като бъде обсъден.  По думите му въпросът за прилагането на насилие при възпитанието на децата е труден и трябва много да се внимава. Що се отнася до публикуваната преди дни позиция по темата, той заяви, че това е било нещо като първоначално становище, което не е било съгласувано предварително на заседание на Светия Синод.  \r\nТемата коментира и Ловчанският митрополит Гавриил. „В България родителите възпитават децата си, а не ги тормозят, искаме и двете страни да имат права. Не може всеки един родител да бъде подозиран за тормоз над децата си и всеки съсед да може да се обади и да му вземат децата. Това искахме да се избегне с позицията на Синода“, заяви той.  Митрополит Гавриил каза още, че в България родителите обичат и възпитават децата си, и не ги тормозят. Когато обаче има изключение, ситуацията е друга, но тогава насилието трябва да се докаже. Той отново обясни, че тъй като крайният срок за качване на становище по стратегията на сайта на Министерския съвет е бил много кратък, в старанието си да го спазят, от Синода са пуснали предизвикалия полемики текст, без да е имало обсъждане. По думите му заседание по документа се планира в края на февруари и на него със сигурност ще бъде обсъден нов текст. „Инициативата е моя все пак Светият синод да има позиция. Не става въпрос да има шамари, а да не се стигне до другата крайност, както в някои страни децата се вземат от родителите за щяло и нещяло, както е в Норвегия например. А там дори не се доказва. Знаете ли, че има училища в чужбина, в които се призовава: „Ако родителите ви се карат, обадете се на този телефон“ и така децата плашат родителите си. Ние сме против това“, обясни той. Според владиката и у нас нещата могат да тръгнат натам, а ролята на Църквата е да не го позволява. „Искаме децата да имат права, но и родителите да имат права. Изключения са родителите у нас, които проявяват насилие“, каза още той. Ловчанският митрополит Гавриил заяви, че църквата е против абортите и отбеляза, че макар да не може да ги забрани, може да напомни, че това е смъртен грях.  „Фокус“ припомня:   Във вторник – 12 февруари, Св. Синод свали от сайта си становището за Националната стратегия за детето. Документът беше публикуван няколко дни по-рано на 8 февруари, когато изтичаше крайният срок за подаване на становища по стратегията, и предизвика силна обществена реакция. В него Св. Синод призова Министерския съвет за цялостно преразглеждане, коригиране и допълване на стратегията. В становището се посочваше, че забраната на физическите наказания на децата ще доведе до тотално непослушание на детето спрямо родителите му и безконтролно развитие на детската личност, а родителите не бива да бъдат ограничавани във възпитателните си методи. В текста освен това се отричаше правото на жената на аборт и се залагаше на религиозното обучение за сметка на сексуалното. \r\nОт изявление на Ловчанския митрополит Гавриил стана ясно, че проектът документът е изработен от главния редактор на сайта на Св. Синод  Десислава Панайотова и е публикуван, без да е гласуван от Синода. Ловчанският митрополит обясни, че дни преди изтичането на крайния срок за даване на становище по стратегията в сайта на Министерски съвет се е оказало, никой не е имало готовност да предложи текст по въпроса. Затова Панайотова, която преди това е работила по темата, е написа Проекто-текст на становището. Митрополит Гавриил допълва, че след прочитане на текста са дадени насоки за съкращаване и редакции, но в крайна сметка се оказало, че тя не е спазила указанията и е оставила текста почти без промени. Ловчанският митрополит отбеляза, че не е имал време да прочете последната редакция на текста, който впоследствие е разпратен до всички митрополити от Св. Синод на БПЦ. Той обаче уточнява, че никой от владиците не е отговорил, че е против, нито е имало предложения за коригиране на текста. По думите му двама митрополити са предложили Проекто-становището да се пусне в сайта на Министерски съвет, за да се спази срока, а после то трябва да се доусъвършенства. \r\nНационалната стратегия за детето беше представена на 19 декември 2018 г. на заседание на Националния съвет за закрила на детето от вицепремиера по икономическата и демографската политика Марияна Николова. Сред стратегическите цели на документа са  \r\nгарантиране на майчиното и детско здраве и насърчаване на здравословния начин на живот и здравната култура, гарантиране на достъпа на всяко дете до качествено образование и грижи на всеки етап от жизнения цикъл и придобиване на умения и компетентности за пълноценно включване в обществото. Задачи на документа са подобряване на стандарта на живот на всяко дете и гарантиране на правото му да живее в подкрепяща развитието му семейна или близка до семейната среда.  \r\nДруги цели на документа са гарантиране на правото на всяко дете да живее в сигурна среда; превенция и защита от насилие и от други вредни действия; ефективен достъп до правосъдие; осигуряване на възможности за участие на детето във вземането на решения по въпроси, които го засягат, както и достъп до игра, спорт, културни и други дейности, които подкрепят развитието му и формират граждански компетентности.", "date": "2019.02.14", "title": "Св. Синод все още не е разгледал Националната стратегия за детето и няма становище по текста (ОБЗОР)"}
{"url": "http://www.focus-news.net/news/2019/02/14/2623278/dans-proveryava-balgarski-bankovi-smetki-s-parichni-prevodi-ot-darzhavnata-petrolna-kompaniya-na-venetsuela-obzor.html", "text": "Големи по размер парични преводи от Държавната петролна компания на Венецуела са минавали през банкови сметки в България и част от средствата са напускали страната ни с вероятно неистински основания. Това стана ясно след среща в Министерския съвет между премиера Бойко Борисов, главния прокурор Сотир Цацаров, началника на ДАНС Димитър Георгиев и американския посланик Ерик Рубин. \r\nГлавният прокурор Сотир Цацаров коментира, че информацията за това е получена от САЩ. „По първоначални данни става дума за сметки, които са открити по редовен път в тази банка – т.е. подозренията не са свързани със самата банка. Но в банката се извършва пълен мониторинг и пълна проверка от страна на ДАНС“, заяви Цацаров и посочи, че има пълно съдействие и от БНБ. В резултат от проверките у нас ще започне досъдебно производство за пране на пари. ДАНС работи по случая. Агенцията започва пълен мониторинг и пълна проверка на банката. „Взети са мерки остатъчните средства, които не са в малък размер, да се поставят под пълен контрол. Преводи от сметките няма да се допускат”, подчерта Цацаров. От своя страна, директорът на ДАНС Димитър Георгиев съобщи, че става дума за преводи в размер на милиони евро. \r\nГлавният прокурор посочи, че титулярът на сметката е лице с много гражданства, включително и българско. „Лицето е регистрирано и като адвокат, а по реда на закона за адвокатурата адвокатът има право да открива доверителни сметки, в които се съхраняват сметки за негови клиенти. В конкретния случай е използвана точно така сметка, за да бъдат открити доверителни сметки, по които да постъпват пари от Венецуела и от тях да бъдат правени преводи на различни основания, нямащи нищо общо с адвокатската дейност към банки на други страни. ДАНС работи в момента и по това да бъде извършена проверка в мащабите на цялата банкова система по отношение на това, извършвани ли са и други преводи, тъй като информацията, която е получена от САЩ, в конкретния случай касае конкретната банка. Но сме задължени да проверим и всички останали банки за преводи от Венецуела и след това за преводи от български банки отвън“, обясни Цацаров. Той посочи, че най-вероятно става дума за целенасочен механизъм за изнасяне на парични средства.  \r\nВсичко това потвърждава разкритията на венецуелския опозиционен депутат Карлос Папарони от преди няколко дни, според който България е участвала в схема за изнасяне на държавни активи от Венецуела. \r\nАмериканският посланик в България Ерик Рубин обясни, че американското правителство работи в сътрудничество със страни от ЕС, за да гарантира, че богатството на народа на Венецуела няма да бъде откраднато. \r\nМинистърът на вътрешните работи Младен Маринов заяви на изслушване на заседание на парламентарната комисия по вътрешна сигурност и обществен ред, че до момента няма обявени за издирване лица по случая с паричните преводи от Венецуела, тъй като проверката продължава. „Намерената голяма сума пари от Венецуела от една страна представлява банкова тайна, а от друга ДАНС и прокуратурата работят по изясняване на движението на тези пари. Затова можем да кажем само, че е създаден екип, който да провери информацията и да прецени дали има извършване на престъпление“, заяви Маринов. Той посочи, че не може да разкрие коя е банката или какви суми са преминали през сметката. „Всичко, което касае проверката, ще бъде оповестено в момента, в който има достатъчно информация. До момента няма обявени лица за издирване, тъй като тече проверка по отношение на парите“, посочи вътрешният министър. \r\nВ телевизионно предаване председателят на Комисията за контрол над службите за сигурност Димитър Лазаров посочи, че в момента, в сметката на български адвокат има 60 млн. евро, преведени от Венецуела. По думите на Лазаров, банката е българска, оказано е съдействие от БНБ. „От Нова година насам няма движение. Доверителните сметки на адвокати и адвокатски дружества, обикновено са пари на клиенти, които стоят там и при необходимост се превеждат. Тепърва ДАНС ще установява какво е било движението на тези пари”, заяви той. Според него вероятно е било предназначено по някакъв начин да бъдат връщани обратно във Венецуела. Лазаров уточни, че сигналът е дошъл по дипломатически път от партньорските служби. Той посочи, че основанието за превод е било закупуване на храна за хуманитарни нужди. Според него вероятно тази сметка е една пощенска кутия, откъдето тези пари са били превеждани извън България. \r\nЦветилена СИМЕОНОВА", "date": "2019.02.14", "title": "ДАНС проверява български банкови сметки с парични преводи от Държавната петролна компания на Венецуела (ОБЗОР)"}
{"url": "http://www.focus-news.net/news/2019/02/14/2623283/upravlyavashti-i-opozitsiya-vlyazoha-v-spor-za-nezapalnenata-programa-na-narodnoto-sabranie-obzor.html", "text": "Управляващи и опозиция  влязоха в спор за незапълнената програма на Народното събрание. Парламентът приключи работа в 11.07 ч. За това време депутатите разгледаха три точки. Приеха на второ четене промени в Закона за защита от вредното въздействие на химическите вещества и смеси,  на първо четене Закона за преброяване на земеделските стопанства през 2020 г. ратифицираха изменение в споразумението между Агенцията по обществени поръчки на Република България и Международната банка за възстановяване и развитие. Кратката програма предизвика недоволството на опозицията. В началото на пленарното заседание  заместник-председателят на ПГ на БСП за България“ Драгомир Стойнев  възрази срещу това. Стойнев заяви, че за втора седмица дневният ред на парламента е незапълнен и има изключително малко точки. „БСП търси дебат, БСП търси истината. За втора седмица се получава това нещо. Мисля, че е изключително срамно да се предлага такъв дневен ред, при положение, че опозицията има законопроекти, които дори не са гледани в комисия“, каза Стойнев. Той изброи промените в Закона за публичните финанси, Закона за ползването на земеделски земи. „По този начин е срамно да продължава работа този парламент. Това показва едно. Първо, че вас ви е срам от законодателството, което влиза. Вие сте изцяло некомпетентни да свършите своята работа, а за нас означава, че този парламент е изчерпан. Правителството е изчерпано, защото не може да запълни работата на парламента и затова е най-добре да отиваме на избори“, допълни Стойнев. От своя страна  председателят на Народното събрание Цвета Караянчева  обърна внимание на опозицията, че всяка сряда имат възможност да правят предложения по дневния ред, а всяка първа сряда от месеца могат на ротационен принцип да залагат в дневния ред на парламента свои законодателни инициативи. На упреците на опозицията отговори в кулоарите на Народното събрание  председателят на ПГ на ГЕРБ Цветан Цветанов , който коментира, че има такива периоди. Той отчете, че парламентарните комисии имат доста интензивна работа. Цветанов обърна внимание, че днес има заседание на Комисията за контрол над службите. „Там ще има теми, които са свързани със случая „Скрипал“ и „Гебрев“. Във Вътрешната комисия ще имаме блиц-контрол към МВР, респективно цялото политическо и професионално ръководство. Ще гледаме и ветото на президента за Закона за личните данни. Другото, което е, че в Правна комисия има два доклада, които ще трябва да излязат, за да може в утрешния ден да имаме заседание за Изборния кодекс и предложението на БСП за ЦИК“, каза Цветанов.  \r\nДеница КИТАНОВА", "date": "2019.02.14", "title": "Управляващи и опозиция влязоха в спор за незапълнената програма на Народното събрание (ОБЗОР)"}
{"url": "http://www.focus-news.net/news/2019/02/14/2623277/tass-nato-ne-vaznameryava-da-prinuzhdava-sarbiya-da-izbira-mezhdu-rusiya-i-aliansa.html", "text": "НАТО няма да принуждава Сърбия да избира с кого да си партнира - с Русия или със Северноатлантическия алианс. Това бе съобщено на брифинг в Брюксел от представител на НАТО, коментирайки забележката, че с приемането на Македония Алиансът ще затвори своя пръстен около Сърбия, предава агенция  TACC . \r\n„Работата с НАТО не означава, че трябва да се прекрати взаимодействието с другите партньори. Смятаме, че има достатъчно място за всички да работят заедно за регионалната сигурност. Никога няма да изискаме от Сърбия да избира между сътрудничество с Русия или НАТО“, каза той. \r\nСпоред думите му, Белград сам трябва да определи как вижда бъдещите си отношения с Алианса. „Сърбия е военно неутрална страна, ние напълно уважаваме този неутралитет. Ще се радваме, ако Сърбия се присъедини към ЕС, който има силно сътрудничество с НАТО“, каза официалният представител.  \r\n„Ако Сърбия иска да стане член на ЕС и да бъде партньор на НАТО - това е чудесно, ако реши да не стане член на ЕС, но все още иска партньорството като неутрална страна, можем също да го направим“, добави той. Превод и редакция : Калоян Пенков", "date": "2019.02.14", "title": "ТАСС: НАТО не възнамерява да принуждава Сърбия да избира между Русия и Алианса"}
{"url": "http://www.focus-news.net/news/2019/02/14/2623284/ria-novosti-tri-zemetreseniya-s-magnitud-50-byaha-registrirani-na-kurilite.html", "text": "Три земетресения с магнитуд 5.0 бяха регистрирани край тихоокеанското крайбрежие на Курилските острови, съобщиха за  РИА Новости  от сахалинския филиал на геофизичната служба на Академията на науките. \r\nХипоцентърът на земетресението е бил на дълбочина 30 километра. \r\nСпоред текущата информация в региона не се усещат други трусове. Превод и редакция : Калоян Пенков", "date": "2019.02.14", "title": "РИА Новости: Три земетресения с магнитуд 5.0 бяха регистрирани на Курилите"}
{"url": "http://www.focus-news.net/news/2019/02/14/2623286/izvestiya-v-stolitsata-na-bavariya-shte-se-postarayat-da-postignat-kompromis.html", "text": "К омфортната баварска столица, тези дни се превръща в център на световната политика. Там се открива ежегодната Мюнхенска конференция за сигурност - 55-та поредна. Тя ще се проведе от 15 до 17 февруари. Тази година, както казват организаторите, се очакват повече делегати, отколкото в миналото. Конфликтът между Вашингтон и Москва за Договора за премахване на ракети със среден и малък обсег (ДРМСО) е добавен към дневния ред на форума, пише в.  Известия . \r\nМюнхенската конференция се появи като специален формат през 1963 година. Тогава броят на участниците беше много ограничен - присъстваха само страните от НАТО. Съединените щати поставиха тон в дневния ред, така че съвременниците често наричаха събитието „трансатлантически срещи в семеен кръг“. \r\nСлед края на Студената война и разпадането на СССР форумът придоби нов смисъл. На масата за преговори бяха поканени и нови играчи - Русия, Китай, Индия, Бразилия и други. Един от акцентите на конференцията, без съмнение, беше прочутата „мюнхенска реч“ на руския президент Владимир Путин, произнесена от него през 2007 г. Тогава държавният глава ясно показа неприемливостта на налагане на еднополюсен световен ред за страната ни. \r\nСред първите лица на тази среща е домакинът на събитието Ангела Меркел, египетският президент Абдел Фатах Сиси. Русия, както и през последните години, е представена от външния министър Сергей Лавров. Делегацията на американски политици ще бъде ръководена от държавния секретар Майк Помпео. \r\nВ същото време стана известно, че френският президент Еманюел Макрон  отмени пътуването си до Мюнхен и отказа да даде обща реч с германския канцлер, която беше замислена като едно от най-значимите събития на форума. Но наскоро Германия и Франция подписаха подновяването на договора за сътрудничество, което предполага още по-голяма степен на интеграция. \r\nМедиите съобщиха, че посещението на френския президент е отменено заради това, че изведнъж Берлин и Париж са поели диаметрално противоположни позиции за „Северен поток - 2“. \r\nКато основни теми в Мюнхен беше планирано да се обсъдят Брекзит и заплахата от нарастващите крайнодесни настроения в Европа. Отделен раздел в рамките на форума е запазен за членове на ръководената от САЩ коалиция срещу „Ислямска държава“ в Сирия. Ще стане дума за перспективите за изтегляне на американските войски от Сирия \r\nПрезидентът на САЩ Доналд Тръмп добави още острота в дневния ред. На 1 февруари Съединените щати обявиха, че ще преустановят участието си в ДРСМО с Руската федерация с цел пълното излизане след шест месеца. Сега ЕС се страхува сериозно от ескалация на надпреварата във въоръжаването. В Европейския парламент тази стъпка вече се нарича „заплаха за Европа“. \r\nПозицията на Русия по Договора за ракетите беше показана от президента Владимир Путин: действията на Москва ще бъдат огледални на действията на Вашингтон. От своя страна ръководителят на руското външно министерство отбеляза, че решението на Тръмп е „проява на политика за премахване на всички споразумения в областта на стратегическата стабилност“, а самият документ е „жертва на американската политика“. \r\nВ годишния доклад на Мюнхен, публикуван в навечерието на срещата, експертите призоваха големите съюзници на Америка „да компенсират липсата на стабилно американско ръководство“. Те също така прогнозираха, че развитието на света ще се осъществи под знака на нарастващото съперничество между Америка, Китай и Русия. В същото време самият ЕС, според анализаторите, не е в най-добрата форма и поради зависимостта си от САЩ все още не е готов да стане пълноправен актьор в предстоящата конфронтация. \r\nКакто казват в кулоарите, конференцията ще се проведе в доста напрегната атмосфера - натрупаха се твърде много сложни въпроси и търсенето на техните решения всъщност се оказва още по-трудно. Разбира се, никой не очаква никакви пробиви от срещата, но фактът, че диалогът продължава, ни позволява да мислим, че все ще има компромиси. Превод и редакция : Калоян Пенков", "date": "2019.02.14", "title": "Известия: В столицата на Бавария ще се постараят да постигнат компромис"}
{"url": "http://www.focus-news.net/news/2019/02/14/2623287/ultimatumat-na-vitsepremiera-krasimir-karakachanov-za-kontseptsiyata-mu-za-tsiganskata-integratsiya-otekna-v-kuloarite-na-narodnoto-sabranie-obzor.html", "text": "Ултиматумът на вицепремиера Красимир Каракачанов, че ако не бъде приета Концепцията му за циганската интеграция, ще подаде оставка,  бе водеща тема на политическата сцена от вторник. Той предизвика коментари сред управляващи, коалиционни партньори и опозиция.  Председателят на ПГ на ГЕРБ Цветан Цветанов   заяви, че ГЕРБ подкрепя текстовете на Концепцията на Красимир Каракачанов в някои от случаите, но по думите му някои текстове трябва да бъдат доста обрани. Цветанов отбеляза, че има опити темата да се използва в предизборен период. „Смятам, че трябва да търсим консенсус и да бъдем достатъчно отговорни, когато дискутираме тази тема. Надявам се, че всички заедно ще допринесем за повече резултати в тази посока“, допълни председателят на ПГ на ГЕРБ. Според Цветанов  липсата на заседание на коалиционния съвет не означава, че партньорите не си говорят и не обсъждат темите от политическия дневен ред.  \r\nОт малката коалиция също направиха свои коментари по темата.  Лидерът на НФСБ Валери Симеонов  заяви, че не би подкрепил концепцията в този й вид. Според него тя трябва да бъде доизкусурена.  Той  посочи, че не приема много сериозно ултиматумът на Каракачанов. Симеонов заяви, че засега не се очертава свикването на Коалиционен съвет по темата. „Не мисля, че това е повод за коалиционен съвет“, коментира още той.  Заместник-председателят на ВМРО Искрен Веселинов  коментира, че концепцията не е „свещена крава“ и може да претърпи промени. Той коментира ултиматума на Каракачанов така: „Не смятам, че има отговорен политик, който би стоял в управление, ако не може да реализира своите базисни идеи. В това отношение изявлението на г-н Каракачанов е абсолютно логично\". По думите му това не е знак на изнудване и извиване на ръце към партньорите.  \r\nОпозицията в лицето на БСП коментира темата във вторник на редовната си пресконференция в централата на партията.  Заместник-председателят на партията Кирил Добрев  заяви, че след всеки семеен трус в малкото или в голямото семейство някой поема някаква сметка и всичко е мир и любов до следващия огладнял партньор. „Както сме казвали десетки пъти, там не ги свързва нищо друго освен финансов ресурс и пари“, каза той и отчете, че колкото по-рано си отиде това правителство, толкова по-добре за България. Според него е късно за ултиматуми от страна на Красимир Каракачанов и е точно навреме за избори. По думите на Добрев Каракачанов иска да приведе с любимата циганска карта привържениците си в действие.  \r\nДеница КИТАНОВА", "date": "2019.02.14", "title": "Ултиматумът на вицепремиера Красимир Каракачанов за Концепцията му за циганската интеграция отекна в кулоарите на Народното събрание (ОБЗОР)"}
{"url": "http://www.focus-news.net/news/2019/02/14/2623279/eadaily-haradinay-korektsiya-na-granitsite-na-kosovo-e-v-polza-samo-na-putin.html", "text": "Решаването на косовския въпрос чрез „корекция на границите“, което се предлага от „президента“ на сепаратисткото Косово Хашим Тачи, е от полза само за руския президент Владимир Путин. Това заяви „премиерът“ на Косово Рамуш Харадинай, пише информационна агенция  EADaily . \r\nКакто съобщава порталът Kosovapres, по време на среща с албанци, живеещи в Дечани, Харадинай заяви, че всеки, който повдига въпроса за промяна на границите на сепаратисткото образувание, ще се счита за враг на албанския народ. \r\nПо думите му, 100-процентовите мита на стоки, вкарвани от Сърби я Босна и Херцеговина, не са пречка за подписване на окончателно споразумение с Белград, и те ще останат в сила, докато Сърбия не признае независимостта на Косово. Превод и редакция : Калоян Пенков", "date": "2019.02.14", "title": "EADaily: Харадинай: „Корекция на границите“ на Косово е в полза само на Путин"}
{"url": "http://www.focus-news.net/news/2019/02/14/2623291/independent-kmetove-iskat-15-mlrd-paunda-za-da-premahnat-zamarsyavashtite-avtomobili-ot-ulitsite.html", "text": "Кметовете на градове в Обединеното кралство призовават правителството да предостави фонд от 1,5 млрд. паунда за премахване на замърсяващите автомобили от улиците, пише в.  Independent . \r\nПарите ще бъдат използвани за двугодишна национална схема, предназначена да модернизира превозните средства. \r\nПоддръжниците на схемата се надяват, че това ще подобри качеството на въздуха във Великобритания. \r\n„Замърсяването на въздуха е национална здравна криза“, казва Поли Билингтън, директор на UK 100. „Правителството трябва да работи в партньорство с местните лидери, като предоставя нови правомощия и адекватно финансиране: това ще направи истинска промяна за ускоряване и ефективни действия“. \r\n„Много съвети и кметове действат, но са необходими допълнителни 1,5 милиарда лири, за да се подкрепят хората и предприятията, за да преминат от по-стари замърсяващи превозни средства към транспорт с ниски емисии, колоездене и ходене, за да можем всички да се наслаждаваме на чистия въздух“. \r\nДруго предложение е, че градовете могат да харчат парите за електрически автобуси и автобусни зони с ниски емисии. \r\nФондът е предложен при среща на кметове с Майкъл Гоув, министър на околната среда и Мат Хенкок, здравен министър, посветена на замърсяването на въздуха. \r\n„Справянето със замърсяването на въздуха изисква силни колективни действия“, заяви Гоув. „Стремя се да работя конструктивно с ръководителите на местните власти в разработването на техните планове и да обмислят какви по-нататъшни действия са необходими преди прегледа на разходите“. \r\n„Ние ще изпълним обещанието си за зелен Брекзит със нов силен независим орган, който да държи сметка на правителството, когато напуснем ЕС“, каза Майкъл Гоув. Превод и редакция : Калоян Пенков", "date": "2019.02.14", "title": "Independent: Кметове искат 1.5 млрд. паунда за да премахнат замърсяващите автомобили от улиците"}
{"url": "http://www.focus-news.net/news/2019/02/14/2623290/daily-express-bivsh-ofitser-ot-voennovazdushnite-sili-na-sasht-obvinen-v-shpionazh-za-iranskata-revolyutsionna-gvardiya.html", "text": "Бившият офицер от американските военновъздушни сили, Моника Уит, бе обвинена в предполагаемо шпиониране на американски разузнавачи, пише в.  Daily Express . \r\nМинистерството на правосъдието твърди, че между януари 2012 г. и май 2015 г. Уит е работила с членове на Иранската Революционна гвардия след „идеологически“ дезертиране. Те също така твърдят, че е разкрила самоличността на няколко агенти под прикритие на САЩ. Четирима ирански обвиняеми също бяха обвинени, съгласно Закона за шпионажа и Закона за компютърните измами и злоупотреби. \r\nМоника Уит, която е била във военновъздушните сили от 1997 до 2008 г., последно е видяна в Азия през 2013 г. \r\nСпоред съдебни документи, министерството на правосъдието е обвинило Моника Уит, че работи с хора „съзнателно и незаконно комуникира, доставя и предава на чуждестранно правителство, особено на Иран,и на офицерите и агентите на това чуждестранно правителство, пряко и косвено документи и информация, свързани с националната отбрана на Съединените щати, с намерението и основанието да се смята, че същото ще бъде използвано за вредата на Съединените щати и в полза на Иран“. \r\nМоника Уит е имала най-високо ниво на сигурност при работа за правителството на САЩ и е била обучена на фарси в Монтерей, Калифорния.  \r\nСлед оттеглянето си от военновъздушните сили, Уит е работила като изпълнител на правителството в продължение на две години и може би е работила като учител по английски в Афганистан и Таджикистан, според ФБР. \r\nСледователите смятат, че тя е била наета от ирански военни съдружници, докато е присъствала на конференции, организирани от New Horizon Organization. \r\nХакерите и кибершпионите, свързани с Иран, са едни от най-силните в света, на равна нога с Русия и Китай, според Newsweek. \r\nПрез март американското правителство повдигна обвинения срещу членове на иранска хакерска група за „една от най-големите държавно спонсорирани хакерски кампании“, която някога е била давана под съд. \r\nАмериканският президент Тръмп, който се оттегли от ядрената сделка с Иран, може да осигури по-голям стимул за хакерите да се насочат към САЩ. \r\nВсъщност експертите по киберсигурност отбелязаха, че след подписването на споразумението през 2015 г. заплахите от Иран са отпаднали. Превод и редакция : Калоян Пенков", "date": "2019.02.14", "title": "Daily Express: Бивш офицер от военновъздушните сили на САЩ, обвинен в шпионаж за Иранската Революционна гвардия"}
{"url": "http://www.focus-news.net/news/2019/02/14/2623281/aa-ministrite-na-otbranata-na-turtsiya-i-sasht-obsadiha-siriya.html", "text": "Турският министър на отбраната Хулуси Акар се срещна с изпълняващия длъжността военен министър на САЩ Патрик Шанахан, съобщава турската  Anadolu Agency . \r\nПо време на срещата, бяха обсъдени последните събития в Сирия, според официални източници. \r\nАкар е в щабквартирата на НАТО в Брюксел за двудневната годишна среща на министрите на отбраната на страните членки. \r\nХулуси Акар се срещна също с министъра на отбраната на Франция Флоранс Парли и северномакедонският си колега Радмила Шекеринска, както и с генерал Къртис Скапароти, Върховен командващ Обединените сили на НАТО в Европа.  Превод и редакция : Калоян Пенков", "date": "2019.02.14", "title": "АА: Министрите на отбраната на Турция и САЩ обсъдиха Сирия"}
{"url": "http://www.focus-news.net/news/2019/02/14/2623292/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Кметовете на градове в Обединеното кралство призовават правителството да предостави фонд от 1,5 млрд. паунда за премахване на замърсяващите автомобили от улиците, пише в.  Independent . \r\nПарите ще бъдат използвани за двугодишна национална схема, предназначена да модернизира превозните средства. \r\nПоддръжниците на схемата се надяват, че това ще подобри качеството на въздуха във Великобритания. \r\n„Замърсяването на въздуха е национална здравна криза“, казва Поли Билингтън, директор на UK 100. „Правителството трябва да работи в партньорство с местните лидери, като предоставя нови правомощия и адекватно финансиране: това ще направи истинска промяна за ускоряване и ефективни действия“. \r\n„Много съвети и кметове действат, но са необходими допълнителни 1,5 милиарда лири, за да се подкрепят хората и предприятията, за да преминат от по-стари замърсяващи превозни средства към транспорт с ниски емисии, колоездене и ходене, за да можем всички да се наслаждаваме на чистия въздух“. \r\nДруго предложение е, че градовете могат да харчат парите за електрически автобуси и автобусни зони с ниски емисии. \r\nФондът е предложен при среща на кметове с Майкъл Гоув, министър на околната среда и Мат Хенкок, здравен министър, посветена на замърсяването на въздуха. \r\n„Справянето със замърсяването на въздуха изисква силни колективни действия“, заяви Гоув. „Стремя се да работя конструктивно с ръководителите на местните власти в разработването на техните планове и да обмислят какви по-нататъшни действия са необходими преди прегледа на разходите“. \r\n„Ние ще изпълним обещанието си за зелен Брекзит със нов силен независим орган, който да държи сметка на правителството, когато напуснем ЕС“, каза Майкъл Гоув. \r\n***  Бившият офицер от американските военновъздушни сили, Моника Уит, бе обвинена в предполагаемо шпиониране на американски разузнавачи, пише в.  Daily Express . \r\nМинистерството на правосъдието твърди, че между януари 2012 г. и май 2015 г. Уит е работила с членове на Иранската Революционна гвардия след „идеологически“ дезертиране. Те също така твърдят, че е разкрила самоличността на няколко агенти под прикритие на САЩ. Четирима ирански обвиняеми също бяха обвинени, съгласно Закона за шпионажа и Закона за компютърните измами и злоупотреби. \r\nМоника Уит, която е била във военновъздушните сили от 1997 до 2008 г., последно е видяна в Азия през 2013 г. \r\nСпоред съдебни документи, министерството на правосъдието е обвинило Моника Уит, че работи с хора „съзнателно и незаконно комуникира, доставя и предава на чуждестранно правителство, особено на Иран,и на офицерите и агентите на това чуждестранно правителство, пряко и косвено документи и информация, свързани с националната отбрана на Съединените щати, с намерението и основанието да се смята, че същото ще бъде използвано за вредата на Съединените щати и в полза на Иран“. \r\nМоника Уит е имала най-високо ниво на сигурност при работа за правителството на САЩ и е била обучена на фарси в Монтерей, Калифорния.  \r\nСлед оттеглянето си от военновъздушните сили, Уит е работила като изпълнител на правителството в продължение на две години и може би е работила като учител по английски в Афганистан и Таджикистан, според ФБР. \r\nСледователите смятат, че тя е била наета от ирански военни съдружници, докато е присъствала на конференции, организирани от New Horizon Organization. \r\nХакерите и кибершпионите, свързани с Иран, са едни от най-силните в света, на равна нога с Русия и Китай, според Newsweek. \r\nПрез март американското правителство повдигна обвинения срещу членове на иранска хакерска група за „една от най-големите държавно спонсорирани хакерски кампании“, която някога е била давана под съд. \r\nАмериканският президент Тръмп, който се оттегли от ядрената сделка с Иран, може да осигури по-голям стимул за хакерите да се насочат към САЩ. \r\nВсъщност експертите по киберсигурност отбелязаха, че след подписването на споразумението през 2015 г. заплахите от Иран са отпаднали. \r\n*** Без да разбира какво се случва, Европа върви към катастрофа и населението й трябва да се събуди преди да е прекалено късно. Ако това не се случи, с Европейският съюз ще се случи същото, каквото стана със Съветския съюз през 1991 година. Изглежда нито нашите лидери, нито обикновените граждани разбират, че преживяваме революционен момент, че диапазонът от възможности е много широк и че евентуалният резултатът е много несигурен, пише милиардерът Джордж Сорос в своя статия, публикувана от британското левичарско издание  The Guardian  и представена без редакторска намеса от Агенция „Фокус“. \r\nПовечето от нас приемат, че бъдещето ще прилича повече или по-малко на настоящето, но това не е задължително. В един дълъг и изпълнен със събития живот съм свидетел на много периоди от това, което наричам радикално неравновесие. Ние живеем в такъв период днес. \r\nСледващата повратна точка ще бъдат изборите за Европейски парламент през май 2019 година. За съжаление, антиевропейските сили ще се радват на конкурентно предимство. Има няколко причини за това, включително остарялата партийна система в повечето европейски страни, практическата невъзможност за промяна на договора и липсата на правни инструменти за дисциплиниране на държавите-членки, които нарушават принципите, на които е основан ЕС. ЕС може да наложи своите закони на страните кандидатки, но не разполага с достатъчен капацитет, за да наложи спазването на изискванията от държавите-членки. \r\nАнтичната партийна система затруднява онези, които искат да запазят ценностите, на които е основан ЕС, но помага на тези, които искат да заменят тези ценности с нещо коренно различно. Това е вярно в отделните страни и още повече в трансевропейските съюзи. Партийната система на отделните държави отразява разделенията, които са имали значение през XIX и XX век, като конфликта между капитала и труда. Но разделението, което е най-важно днес, е между про- и анти-европейските сили. \r\nДоминиращата страна в ЕС е Германия, чийто доминиращ политически съюз - между Християндемократическия съюз (ХДС) и Християнсоциалния съюз(ХСС), базиран на Бавария - е станал неустойчив. Алиансът работеше дотогава, докато в Бавария нямаше значима партия вдясно от ХСС. Това се промени с възхода на екстремистката „Алтернатива за Германия“ (АзГ). На изборите в провинцията през миналия септември резултатът на ХСС беше най-слабият за повече от шест десетилетия и АзГ влезе за първи път в баварския парламент. \r\nИздигането на АзГ премахна причината за съществуването на алианса ХДС/ХСС. Но този съюз не може да бъде разбит, без да предизвиква нови избори, които нито Германия, нито Европа могат да си позволят. А управляващата коалиция не може да бъде силно проевропейска, докато е изправена пред заплахата от АзГ. \r\nСитуацията далеч не е безнадеждна. Германските „Зелени“ се превърнаха в единствената постоянно проевропейска партия в страната и продължават да се издигат в социологическите проучвания, докато АзГ изглежда е достигнала най-високата си точка (освен в бившата Източна Германия). Но сега избирателите на ХДС/ХСС са представени от партия, чийто ангажимент към европейските ценности е двусмислен. \r\nВ Обединеното кралство също остарялата партийна структура не позволява на народната воля да намери подходящо изразяване. Както Лейбъристите, така и консерваторите са вътрешно разделени, но техните лидери, съответно Джереми Корбин и Тереза Мей, са решени да доставят Брезкит. Ситуацията е толкова сложна, че повечето британци просто искат това да свърши, въпреки че ще бъде определящо събитие за страната за десетилетия напред. \r\nКолаборацията между Корбин и Мей предизвика опозиция и в двете партии, като в случая на Лейбъристите тя граничи с бунт. Мей анонсира програма за помощ на обеднелите про-Брекзит лейбъристки общности в Северна Англия. И Корбин е обвинен, че предава обещанието си, направено на последния конгрес на партията, да подкрепи втори референдум за Брекзит, ако не може да предизвика предсрочни парламентарни избори. \r\nШансовете сделката на Мей да бъде отхвърлена отново от депутатите се увеличават всеки ден. Това би могло да доведе до засилване на подкрепата за референдум - или, още по-добре, за отмяна на уведомлението по член 50 от Великобритания. \r\nИталия се намира в подобно положение. ЕС направи фатална грешка през 2017 г. чрез стриктното прилагане на Дъблинското споразумение, което несправедливо обременява страните, като Италия, където мигрантите първо влизат в ЕС. Това изтласка предимно проевропейския и проимиграционния електорат в ръцете на антиевропейската партия „Лигата“ и „Движението Пет звезди“ на миналогодишните избори. Доминиращата преди това Демократическа партия е в безпорядък. В резултат от това многото избиратели, които остават проевропейски, нямат партия, за която да гласуват. Има обаче опит за организиране на обединена проевропейска листа. Подобно пренареждане на партийните системи се случва във Франция, Полша и Швеция. \r\nКогато става въпрос за трансевропейски съюзи, ситуацията е още по-лоша. Националните партии имат поне някои корени в миналото, но тези съюзи са изцяло продиктувани от личните интереси на партийните лидери. Алиансът на Европейската народна партия (ЕНП) е най-лошият нарушител - почти изцяло лишен от принципи, както се вижда от желанието му да приеме партията на унгарския премиер Виктор Орбан, за да запази мнозинството си и да контролира разпределението на най-добрите работни места в ЕС. В сравнение с това, антиевропейските сили могат да изглеждат добре: поне те имат някои принципи, дори и да са противни. \r\nТрудно е да се види как проевропейските партии могат да излязат победители от майските избори, ако не поставят интересите на Европа пред своите собствени. Все още може да се предприемат усилия за запазването на ЕС, с цел той да бъде радикално реформиран. Но това ще изисква коренна промяна ЕС. Сегашното ръководство напомня за политбюро, когато Съветският съюз се разпадна - продължава да издава укази, сякаш все още са актуални. \r\nПървата стъпка към защитата на Европа от нейните врагове, както вътрешни, така и външни, е да се признае степента на заплахата, която те представляват. Втората е да се събуди спящото проевропейско мнозинство и то да бъде мобилизирано, за да защитава ценностите, на които е основан ЕС. Иначе мечтата за обединена Европа може да се превърне в кошмара на XXI век.", "date": "2019.02.14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/14/2623285/tass-venetsuelskiyat-ministar-na-vanshnite-raboti-opredeli-kato-unizhenie-sreshtata-na-prezidenta-na-kolumbiya-s-tramp.html", "text": "Министърът на външните работи на Венецуела Хорхе Ареаса определи като унижение срещата на колумбийския президент Иван Дуке с Доналд Тръмп. Той написа това в социалните мрежи, предава агенция  TACC . \r\n„Колко жалко да видя латиноамерикански „президент“, който се възхищава, аплодира и се смее на шегите на Доналд Тръмп, когато той говори за потенциални военни атаки и расистки стени срещу братски народи. Какво поражение и унижение пред господстващите елити!“, написа Ареаса. \r\nПо-рано президентите на Колумбия и САЩ издадоха съвместно изявление, в което се посочва, че страните възнамеряват да предприемат стъпки за разрешаване на кризата във Венецуела.   Первод и редакция : Калоян Пенков", "date": "2019.02.14", "title": "ТАСС: Венецуелският министър на външните работи определи като унижение срещата на президента на Колумбия с Тръмп"}
{"url": "http://www.focus-news.net/news/2019/02/14/2623342/el-pais-sled-othvarlyaneto-na-byudzheta-ispanskiya-premier-shte-obyavi-data-za-predsrochni-izbori-v-petak.html", "text": "В петък испанският премиер Педро Санчес ще обяви дата за предсрочни парламентарни избори в страната. Това ще се случи след среща на кабинета, като правителствени източници са разкрили пред  вестник El Pais , че най-вероятно вота ще се състои на 28 април, но това не може да бъде потвърдено преди петък. \r\nРешението за насрочване на предсрочни избори идва, след като в сряда конгресът на Испания отхвърли проектобюджета на Социалистическата партия за 2019 година. \r\nИзданието посочва, че по време на двудневния дебат в долната камара на испанския парламент правителството е направило последен опит да убеди другите фракции да подкрепят плана. Но опозицията на каталунските сецесионистки партии, както и консервативните „Народна партия“ (НП) и „Сиудаданос“ (Гражданите) е била достатъчна, за да бъде отхвърлено предложението. \r\n„Ел Паис“ припомня, че Санчес дойде на власт през юни 2018 година, след като спечели вот на недоверие срещу бившия премиер Мариано Рахой от НП, но от тогава има слаби позиции в конгреса, където неговата партия разполага с 84 депутати в 350-местния законодателен орган. За да постигне мнозинство му беше нужна подкрепата на левичарската „Подемос“, Каталунската републиканска левица и Каталунската европейска демократична партия. \r\nПартиите на каталунските сепаратисти обаче поискаха в замяна на подкрепата за бюджетния план на Социалистите правителството да направи нови отстъпки по въпросите за независимостта на автономната провинция и делото на каталунските лидери, замесени в едностранното обявяване на независимост след незаконния референдум през октомври 2017 година. Съдебното дело започна във Върховния съд във вторник. \r\nВ края на краищата фракциите изпълниха заплахите и техните депутати в конгреса гласуваха срещу бюджета заедно с „Астуриас форум“, „Канарската коалиция“, НП и „Сиудаданос“, независимо от факта, че последните две партии призовават за отнемане на регионалните права на Каталуния според член 155 от Конституцията на Испания, който бе използван от консерваторите в случая с едностранното обявяване на независимост от каталунския парламент през 2017 година. \r\nНа втората сесия на дебата в сряда сутринта от лявата „Подемос“ и „Ен Кому Подем“, както и говорителят на Баската националистическа партия (БНП) се присъединиха към призивите на Социалистическата партия към сецесионистките партии да  подкрепят бюджета, но усилията им бяха напразни. Бюджетът е отхвърлен и изпратен обратно на правителството, а часовникът сега тече за общи избори. Мнозинството, което спечели вота на недоверие към Рахой вече се разпадна. \r\nПревод и редакция:", "date": "2019.02.14", "title": "El Pais: След отхвърлянето на бюджета, испанския премиер ще обяви дата за предсрочни избори в петък"}
{"url": "http://www.focus-news.net/news/2019/02/14/2623296/sport-real-madrid-pobedi-ayaks.html", "text": "Европейският шампион Реал Мадрид победи Аякс с 2:1 като гост в първи осминафинал в Шампионската лига. В 60-та минута Карим Бензема откри резултата в полза на испанския клуб, но в 75-та домакините успяха да изравнят чрез Хаким Зийех. Победният гол за Реал реализира Марко Асенсио в 87 минута. Реваншът в Мадрид ще се изиграе на 5 март.", "date": "2019.02.14", "title": "Спорт: Реал Мадрид победи Аякс"}
{"url": "http://www.focus-news.net/news/2019/02/14/2623297/sport-totnam-pobedi-borusiya-dortmund.html", "text": "Тотнъм победи Борусия Дортмунд с 3:0 като домакин в мач от осминафиналите на Шампионска лига. Лондончани откриха резултата в 47 минута чрез Хьон Мин Сон. Във 83-та минута Ян Вертонген удвои, а Фернандо Йоренте отбеляза третия гол в 86 минута. Реваншът на „Сигнал Идуна Парк“ в Дортмунд ще се проведе на 5 март.", "date": "2019.02.14", "title": "Спорт: Тотнъм победи Борусия Дортмунд"}
{"url": "http://www.focus-news.net/news/2019/02/14/2623288/nezavisimaya-gazeta-nato-se-gotvi-da-zhivee-pod-pritsela-na-ruskite-raketi.html", "text": "Срещата на министрите на отбраната на НАТО, която бе открита в Брюксел на 13 февруари, беше първото съвместно обсъждане на членовете на Алианса относно това как да се действа в условията на прекратяване на Договора за премахване на ракети с среден и малък обсег (ДРСМО), предприето едностранно от американските власти. В западните експертни среди се отбелязва, че засилването на защитата на НАТО срещу нестратегическите ракети на Русия е вече на дневен ред, пише в.  Независимая газета . \r\nПреговорите в Брюксел станаха специални по две причини. Първо, Радмила Шекеринска, министър на отбраната на Македония, бе поканена на срещата на министрите на отбраната. Тя получи статут на наблюдател без право на глас. Това стана възможно благодарение на сключването на 6 февруари на протокола за присъединяването на балканската държава към Северноатлантическия съюз. На брифинг в централата на организацията един от представителите на НАТО предположи, че Македония може да стане пълноправен член на военния блок до пролетта на 2020 г. „Очаква се ратифицирането на документа за присъединяване на Македония да отнеме 12 месеца от членовете на съюза“, заяви представителят на военния блок. „Парламентите на двете страни, Гърция и Словения, вече са ратифицирали протокола за присъединяване“. Македония трябва да стане 30-ият член на Северноатлантическия съюз. Второ, за първи път членовете на НАТО започнаха обща дискусия за това как ще изглежда „светът без ДРСМО“.  \r\n„Ние сме ангажирани в планирането в много различни области, включително, разбира се, във военната област“, каза Столтенберг в едно от интервютата си, коментирайки условията, в които Северноатлантическият алианс ще се окаже след премахването на ДРСМО. „Нашите военачалници обмислят различни варианти: как трябва да реагираме на факта, че Русия ще разположи повече ядрени ракети в Европа. Но ние няма да бързаме да вземаме решения“. \r\nКоментирайки ситуацията с ДРСМО, Столтенберг повтаря обвиненията на американското правителство срещу Русия: той смята, че Москва е основният виновник за застоя в дискусията за съдбата на ракетното споразумение. „Убеден съм, че Договорът може да бъде запазен, ако Русия уважава подписания от нея документ със САЩ“, заяви генералният секретар на НАТО в разговор с руски журналисти, отговаряйки на въпрос на  Независимая газета . \r\nВ американските експертни среди отбелязват, че основното за Алианса сега е въпросът за укрепване на отбраната. „Властите на страните от НАТО бяха единодушни в подкрепата на претенциите на САЩ за нарушаване на Договора от Русия“, каза Ричард Уайц, директор на Центъра за военно-политически анализ към института „Хъдсън“. „И сега Русия обяви, че след изтичането на договора ще разположи повече ракети, способни да удрят цели в Европа“. Затова правителствата на страните от НАТО трябва да решат как да отговорят на увеличената заплаха от руски ракетни удари. Американските власти посочиха, че няма да разположат ядрени ракети в Европа, но може да искат да засилят защитата на НАТО срещу нестратегическите ракети на Русия (5 000 км и по-малко)“. В тази връзка основният въпрос за Северноатлантическия алианс сега остава дали да подкрепи такава инициатива, казва анализаторът.  \r\nВъпреки това дискусията около договора, която все още е замразена, продължава. По време на пресконференция в щаба на НАТО Столтенберг заяви, че ще продължи разговора за съдбата на споразумението с руския външен министър Сергей Лавров по време на Мюнхенската конференция, която ще се проведе от 15 до 17 февруари. „Твърдо вярвам в необходимостта от поддържане на диалог с Русия на различни нива. Очаквам с нетърпение срещата с министър Лавров в Мюнхен“, каза генералният секретар на военния блок. Превод и редакция : Калоян Пенков", "date": "2019.02.14", "title": "Независимая Газета: НАТО се готви да живее под прицела на руските ракети"}
{"url": "http://www.focus-news.net/news/2019/02/14/2623294/mtm-14-i-15-fevruari-sa-dni-na-traur-14-zaginali-pri-katastrofata-kray-karpalak.html", "text": "14 и 15 февруари ще бъдат обявени за дни на траур заради тежката катастрофа, която се случи на пътя Скопие-Тетово близо до Карпалак, предава скопската телевизия  MTM . \r\nКакто министър-председателят Зоран Заев обяви тази вечер, изразявайки съчувствие към семействата на загиналите, че броят на починалите е нараснал до 14, а шестима се борят за живота си. \r\n„Тежка нощ, пълна с огромна болка и тъга. Нямам думи, които могат да са достатъчно утешителни за семействата на нашите съграждани, трагично загубили живота си тази вечер в тежката катастрофа“, каза Заев. \r\nТой обяви, че утре ще посети ранените в болниците. Превод и редакция : Калоян Пенков", "date": "2019.02.14", "title": "МТМ: 14 и 15 февруари са дни на траур, 14 загинали при катастрофата край Карпалак"}
{"url": "http://www.focus-news.net/news/2019/02/14/2623301/pregled-na-mezhdunarodnite-novini-do-6-chasa-agentsiya-fokus.html", "text": "Генералният секретар на ООН Антониу Гутериш приветства влизането в сила на окончателното споразумение, според което бившата югославска република официално се преименува на Северна Македония. Това се казва в разпространено изявление на официалния му представител Стефан Дюжарик, предава агенция  TACC . \r\n„Генералният секретар [на ООН] получи официално уведомление за влизането в сила на заключителното споразумение, което свидетелства за подкрепата на страните за името Република Северна Македония“, се казва в текстът. „ Той (ген. секретар Антониу Гутериш) приветства постигането на това споразумение, което реши дългия спор между Атина и Скопие и показа, че дори трудните въпроси могат да бъдат решени чрез диалог и политическа воля“. \r\nГенералният секретар също така призова държавите, които са членове на ООН, регионалните организации и международните партньори, да подкрепят историческата стъпка, предприета от страните в конфликта. \r\n***  Президентите на Русия, Турция и Иран ще се срещнат в руския град Сочи на среща относно Сирия, съобщава  Anadolu Agency . \r\nСпоред изявление на турското президентство, президентът Реджеп Тайип Ердоган ще замине за Русия от Турция в четвъртък, за да присъства на четвъртата тристранна среща на върха за Сирия. \r\nРуският президент Владимир Путин и иранският Хасан Рухани също ще присъстват на срещата на върха, се казва в изявлението. \r\n„Съвместните усилия, провеждани на място и в рамките на политическия процес от платформата Астана за намиране на трайно решение на сирийския конфликт, ще бъдат прегледани на срещата на високо равнище“, се казва в него. \r\nЕрдоган ще разгледа регионалните въпроси и двустранните отношения по време на двустранните си срещи с президентите на Русия и Иран. \r\n***  Президентът на САЩ Доналд Тръмп заяви, че ще разгледа всички различни възможности за справяне със сегашната ситуация във Венецуела, но не обсъжда военна намеса, предава турската  Anadolu Agency . \r\n„Мисля, че има редица решения, различни възможности и ние разглеждаме всички тях“, каза Тръмп пред репортери в Белия дом, когато се срещна с колумбийския президент Иван Дуке Маркес.  \r\nЗапитан дали САЩ ще разгледат военна намеса във Венецуела, Тръмп заяви: „Никога не говоря за това“. \r\nТова е в противоречие с предишни коментари, когато той каза на новините на CBS, че използването на военните в латиноамериканската страна е вариант. \r\nПосещението на Дуке във Вашингтон идва на фона на продължителен дипломатически и икономически натиск на САЩ да принуди венецуелския президент Николас Мадуро да отстъпи властта на лидера на Националното събрание Хуан Гуайдо, който се обяви за временен президент на 23 януари. \r\n***  14 и 15 февруари ще бъдат обявени за дни на траур заради тежката катастрофа, която се случи на пътя Скопие-Тетово близо до Карпалак, предава скопската телевизия  MTM . \r\nКакто министър-председателят Зоран Заев обяви тази вечер, изразявайки съчувствие към семействата на загиналите, че броят на починалите е нараснал до 14, а шестима се борят за живота си. \r\n„Тежка нощ, пълна с огромна болка и тъга. Нямам думи, които могат да са достатъчно утешителни за семействата на нашите съграждани, трагично загубили живота си тази вечер в тежката катастрофа“, каза Заев. \r\nТой обяви, че утре ще посети ранените в болниците. \r\n***  Турският министър на отбраната Хулуси Акар се срещна с изпълняващия длъжността военен министър на САЩ Патрик Шанахан, съобщава турската  Anadolu Agency . \r\nПо време на срещата, бяха обсъдени последните събития в Сирия, според официални източници. \r\nАкар е в щабквартирата на НАТО в Брюксел за двудневната годишна среща на министрите на отбраната на страните членки. \r\nХулуси Акар се срещна също с министъра на отбраната на Франция Флоранс Парли и северномакедонският си колега Радмила Шекеринска, както и с генерал Къртис Скапароти, Върховен командващ Обединените сили на НАТО в Европа. \r\n***  Самоубийствена атака срещу автобус на Иранската Революционна гвардия уби 27 войници, докато се връщаха от мисия на границата, се казва в изявление на елитната част. \r\n„При тази терористична атака бяха убити 27 смели ирански бойци, а 13 бяха ранени,“ се посочва в изявлението на Революционната гвардия, обвинявайки „световното господство и ционистките разузнавателни служби“ в подкрепа на нападателите. \r\nПо-рано новинарската агенция на Ислямската република (IRNA) съобщи за поне 20 убити при атаката в югоизточен Иран. \r\n***  Президентът на Аржентина Маурисио Макри и уругвайският му колега Табаре Васкес призоваха за провеждане на президентски избори във Венецуела за мирно решение на кризата в страната. Това се казва в тяхното съвместно изявление, разпространено след срещата им в град Колон., предава агенция  TACC . \r\n„И двете страни призоваха за демократично решение, което предполага провеждането на свободни, честни избори, които ще бъдат наблюдавани от надеждни международни наблюдатели“, се казва в документа, разпространен от пресслубжата на аржентинската президентска администрация. \r\nДържавните глави обсъдиха и работата на Южноамериканския общ пазар и се съгласиха да „дадат нов тласък на процеса на регионална интеграция“. \r\n***  НАТО няма да принуждава Сърбия да избира с кого да си партнира - с Русия или със Северноатлантическия алианс. Това бе съобщено на брифинг в Брюксел от представител на НАТО, коментирайки забележката, че с приемането на Македония Алиансът ще затвори своя пръстен около Сърбия, предава агенция  TACC . \r\n„Работата с НАТО не означава, че трябва да се прекрати взаимодействието с другите партньори. Смятаме, че има достатъчно място за всички да работят заедно за регионалната сигурност. Никога няма да изискаме от Сърбия да избира между сътрудничество с Русия или НАТО“, каза той. \r\nСпоред думите му, Белград сам трябва да определи как вижда бъдещите си отношения с Алианса. „Сърбия е военно неутрална страна, ние напълно уважаваме този неутралитет. Ще се радваме, ако Сърбия се присъедини към ЕС, който има силно сътрудничество с НАТО“, каза официалният представител.  \r\n„Ако Сърбия иска да стане член на ЕС и да бъде партньор на НАТО - това е чудесно, ако реши да не стане член на ЕС, но все още иска партньорството като неутрална страна, можем също да го направим“, добави той.", "date": "2019.02.14", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/14/2623299/aa-ministrite-na-otbranata-na-turtsiya-i-gartsiya-obsadiha-dvustranni-vaprosi.html", "text": "Министрите на отбраната на Турция и Гърция се договориха да създадат технически работни групи за решаване на въпроси, включително мерки за изграждане на доверие, съобщава  Anadolu Agency . \r\nПо време на среща на НАТО в Брюксел Хулуси Акар и Евангелос Апостолакис се срещнаха и обсъдиха текущите въпроси между двете страни, се казва в изявление на министерството. \r\nСлед срещата Акар заяви: „Трябва да работим за намиране на мирни решения на нашите проблеми като две приятелски и съседни страни“. \r\nТяхната среща идва след официалната визита на Алексис Ципрас в Турция. \r\nПо-късно Акар се срещна с генералния секретар на НАТО Йенс Столтенберг и обсъди въпроси, свързани с Алианса. \r\nАкар също проведе срещи с грузинския си колега Леван Изория, с черногорския министър на отбраната Предраг Бошкович и Елизабета Трента, ръководител на италианското военно ведомство. Превод и редакция : Калоян Пенков", "date": "2019.02.14", "title": "АА: Министрите на отбраната на Турция и Гърция обсъдиха двустранни въпроси"}
{"url": "http://www.focus-news.net/news/2019/02/14/2623300/tass-generalniyat-sekretar-na-oon-privetstva-preimenuvaneto-na-makedoniya-v-severna-makedoniya.html", "text": "Генералният секретар на ООН Антониу Гутериш приветства влизането в сила на окончателното споразумение, според което бившата югославска република официално се преименува на Северна Македония. Това се казва в разпространено изявление на официалния му представител Стефан Дюжарик, предава агенция  TACC . \r\n„Генералният секретар [на ООН] получи официално уведомление за влизането в сила на заключителното споразумение, което свидетелства за подкрепата на страните за името Република Северна Македония“, се казва в текстът. „ Той (ген. секретар Антониу Гутериш) приветства постигането на това споразумение, което реши дългия спор между Атина и Скопие и показа, че дори трудните въпроси могат да бъдат решени чрез диалог и политическа воля“. \r\nГенералният секретар също така призова държавите, които са членове на ООН, регионалните организации и международните партньори, да подкрепят историческата стъпка, предприета от страните в конфликта.  Превод и редакция : Калоян Пенков", "date": "2019.02.14", "title": "ТАСС: Генералният секретар на ООН приветства преименуването на Македония в Северна Македония"}
{"url": "http://www.focus-news.net/news/2019/02/14/2623307/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили  на изход на ГКПП „Капитан Андреево“ и ГКПП „Дунав Мост Видин“. Информацията за трафика е към 06.00 часа. На границата със Сърбия, Македония, Гърция трафикът е нормален на всички гранични контролно-пропускателни пунктове.", "date": "2019.02.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав Мост Видин“"}
{"url": "http://www.focus-news.net/news/2019/02/14/2623305/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . \r\nМетеорологична обстановка: \r\nТемпературите са в интервала от – 12° до + 4°. Времето над страната е облачно. \r\nСлаб до умерен вятър духа в областите Перник, Търговище, Сливен, Добрич, Кърджали, Пазарджик, Видин, Шумен, Разград, Смолян, Хасково и Бургас. \r\nПътните настилки са предимно сухи, по усойните и планински райони частично заледени, обработени и проходими при зимни условия. \r\nСъстояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ Бургас: \r\nДо 18.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nНа 14.02.2019 г., от 9.30 ч до 15.30  ч., движението в тунел \"Топли дол\" на АМ \"Хемус\" в посока София се осъществява само в изпреварващата лента. Ще бъде ограничено движението по активната лента, поради ремонт на пожароизвестителната система на тунела. Шофьорите е необходимо да се движат с повишено внимание, като спазват стриктно поставената сигнализация. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява само в изпреварващата лента поради ремонтни дейности до 24.02.2019 г.. Участъкът е сигнализиран с пътни знаци и скоростта на движение се ограничава до 50 км/ч. \r\nВъведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ – забранено е движението на всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението по път I-8 Калотина – Драгоман от км 1+000 до км 14+000 се осъществява с повишено внимание поради измерване и сондиране. Срок до 14.02.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър-Ахелой от км 207+000 до км 212+000 се осъществява с повишено внимание поради ремонтни на асфалтовата настилка средната разделителна ивица до 25.02.2019 г. Участъкът е сигнализиран с пътни знаци. Скоростта е ограничена до 30 км/ч в зоната на асфалтирането.  \r\nСъстояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява с повишено внимание поради подмяна на ограничителни системи /мантинели/. Участъкът е сигнализиран с пътни знаци. Срок до 15.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nПът III-623: Движението по път III-623 Дупница – Бобов дол от км 0+000 до км 11+400 се осъществява с повишено внимание поради ремонти дейности на асфалтовата настилка. Срок до 15.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 15.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.14", "title": "Актуална пътна обстановка"}
{"url": "http://www.focus-news.net/news/2019/02/14/2623295/aa-tramp-razglezhdame-vsichki-optsii-za-venetsuela.html", "text": "Президентът на САЩ Доналд Тръмп заяви, че ще разгледа всички различни възможности за справяне със сегашната ситуация във Венецуела, но не обсъжда военна намеса, предава турската  Anadolu Agency . \r\n„Мисля, че има редица решения, различни възможности и ние разглеждаме всички тях“, каза Тръмп пред репортери в Белия дом, когато се срещна с колумбийския президент Иван Дуке Маркес.  \r\nЗапитан дали САЩ ще разгледат военна намеса във Венецуела, Тръмп заяви: „Никога не говоря за това“. \r\nТова е в противоречие с предишни коментари, когато той каза на новините на CBS, че използването на военните в латиноамериканската страна е вариант. \r\nПосещението на Дуке във Вашингтон идва на фона на продължителен дипломатически и икономически натиск на САЩ да принуди венецуелския президент Николас Мадуро да отстъпи властта на лидера на Националното събрание Хуан Гуайдо, който се обяви за временен президент на 23 януари. Превод и редакция : Калоян Пенков", "date": "2019.02.14", "title": "АА: Тръмп: Разглеждаме всички опции за Венецуела"}
{"url": "http://www.focus-news.net/news/2019/02/14/2623308/predstoyashti-sabitiya-v-stranata-za-14-fevruari-agentsiya-fokus.html", "text": "***   \r\nВ 10.10 часа пред Община Сухиндол държавният глава Румен Радев ще приеме строя на почетния караул, след което ще проведе среща с кмета инж. Пламен Чернев.  \r\nВ 11.00 часа на централния площад президентът ще поздрави гражданите по повод празника на града и празника на лозарите и винопроизводителите.  \r\nПо-късно през деня Румен Радев ще вземе участие и в традиционния ритуал по зарязване на лозята в местността Димчански завой. \r\n*** \r\nОт 09.00 часа ще започне пленарното заседание в Народното събрание. \r\n***   \r\nОт 09.00 часа в София Хотел Балкан българският комисар по цифрова икономика и цифрово общество Мария Габриел ще открие 14-ата Национална конференция по е-здравеопазване, на която ще представи действия на Европейската комисия, включително последното предложение за създаването на общ формат на медицинските досиета за целия ЕС. От 10.00 часа в София Тех парк Габриел ще даде началото на конференцията Cybersec 2019.  \r\n*** \r\nОт 09.30 часа V състав на Специализирания наказателен съд ще гледа делото за образуване и ръководене на организирана престъпна група спрямо Хованес М., Пламен Т., Мариян М., Пламен М., Димитър М., Андон С., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т., Красимир П., Йордан П. \r\n*** \r\nОт 09.30 часа II състав на Софийски градски съд ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилката Деяна Георгиева.  \r\n*** \r\nОт 10.00 часа ще започне заседанието на Столичния общински съвет. \r\n*** \r\nОт 10.00 часа XII състав на Специализирания наказателен съд ще гледа делото спрямо Павел М. за престъпление по служба. \r\n*** \r\nОт 10.00 часа VI състав на Специализирания наказателен съд ще гледа делото спрямо Петър Б., Дойчин Г., Станислав Ч. за образуване и ръководене на организирана престъпна група.   \r\n***   \r\nОт 10.00 часа на пазар „Сребърна“ в кв. „Лозенец“ ще се състои Празник на любовта и виното.  \r\n*** \r\nОт 10.30 часа в Интер експо център министърът на туризма Николина Ангелкова ще открие изложението Ваканция & Спа Експо. \r\n***   \r\nОт 11.00 часа в шатрата на социалната кухня на омбудсмана Мая Манолова, разположена в двора на софийския храм „Св. св. Кирил и Методий“, лекари от няколко столични болници ще извършат безплатно профилактични прегледи на социално слаби хора.  \r\n*** \r\nОт 11.00 часа Х състав на Специализирания наказателен съд ще гледа делото спрямо Цветелин Ц., Тихомир В., Пламен А., Емил И., Венцислав Г., Соня Х., Цветелина Д., Цецка Д. за образуване и ръководене на организирана престъпна група.   \r\n*** \r\nОт 11.00 часа XVII състав на Специализирания наказателен съд спрямо Гриша Г., Илия Т., Ангел Г. и Диляна Р. за образуване и ръководене на организирана престъпна група.   \r\n***   \r\nОт 11.00 часа в Националния пресклуб на БТА ще се състои пресконференция на Общност „Ново начало“ за глобален призив на ООН за действие относно световния проблем с наркотиците.  \r\n***   \r\nОт 11.30 часа в аула „Проф. Янко Добрев“ II-ра хирургия, УМБАЛ „Александровска“ ще се проведе експертна среща на тема: „Бариатричната хирургия – нов живот за хората със свръхтегло“. \r\n***   \r\nОт 14.00 до 18.00 часа в градинката пред Народния театър доброволци и младежи от БМЧК ще проведат информационна кампания как да се обичаме безопасно по повод Деня на влюбените. \r\n***   \r\nОт 14.30 часа в зала 456 в сградата на парламента на пл. „Княз Александър I“ 1 ще се проведе заседание на Комисията по политиките за българите в чужбина, на което ще бъдат обсъдени проблемите и предизвикателствата пред българската общност във Великобритания. \r\n***   \r\nОт 14.30 часа в сградата на 51 СУ „Елисавета Багряна“ управляващият орган на Оперативна програма \"Развитие на човешките ресурси\" организира Литературен конкурс под надслов \"Думи за обич\" в подкрепа на децата от социалните услуги. \r\n***   \r\nОт 17.00 часа в Американския център на Столична библиотека (пл. „Славейков“ 4А) започва нова лектория под надслов „Светът на физиката на живо“. \r\n***   \r\nОт 17.30 часа в зала „Панорама“ на Интер Експо Център ще се проведе презентация на Паралия Катерини като туристическа дестинация. \r\n***   \r\nОт 18.30 часа в Театър Азарян ще се играе „Кралят Елен” – трaгикомична театрална приказка в три действия по Карло Гоци. \r\n***   \r\nОт 18.30 часа в ОКИ „Красно село“ ще се играе спектакълът „Греховната любов на Зографа Захарий“.  \r\n***   \r\nОт 19.00 часа на сцената на кино „Люмиер Лидл“ ще се играе българска стендъп комедия с артистите от Комеди Клуб. \r\n***   \r\nОт 19.30 часа в Първо студио на БНР ще се проведе концертът „Големите гласове на България“.  \r\n***   \r\nОт 20.00 часа в Литературен клуб „Перото“ ще се проведе  \r\nс концерта: „P.I.F акустично. Малък концерт за големи влюбени и техните деца“. \r\n***   \r\nОт 17.30 часа в Посетителския информационен център ще бъде организирана музикално-поетична вечер „Огън от любов“.  \r\n*** \r\nОт 11.00 до 13.00 часа в центъра на града ще бъде разположен мобилен кабинет за изследване за СПИН. \r\n***   \r\nВ 18.00 часа в Градската художествена галерия ще бъде подредена тематична изложба по повод Трифон Зарезан и Св. Валентин. \r\n***   \r\nОт 11.00 часа в зала „Петя Дубарова“ на културен център „Морско казино“ ще се проведе пресконференция на ръководството на ПП „Средна европейска класа“, коалиционен партньор на „Обединени патриоти“.  \r\n***   \r\nОт 18.30 часа в зала „Петя Дубарова“ на Културен център „Морско казино“ ще бъде представен филмът „Момичета с морски мечти“.  \r\n***   \r\nОт 09.30 часа в катедралния храм „Успение Богородично“ ще бъде отслужена света литургия по повод честването на 1150 г. от Успението на св. Кирил Славянобългарски. От 10.30 часа ще бъде отслужен тържествен благодарствен молебен, оглавен от Негово Светейшество Българският Патриарх и Софийски Митрополит Неофит. \r\n*** \r\nОт 11.00 часа в Зоопарка във Варна ще се проведе празник по повод Деня на влюбените. Всеки посетител ще получи малък подарък и ще чуе беседа за поведението на различните видове животни по време на размножителния им период. Гостите ще имат възможност лично да нахранят някои от бебетата, да присъстват на демонстрационно хранене на малките дългоноси мечета. \r\n***   \r\nОт 12.00 часа в пенсионерския клуб ще започне Празник на винарите, лозарите и кръчмарите за Трифон Зарезан. \r\n*** \r\nОт 14.00 часа до 16.00 часа в офиса на ПП ГЕРБ на ул. „Георги Бенковски” №1 общинският съветник Пейчо Бюлбюлев ще приема граждани. \r\n***  \r\nОт 13.30 часа пред община Велико Търново ще се проведе информационна кампания на Градски ученически парламент и партньори за Деня на влюбените.  \r\n***  \r\nОт 16.30 часа пред МДТ „Константин Кисимов“ ще се проведе благотворителен базар за Деня на влюбените, организиран от БМЧК.  \r\n***  \r\nОт 18.00 часа в Изложбени зали „Рафаел в Михайлов“ ще бъде открита,,Арт Розалиада - живописен пир на виното 2019\" – международна изложба на преподаватели и студенти от висшите училища по изкуствата в България.  \r\n***  \r\nОт 18.00 часа в Клуб 7 ще се проведат Бързи сватби, “Вечер на желанията“ и парти с хитовете на Майкъл Джексън за Деня на влюбените, организатори – ГУП и Клуб 7. \r\n***  \r\nОт 19.00 часа в Клуб „Роял“ ще има тематично парти „Любов ли е“, организирано от БМЧК.    \r\n***  \r\nОт 19.00 часа от Панорамната  площадка на улица „Никола Пиколо“ ще може да се наблюдава промоционално излъчване на аудио-визуалния спектакъл „Царевград Търнов – звук и светлина“.  \r\n***   \r\nОт 11.00 часа на пл. „Николай Гяуров“ всички присъстващи и преминаващи ще бъдат почерпени с „любовни“ сладкиши и сгрявани с чаша червено вино. От 17.00 часа в голямата зала на Общински детски комплекс ще се състои благотворителен концерт за приятелството. \r\n***   \r\nОт 11.30 часа в лозовия масив между селата Гомотарци и Кошава кметът на Община Видин Огнян Ценков ще присъства на празника Трифон Зарезан. От 18.00 ч. ще бъде гост на тържеството за Деня на лозарите в с. Антимово.  \r\n***   \r\nОт 17.00 ч. в залата на Симфониета-Видин ще се проведе традиционният концерт-конкурс \"Песен на Свети Валентин\". Поздравление към участниците ще отправи заместник-кметът на Община Видин Венци Пасков. \r\n***   \r\nОт 11.00 часа в Кафе клуб КДК ще се проведе поетичен рецитал „Любов и вино“. \r\n***   \r\nОт 12.00 часа в двора на Етнографско-възрожденския комплекс „Свети Софроний Врачански” ще се чества празника Трифон Зарезан. Ще бъде представена и изложба на ритуални пити за празника, приготвени от самодейци на читалищата в общината. \r\n***   \r\nОт 17.00 часа в Голяма зала на ХГ „Иван Фунев“ ще бъде открита изложба живопис по повод 80 години от рождението на Петър Яков. \r\n***   \r\nОт 18.00 часа в Градската концертна зала ще се проведе музикалния спектакъл „That’s Amore“. \r\n***   \r\nОт 19.00 часа в Камерната зала на ДКТ ще се играе постановката „Гергьовден“ от Стеван Сремац. \r\n*** \r\nОт 11.00 часа в  НЧ „Пробуда-1904“ в кв. „Калтинец“ под надслов „Нека да е берекет“ ще се чества Трифон Зарезан. \r\n***  \r\nОт 14.00 часа в НЧ „Напредък-1869“ ще се проведе „Любов в думи“ – хиляда писма с послания –  организира Сдружение „Горнооряховски младежки парламент.  \r\n*** \r\nОт 11.00 часа в АЕМО „Старият Добрич“ ще бъдат обявени победителите в конкурса за най-добро домашно вино реколта 2018 година.  \r\n***   \r\nОт 11.00 часа в АЕМО „Стария Добрич“ с ритуала „Зарязване на лозата“ в града ще бъде отбелязан Трифон Зарезан. \r\n***   \r\nОт 11.00 часа до 13.00 часа пред офиса на ГЕРБ на бул. „25 септември“ №3 по повод Деня на влюбените Свети Валентин структурата на Младежи ГЕРБ-Добрич организира празнична фотосесия. \r\n*** \r\nОт 12.00 часа в НЧ „Христо Козлев-1883“ ще се състои възстановка на стари традиции по резитба и фолклорна програма- „Трифон шета по лозята“. \r\n*** \r\nОт 10.30 часа в село Грънчарово ще се проведе празник, посветен на Трифон Зарезан. \r\n*** \r\nОт 18.00 часа в заседателната зала на общината ще се проведе музикално-поетичен рецитал „Вино и Любов“. \r\n***   \r\nОт 11.00 часа в двора на музейния комплекс ще се проведе обичаят „зарязване на лоза“. Организатори на тържеството са община Каварна и Етнографският комплекс в града.  \r\n***   \r\nВ 14.30 часа в сладкарница в града ще се проведе инициативата „Безопасна любов и сладко изкушение“. \r\n***   \r\nОт 17.00 часа пред Дома на културата ще се проведе общоградски празник- Ден на винаря „Трифон Зарезан”.  \r\n***   \r\nОт 11.00 часа в читалище „Пробуда” ще се проведе традиционният конкурс за домашно вино „Трифон Зарезан”.  \r\n*** \r\nВ Исторически музей – Петрич ще бъде открита изложбата   „Съкровищата на Хераклея Синтика“. \r\n*** \r\nПразник на виното ще се проведе в местността „Хановете“ край село Ръждак. \r\n***   \r\nОт 14.30 часа в Двор на Кирилицата ще бъде отбелязан денят на Успението на  Равноапостолен Свети Кирил Славянобългарски – Покровителя на Европа.  \r\n*** \r\nОт 09.00 часа в Зала 1 на Апелативен съд ще се гледа делото на 45- годишния подсъдим с инициали Г. Г. Той обжалва присъда от 30 години лишаване от свобода заради убийството на съпругата му,  като деянието е извършено по особено мъчителен начин и с особена жестокост.   \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Илия Ст. Срещу него са повдигнати обвинения за умишлено убийство на 71- годишния пенсионер, работил като научен сътрудник в Институт по растителни генетични ресурси гр. Садово. Убийството е извършено по особено мъчителен начин за убития и с особена жестокост. Подсъдимият е обвинен и в кражба на стойност 747,50 лева. \r\n*** \r\nОт 10.30 часа в междублоковото пространство на бул.”България” №41-43 кметът на район„Северен“ инж.Ральо Ралев ще открие новоизграден паркинг. \r\n*** \r\nОт 12.00 часа в Клиниката по детска хирургия на УМБАЛ „Свети Георги“ ще бъдат дарени пет високотехнологични апарати за вливане на разтвори. \r\n*** \r\nОт 16.30 до 18.00 часа в търговски център на ул. „Георги Странски“ №3 ще се проведе информационно-развлекателна кампания по повод  АНТИСПИН кампанията, организирана от БМЧК-Пловдив. \r\n***   \r\nОт 18.00 часа в читалище „Просвета 1888“ ще се проведе камерен концерт на Иван Петров и Джихе Лий - първа изява на дуото на българска сцена. \r\n***   \r\nОт 16.00 часа в ОУ „Христо Ботев“ в село Бата ще се проведе публично събитие  \r\nпо проект “Създаване на центрове за социално включване на маргинализирани общности на територията на Община Поморие”. \r\n***   \r\nОт 18.00 ч. в зала „Княз Александър I“ на Историческия музей ще бъде открита изложбата „Кремък, керамика, метал. Археологическите проучвания на Русенския музей“.  \r\n***   \r\nОт 12.30 до 14.30 часа РЗИ Сливен организира безплатно и анонимно консултиране и изследване на граждани за ХИВ с мобилен кабинет на бул. ”Цар Освободител”. \r\n***   \r\nОт 8.30 до 17.30 часа в РИМ –Стара Загора ще се проведе Музейно - образователна програма „Заветите на Апостола“ - специализирана беседа и занимателни игри. \r\n***   \r\nОт 10.30 до 13.30 часа в НЧ „Св. Климент Охридски – 1858“ ще се проведе музикално – танцов спектакъл „Вила се лоза винена“. \r\n***   \r\nОт 10.30 часа в IX ОУ „Веселин Ханчев” в 1 а клас ще се състои мултимедийна презентация „Кой е Левски“. Ще има и викторина и оцветяване на рисунки със сцени от живота на Дякона. \r\n***   \r\nОт 12.00 до 13.30 часа на пешеходната зона от южна страна на сградата на общината ще се проведе антиспин кампания под надслов „Моето здраве е мое право“. От 19.30 часа в Младежки дом ще бъде представена пиесата „Грабни любовта”. \r\n***   \r\nОт 16.30 часа в залата на ГПЧЕ ”Ромен Ролан” кметът Живко Тодоров и местният омбудсман Надежда Чакърова организират съвместна среща-разговор с младите хора на тема „От ученическия чин до днес“ \r\n***   \r\nОт 19.00 часа в Оперния театър ще се състои „Турандот“- опера от Джакомо Пучини. \r\n***   \r\nОт 11.00 часа кметът Любомир Христов е поканен да участва в ритуала по зарязване на лозята по случай празника Трифон Зарезан на лозята на Цанко Станчев.", "date": "2019.02.14", "title": "Предстоящи събития в страната за 14 февруари (Агенция „Фокус“)"}
{"url": "http://www.focus-news.net/news/2019/02/14/2623309/nimh-do-obyad-shte-bade-slanchevo-sled-obyad-oblachnostta-shte-se-uvelichi-i-na-otdelni-mesta-shte-ima-slabi-prevalyavaniya-ot-dazhd-i-snyag.html", "text": "Днес до обяд облачността ще е разкъсана, над много райони до слънчево. След обяд облачността от североизток ще се увеличава и вплътнява, но привечер на отделни места, главно в североизточните райони, ще има слаби превалявания от дъжд, а в планинските - от сняг. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще духа слаб до умерен северозападен вятър, който в Източна България привечер ще се ориентира от север. Атмосферното налягане след обяд ще се понижава, но ще остане по-високо от средното за месеца. Максималните температури ще са от 4° до 9°, за София - около 5°. \r\nПо Черноморието преди обяд ще има слънчеви часове, но по-късно през деня облачността ще се увеличава и вплътнява. Едва привечер на отделни места, главно по Северното Черноморие, ще превали слаб дъжд. Ще духа до умерен вятър от северозапад, който постепенно ще се ориентира от север. Максималните температури ще са 6°-8°. Температурата на морската вода е 6°-7°. Вълнението на морето ще е 2-3 бала. \r\nНад планините преди обяд ще е предимно слънчево, но след обяд облачността ще се увеличава и вплътнява. Привечер, на отделни места, ще има слаби валежи от сняг. Ще духа силен вятър от север-североизток. Максималната температура на височина 1200 метра ще е около минус 2°, на 2000 метра – около минус 7°.", "date": "2019.02.14", "title": "НИМХ: До обяд ще бъде слънчево, след обяд облачността ще се увеличи и на отделни места ще има слаби превалявания от дъжд и сняг"}
{"url": "http://www.focus-news.net/news/2019/02/14/2623304/vitsepremierat-ekaterina-zaharieva-nay-iskreni-saboleznovaniya-vav-vrazka-s-avtobusnata-katastrofa-na-magistralata-skopie-tetovo.html", "text": "Най-искрени съболезнования във връзка с автобусната катастрофа на магистралата Скопие-Тетово. Пожелавам бързо възстановяване на всички ранени. С цялото си сърце споделям мъката по загиналите, моите мисли остават с всички, които са загубили член на семейството си или приятел. Това написа вицепремиерът и министър на външните работи Екатерина Захариева в профила си в социалната мрежа  „Фейсбук“ .", "date": "2019.02.14", "title": "Вицепремиерът Екатерина Захариева: Най-искрени съболезнования във връзка с автобусната катастрофа на магистралата Скопие - Тетово"}
{"url": "http://www.focus-news.net/news/2019/02/14/2623312/predstoyashti-mezhdunarodni-sabitiya-na-14-fevruari-agentsiya-fokus.html", "text": "*** Тристранна среща на върха между Русия, Турция и Иран \r\n*** Търговски преговори между Китай и САЩ, на които ще участват американският търговски представител Робърт Лайтизър, министърът на финансите Стивън Мнучин и китайският вицепремиер Лиу Хе \r\n*** Конференция за Близкия Изток \r\n*** Очаква се британският парламент да гласува за стратегията на страната в случай на Брекзит без сделка \r\n***", "date": "2019.02.14", "title": "Предстоящи международни събития на 14 февруари (Агенция \"Фокус\")"}
{"url": "http://www.focus-news.net/news/2019/02/14/2623310/prezidentat-rumen-radev-shte-prisastva-na-chestvaniyata-po-sluchay-praznika-na-obshtina-suhindol-i-na-lozarite-i-vinoproizvoditelite.html", "text": "Президентът Румен Радев ще вземе участие в отбелязването на деня на Община Сухиндол и празника на лозарите и винопроизводителите. Това съобщиха от  Прессекретариата на държавния глава . В 10.10 часа пред Община Сухиндол държавният глава ще приеме строя на почетния караул, след което ще проведе среща с кмета инж. Пламен Чернев.  \r\nВ 11.00 часа на централния площад президентът ще поздрави гражданите по повод празника на града и празника на лозарите и винопроизводителите.  \r\nПо-късно през деня Румен Радев ще вземе участие и в традиционния ритуал по зарязване на лозята в местността Димчански завой.", "date": "2019.02.14", "title": "Президентът Румен Радев ще присъства на честванията по случай празника на Община Сухиндол и на лозарите и винопроизводителите"}
{"url": "http://www.focus-news.net/news/2019/02/14/2623313/kardiolozi-ot-stolichni-bolnitsi-shte-preglezhdat-bezplatno-v-sotsialnata-kuhnya-na-ombudsmana-maya-manolova.html", "text": "От 11.00 часа в шатрата на социалната кухня на омбудсмана Мая Манолова, разположена в двора на софийския храм „Св. Св. Кирил и Методий“, лекари от няколко столични болници ще извършат безплатно профилактични прегледи на социално слаби хора. Това съобщиха от пресофиса на  омбудсмана . Събитието е подкрепено от водещи кардиолози, общопрактикуващи доктори и специализанти от „Аджибадем Сити Клиник“, УМБАЛ „Св. Анна“, Университетска болница „Александровска“, Българския лекарски съюз и Българския червен кръст.  \r\n„Любовта, която носим в сърцата си, има различни измерения. Но грижата, вниманието, човешкото отношение към ближния и особено към най-уязвимите хора, са най-висшата ѝ проява. Неслучайно избираме този ден за инициативата и неслучайно каним лекари, предимно кардиолози, защото в основата е сърцето, което за да дава любов, трябва да е здраво“, посочи омбудсмана.   \r\nТова е 40-ият работен ден на социалната кухня. Проектът стартира на 17 декември 2018 г. с благословението на Негово Светейшество Българския патриарх и Софийски митрополит Неофит, по инициатива на омбудсмана Мая Манолова и с подкрепата на Българския червен кръст и Министерството на земеделието, храните и горите. Храната се приготвя абсолютно безвъзмездно от сертифицирана кетърингова фирма на Милен Цанов и Александър Ковачев, с продукти, дарени от големите търговски вериги – „Кауфланд“, „Лидл“, „Билла“, „Т Маркет“, от Асоциацията на месопреработвателите в България, фирма „Лактима Балкан“ и др.", "date": "2019.02.14", "title": "Кардиолози от столични болници ще преглеждат безплатно в социалната кухня на омбудсмана Мая Манолова"}
{"url": "http://www.focus-news.net/news/2019/02/14/2623318/zam-ministar-denitsa-nikolova-shte-uchastva-v-sreshta-na-natsionalnite-koordinatori-na-dunavskata-strategiya-v-bukuresht.html", "text": "Заместник-министърът на регионалното развитие и благоустройството и Национален координатор на Стратегията на ЕС за Дунавския регион Деница Николова ще участва в среща на Националните координатори на стратегията на 14 и 15 февруари в Букурещ, Румъния. Това съобщиха от пресцентъра на  министерството . В срещата участие ще вземат и представители на Европейската комисия, както и на Контактното звено на Стратегията.  \r\nПредвижда се да бъде продължена дискусията за промяната на Плана за действие на Дунавската стратегия, инициирана по време на Българското председателство. Ще бъдат представени резултатите от консултациите сред Координаторите на приоритетни области, като ще бъде обсъдено адаптирането на Пътната карта за преглед на Плана за действие съобразно постигнатия напредък. Румънското председателство на Стратегията ще представи предложения за структуриране на бъдещия План за действие.  \r\nСрещата ще обхване и темите за хоризонталното сътрудничество между различните европейски макрорегионални стратегии и секторното сътрудничество в рамките на Дунавската стратегия. Европейската комисия ще представи Втория доклад относно прилагането на макрорегионалните стратегии, публикуван през януари 2019 г.", "date": "2019.02.14", "title": "Зам.-министър Деница Николова ще участва в среща на Националните координатори на Дунавската стратегия в Букурещ"}
{"url": "http://www.focus-news.net/news/2019/02/14/2623320/denyat-14-fevruari-v-balgarskata-istoriya.html", "text": "На тази дата през 1997 г. започва Деветата национална конференция на СДС, на която е прието решение за превръщането на СДС в политическа партия, а Иван Костов е преизбран за председател на СДС. \r\nПрез 1994 г. президентът Желю Желев подписва в Брюксел рамковия договор за присъединяване на България към инициативата \"Партньорство за мир\". По стар стил 14 февруари е празник на лозарите и винопроизводителите, известен като Трифон Зарезан. \r\n2002 г. \r\nСтоян Ганев, който се намира в САЩ, заявява, че напуска поста директор на кабинета на премиера Симеон Сакскобургготски. \r\nСтоян Ганев е български юрист, политик. През 1973 г. завършва специалност \"Право\" в Софийски университет “Св. Климент Охридски”. Преподавател е в Юридическия факултет на Софийския университет и в школата на МВР, Симеоново (1985-1989 г.). Председател е на Обединения демократичен център. През 1991-1992 г. е съпредседател на парламентарна група на СДС. През 1991 г. е министър на външните работи в правителството на Филип Димитров. През 1992 г. е председател на 47-а сесия на ОС на ООН. Освободен е от тази длъжност през февруари 2002 г. \r\n2001 г. \r\n\"Зееви Груп\"-холдинг спира полетите на Националната авиокомпания \"Балкан\". \r\nНа 30 юни 1999 г. е подписан договор за продажба на около 70 % от националния въздушен превозвач \"Балкан\" на израелския консорциум “Зееви Груп” за 150 000 000 долара. Новият собственик се задължава да инвестира 100 000 000 долара и да запази характера на фирмата. \r\n1997 г. \r\nЗапочва Деветата национална конференция на СДС, на която е прието решение за превръщането на СДС в политическа партия, а Иван Костов е преизбран за председател на СДС. \r\n1995 г. \r\nБългарският президент д-р Желю Желев и американският президент Бил Клинтън подписват във Вашингтон Съвместна декларация за отношенията между двете страни. \r\n1994 г. \r\nПрезидентът Желю Желев подписва в Брюксел рамковия договор за присъединяване на България към инициативата \"Партньорство за мир\". \r\nТя е инициатива на НАТО, която цели разширяване и интензифициране на политическото и военното сътрудничество в Европа. На 12 януари България изразява съгласие да подпише рамков договор за инициативата на НАТО. На 25 ноември 1994 г. е подписана програма за индивидуално сътрудничество. На 6 април 1996 г. XXXVII НС ратифицира присъединяването на България към програмата \"Партньорство за мир\". \r\n1966 г. \r\nНа посещение в България пристигат генералният секретар на ЦК на Румънската комунистическа партия Николае Чаушеску и министър-председателят на Румъния Йон Георге Маурер. \r\n1939 г. \r\nЗавършва първата конференция на българските православни църкви в Северна Америка. \r\n1937 г. \r\nНа Конгрес на селскостопанските задруги е учреден Общ съюз на българските земеделци. \r\n1921 г. \r\nВ София е основан Съюз на артистите в България. \r\n1920 г. \r\nУчредена е тайна Македонска дружба с ръководител д-р Владимир Руменов и заместници Евтим Спространов и Христо Михайлов. \r\n1913 г. \r\nПри Шаркьой българските войски устройват минно заграждение. Поради липса на подходящи съдове матросите били принудени да товарят на ръце мините, всяка една от които тежала 520 кг, на лодки, съединени по две и образуващи плотове. Заложени били 14 мини, групирани в две банки. \r\n1893 г. \r\nНа рождения ден на княз Фердинанд митрополит Климент Търновски (Васил Друмев) държи проповед за \"неделя на православието\". Той изразява неодобрение от предстоящите промени в конституцията за вярата на престолонаследника. Той е арестуван и е осъден на вечно заточение в Гложенския манастир. След свалянето на Стамболов от власт е амнистиран и тържествено посрещнат в Търново на 21 март 1895 г. На тази дата са родени:   \r\n1943 г. \r\nРоден е Янко Миладинов - български композитор и аранжор. Дейността му, свързана със забавната музика, започва в началото на 60-те години в различни оркестри (от трио до комбо), в които придобива опит и като аранжор. Композира от началото на 70-те години. Първата му записана песен е “Вечерен бяг”, изпълнена от М. Иванова през 1971 г. Автор е на повече от 150 песни и оркестрови пиеси. През 1983 г. е направен филм - творчески портрет на Миладинов, озаглавен “Най-хубавият лъч”. Негови песни са издавани на грамофонни плочи в СССР (бивш) и Куба. \r\n1911 г. \r\nРоден е Асен Борисов Дацев - български физик. Завършва физика в Софийския университет през 1933 г. В периода 1934-1938 г. специализира в Париж. През 1938 г. защитава докторска дисертация в Сорбоната на тема \"Потенциални бариери и решения на уравнението на Шрьодингер\". Съветник е в посолството на България в Москва от 1946 г. до 1947 г. Професор е от 1950 г., декан от 1950 г. до 1955 г. на Физико-математическия факултет. От 1955 г. е ръководител на Катедрата по теоретична физика в Софийския университет. От 1961 г. е академик. През 1952 г. става член-кореспондент на БАН. Ръководи секция \"Квантова механика и твърдо тяло\" в Института по физика на твърдото тяло при БАН (1962-1977 г.). От 1962 до 1968 г. работи като секретар на Отделението за математически и физически науки при БАН. Изследванията му са в областта на теоретичната физика - предимно по класическа топлопроводимост; разработва метод за решаване на задачата за топлопроводимост в нееднородни твърди тела при 1, 2 и 3 измерение. Прави опит да преустрои квантовата механика на нова физическа база и обобщава уравнението на Шрьодингер. \r\n1896 г. \r\nРоден е Георги Василев Шейтанов - български анархист, публицист. След 1911 г. заради антидържавна дейност в продължение на 12 години (до смъртта си) живее в нелегалност. Емигрира с чужд паспорт през Варна в Кюстенджа, Цариград, Яфа, Кайро, Александрия, Марсилия, Париж. Свързва се с дейци на френската левица, с български и руски емигранти. Завръща се в България през 1914 г. След престрелка с полицията край Казанлък е заловен и затворен отначало в Пловдивския, а по-късно в Софийския централен затвор (1915-1917 г.). В затвора организира бунтове, среща се с Ал. Стамболийски, Р. Даскалов, А. Пруткин. През юни 1917 г. успява да избяга от затвора. Организира бойни групи, а през март 1918 г. е в Москва, за да се свърже с дейци на болшевишката партия (К. Радек, Кр. Раковски). По време на Владайското въстание се връща отново в България, но въстанието вече е потушено. При акция през октомври 1919 г. е арестуван и изпратен в Сливенския затвор, избягва през март 1920 г. На 15 август 1920 г. в Търновския балкан започва издаването на нелегалния в. “Бунт”, от който излизат 3 броя. През 1925 г. води чета в Търновския балкан. През май четата е разбита, а на 27 май е заловен край Нова Загора. Убит е на 2 юни в околностите на гара Белово. \r\n1883 г. \r\nРоден е Никола Атанасов Абаджиев - български музикален педагог и критик. Завършва Пловдивската гимназия и Брюкселската консерватория. Професор е в Музикалната академия, София. Автор е на статии и критика в български музикални списания, в сп. \"Българска мисъл\" и др. През 1917 г. е редактор на сп. \"Театър и музика\". Превежда (\"Бетховен\" от Ромен Ролан, \"Моцарт\" от Камил Белег и др.). \r\n1878 г. \r\nРоден е Александър Николов Божинов - един от създателите на българската художествена карикатура. Автор е на многобройни стихотворения, разкази, фейлетони, спомени, пътеписи. Завършва живопис в Държавното рисувателно училище в София през 1902 г. Специализира в Мюнхен. Дописен член е на БАН от 1929 г., редовен член от 1941 г. \r\n1861 г. \r\nРоден е във Виена Фердинанд I Сакскобургготски, запасен поручик от Австрийската армия. Избран за княз на България от Великото народно събрание на 07.07.1887 г. С обявяването на независимостта на България с Манифест на 22.09.1908 г. княз Фердинанд е провъзгласен за цар на българите. \r\n1854 г. \r\nРоден е Михаил Константинов Сарафов - български общественик и дипломат, първи директор и основател на Статистическия институт в България. Член е на БАН. Завършва гимназия в Загреб, математика и финанси в Париж (Сорбоната). През 1881 г. е министър на просветата, през 1883 г. е министър на финансите, от 1893 до 1896 г. е директор на българска гимназия в Солун. През 1901 г. заема поста министър на вътрешните работи. Година по-късно е министър на финансите. През 1903 г. е дипломатически агент във Виена, от 1909 г. е пълномощен министър в Цариград. От 1919 г. е член на българската делегация по сключване на мира в Ньой. Автор е на научни трудове по статистика и финанси, между които: “Населението на Княжество България според първите три преброявания” (1893 г.), “Бюджетът на Княжество България през десетилетието 1879-1888” (1894 г.). Оставя много архиви за създаването на новата българска държава и политически борби в началото на нейното съществуване. \r\n1840 г. \r\nРоден е Иван Димитров Доспевски - български художник, иконописец и стенописец, представител на Самоковската художествена школа, читалищен и театрален деец, фотограф. На тази дата умират:  \r\n2012 г. \r\nУмира Александър Николов Авджиев е български журналист и телевизионен водещ. \r\nЗавършва българска филология в Софийския университет „Св. Кл. Охридски“ през 1985 г. Началото на неговата журналистическа кариера тръгва от БНР, където е водещ на предаването „Хоризонт на вълните на младостта“. През 1987 г. става репортер и водещ на информационни емисии в Българската телевизия. От 1988 до 2002 г. е водещ на популярното съботно предаване „Добро утро“. Прави интервюта с Кейт Буш, Микеле Плачидо, Джейсън Донован, Шейкън Стивънс, Линдзи Андерсон, Бони Тайлър, „Бакара“, Си Си Кеч, Фабио Тести, Моника Вити, Джанкарло Джанини, Джани Моранди, Джани Ривера, Франц Бекенбауер, Нормън Уиздъм и много други известни личности. През 2002-2004 г. става отговорен редактор и един от водещите на сутрешния блок „Денят започва“, а през 2004-2008 г. ръководи главна редакция „Общество“ в телевизията. От 2005 г. е водещ на предаването „Навигатор“. Предаването е спряно, тъй като е неудобно за парламентарно представени политически сили. До последните години от живота си Авджиев работи към дирекция „Външни продукции”. \r\n2000 г. \r\nУмира Кръстьо Анков Горанов - български философ марксист, социолог и естет, член-кореспондент на БАН (1984 г.). Роден е на 26 септември 1931 г. в Перник. Защитава дисертация в Института по философия в Академията на науките на СССР (1959 г.) и докторат в Академията за обществени науки при ЦК на КПСС (1968 г.). Професор е по социология (1970 г.) и професор по философия във ВИТИЗ \"Кр. Сарафов\" (дн. НАТФИЗ). Директор е на Института за култура при БАН (1971 г.), народен представител е в VII ВНС. Някои съчинения: \"Съдържание и форма в изкуството\" (1958 г.), \"Художествен образ и съвременност\" (1967 г.), \"Основи на естетиката\" (1986 г.) и др. \r\n1976 г. \r\nУмира Жана Гендова (Иванка Иванова) - българска филмова актриса. От 1917 г. е съпруга на В. Гендов. Участва в комедията му \"Любовта е лудост\". Изпълнява главните роли във филмите от \"Дяволът в София\" (1921 г.) до \"Земята гори\" (1937 г.). \r\n1969 г. \r\nУмира Никола Михайлов Балабанов - български драматичен артист. Роден е на 25 декември 1898 г. в Щип. Брат е на Ал. Балабанов. От 1928 г. е в Народния театър, София. Роли: (под режисурата на Н. Масалитинов и Хрисан Цанков): Берчек (в \"Дибук\" от Ан Ски), Панико (в \"Топаз\" от М. Паньол), Тони (в \"Периферия\" от Фр. Лангер), Вражалецът (в едноименната пиеса от Ст. Костов), Серафим Фламбо (в \"Орлето\" от Ед. Ростан) и др. \r\n1957 г. \r\nУмира Павел Димитров Делирадев - български историк, географ, пропагандатор на социалистически идеи, общественик. В София следва политическа икономия, философия, конституционно право и география. За кратко време е в Одеса. Основател е на Общ синдикален съюз на работниците (1903 г.), участник в македонско освободително движение (лявото крило на ВМОРО). Работи като редактор в различни леви издания, публикува статии за Ленин и руска революция. Един от основателите е на Ючбунарската комунистическа организация в София. Написва около 15 книги върху обществени и социално-политически въпроси. Работи върху проблеми на българската история и география. \r\n1953 г. \r\nУмира Николай Вранчев - български писател и преводач. Роден е на 20 януари 1882 г. Най-значителното литературно дело на Вранчев е издаваната от него в продължение на десетки години библиотека \"Ралица\", предназначена за учениците от гимназията. С нея той си спечелва името на един от големите български преводачи и познавачи на класическата западноевропейска и световна литература. Тя включва над 50 книги. Връх в преводаческата дейност на Вранчев е преводът на \"Илиада\" и \"Одисея\". Автор е на пътеписи, спомени, разкази, превежда творби на Омир, Есхил, Данте, Шекспир, Шилер, Гьоте, Хайне. Съчинения: \"По висините на Родопа\" (1930 г.), \"У дома\" (1935 г.), \"Там, де лимоните цъфтят. Пътни картини от Гърция: видяно и бленувано\" (1939 г.), \"Българи мохамедани (помаци)\" (1948 г.) и др. \r\n1944 г. \r\nУмира Гено Киров (Гено Киров Генов) - български драматичен артист. От 1890 г. е артист в Столичната драматично-оперна трупа. През 1895 г. спечелва стипендия и учи драматично изкуство в московския Малий театър. Дебютира в драматичната трупа “Сълза и смях” на 3 октомври 1899 г. с ролята на цар Иван Василиевич (“Василиса Мелентиева” от А. Н. Островски). Играе в Народния театър в София. Един от основоположниците е на българското рецитаторско изкуство. Изпълнява предимно комедийни и характерни роли. Проявява се като преводач (основно на пиеси), театрален критик и педагог. Автор е на “Методическо ръководство за актьори” (4 ч., 1907-1926 г.). \r\n1944 г. \r\nУмира Цветан Спасов - български поет, деец на младежкото комунистическо движение. Член на БОНСС (1938 г.) и на БКП (1940 г.). Взема участие в т. нар. Соболева акция (1940-1941 г.). Минава в нелегалност през март 1942 г. През юни същата година получава задочно смъртна присъда. Работи в София, където е включен в комисия към ЦК на РМС. Заловен е от полицията и откаран в Школата за запасни офицери, откъдето успява да избяга. От август до ноември 1943 г. е политкомисар на Баркашката чета. Заедно със Сл. Алексиев е обграден от полицията в яташка квартира и за да не бъдат заловени живи, двамата се самоубиват. \r\n1916 г. \r\nУмира Петко Юрданов Тодоров - български писател. През 1896 г. заминава заедно с брат си Христо Тодоров в Тулуза (Франция), където постъпва в “Лисе насионал”. Сътрудничи на в.“Ла Депеш” с Ж. Жорес. Привърженик е на социализма. След завръщането си редактира в. “Законност” (заедно с Ив. Беливанов). Следва право в Берн, Швейцария (1898 г.), литература в Берлин и Лайпциг (1904 г.). Посещава различни европейски страни. Под влияние на П. П. Славейков и д-р Кр. Кръстев се ориентира към немския индивидуализъм. През март 1912 г. заминава да се лекува от туберкулоза на о-в Капри, където умира. Тленните му останките са пренесени в София през 1921 г. Ранното творчество на Тодоров е под влияние на социализма - “Драски” (1894 г.) и “Стихове на скучната лира” (1895 г.). След 1900 г. създава зрелите си идилии и драми - “Идилии” (1908 г.) , “Драми” (кн.1, 1900 г.). Участва активно в българския литературен живот (1904-1910 г.). Създава драмите “Страхил, страшен хайдутин”, “Първите”, “Змейова сватба”, “Невеста Боряна” \r\n1916 г. \r\nУмира Михалаки Георгиев - български писател и обществен деец на следосвобожденска България. Роден е на 11 август 1854 г. във Видин. Развива активна обществена дейност, помага на русите по време на Руско-турската война (1877-1878 г.). След Освобождението заема отговорни обществени длъжности. Издава в. \"Балканска трибуна\" (1906-1908 г.), един от основателите е на дружество \"Славянска беседа\", на Физико-медицинското общество, Българско земеделско дружество. Член е на БКД (дн. БАН) от 1884 г. Умира в София. Първите си разкази печата в сп. \"Денница\" през 1890 г. Някои съчинения: \"Така се лъже човек. Хумореска\" (1899 г.), \"Три срещи. Спомени от миналото\" (1899 г.), \"От късмета е всичко на този свят\" (1904 г.), \"Разкази и хуморески. т. I, т. II\" (1919 г., 1921 г.) и др. \r\n1892 г. \r\nУмира д-р Георги Чалъков Вълкович - български общественик и дипломат. Завършва медицина в Цариград през 1857 г., след това специализира хирургия в Париж от 1860 г. до 1863 г. Работи като военен лекар в турската армия, произведен в чин полковник от 1872 г. Директор(министър) е на пощите и телеграфите в Източна Румелия. След Съединението е изпратен да представлява интересите на България пред турското правителство.Успява да създаде добри отношения между Цариград и София. \r\n869 г. \r\nУмира св. Константин - Кирил Философ. Тържественото е погребан в римската църква “Сан Клементе”. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”.", "date": "2019.02.14", "title": "Денят 14 февруари в българската история"}
{"url": "http://www.focus-news.net/news/2019/02/14/2623298/aa-liderite-na-turtsiya-rusiya-i-iran-shte-se-sreshtnat-za-siriya.html", "text": "Президентите на Русия, Турция и Иран ще се срещнат в руския град Сочи на среща относно Сирия, съобщава  Anadolu Agency . \r\nСпоред изявление на турското президентство, президентът Реджеп Тайип Ердоган ще замине за Русия от Турция в четвъртък, за да присъства на четвъртата тристранна среща на върха за Сирия. \r\nРуският президент Владимир Путин и иранският Хасан Рухани също ще присъстват на срещата на върха, се казва в изявлението. \r\n„Съвместните усилия, провеждани на място и в рамките на политическия процес от платформата Астана за намиране на трайно решение на сирийския конфликт, ще бъдат прегледани на срещата на високо равнище“, се казва в него. \r\nЕрдоган ще разгледа регионалните въпроси и двустранните отношения по време на двустранните си срещи с президентите на Русия и Иран. Превод и редакция : Калоян Пенков", "date": "2019.02.14", "title": "АА: Лидерите на Турция, Русия и Иран ще се срещнат за Сирия"}
{"url": "http://www.focus-news.net/news/2019/02/14/2623317/startira-vtoriyat-etap-na-natsionalnata-antispin-kampaniya.html", "text": "На 14 февруари традиционно стартира вторият етап на Националната АНТИСПИН кампания, тази година - под мотото „Узнай своя статус“. Това съобщиха от пресцентъра на  Министерството на здравеопазването . Кампанията се реализира в рамките на Националната програма за превенция и контрол на ХИВ и СПИ на Министерството на здравеопазването, в партньорство с регионалните здравни инспекции, общини, неправителствени организации, учебни заведения, читалища, социални институции и медии.  \r\nНационалната АНТИСПИН кампания се провежда всяка година в общо 4 етапа. Тя стартира традиционно на 1 декември. Вторият етап е на 14 февруари, а в третата неделя на месец май (в деня на съпричастност със засегнатите от ХИВ/СПИН) се реализира трети пореден етап. Четвъртият финален етап е лятната АНТИСПИН кампания.  \r\nПартньорите ни ще участват в повече от 150 АНТИСПИН инициативи, които съчетават изработване на любовни послания, съчетани с информация за безрисково сексуално поведение и с мотивиране за консултиране и изследване за ХИВ. И през тази година са планирани здравни презентации и дискусии на тема любов и здравословна сексуалност, както и обучения за превенция на ХИВ и сексуално предавани инфекции. Медицински екипи ще предлагат доброволно консултиране и изследване за инфекцията с бърз тест в лаборатории и в работещите кабинети за анонимно и безплатно консултиране и изследване за ХИВ (КАБКИС) в РЗИ и на терен.  \r\nПрез 2018 г. над 324 000 лица са узнали своя ХИВ-статус.  \r\nПо данни на „Националната програма за превенция и контрол на ХИВ/СПИН” към Министерството на здравеопазването от началото на годината до 08 февруари 2019 г. са открити нови 24 ХИВ–серопозитивни лица, с което носителите на ХИВ в страната официално са 3050 лица.  \r\nИ през миналата година се запазва тенденцията броят на новорегистрираните мъже да е над седем пъти по-голям от броя на жените.  \r\nПриблизително 90% от новорегистрираните с ХИВ–инфекция в България през 2018 година са инфектирани по сексуален път.", "date": "2019.02.14", "title": "Стартира вторият етап на Националната АНТИСПИН кампания"}
{"url": "http://www.focus-news.net/news/2019/02/14/2623319/pravoslavnata-tsarkvata-otbelyazva-uspenie-na-sv-kiril-filosof.html", "text": "Православната църквата отбелязва Успение на св. Кирил Славянобългарски. Св. Константин – Кирил Философ умира през 869 г.. Той е погребан търцествено в римската църква „Сан Клементе”. \r\nКирил Философ е български книжовник, основоположник на славянската писменост и книжнина, апостол и първоучител, организатор на славянска просвета и църква, борец за тяхното запазване и укрепване. Константин (монашеско име Кирил, което приема малко преди смъртта си) получава образованието си в Магнаурската школа в Цариград, където преподават най-известните византийски учени (там е наречен Философ).  \r\nНеговата голяма култура и ерудиция, дарбата му да води спорове по различни теософски въпроси са причината да му бъдат възложени важни политически мисии. През 851 г. е изпратен при сарацините в Арабия, където води диспути с представителите на исляма, в които се откроява с полемична и ораторска дарба. През 858-859 г. византийският император изпраща него и брат му Методий при хазарите с политическа и религиозна мисия. В Херсон Константин има възможност да общува с руски славяни и да учи техния език. През 861 г. заедно с брат си Методий се завръщат в Цариград, но скоро се отправят сред западните славяни със своята Моравска мисия (863 г.).  \r\nВладеещи добре езика на българските славяни, Константин-Кирил и Методий отиват във Великоморавия по молба на княз Ростислав, за да изградят там славянска църква със славянско богослужение на понятен за народа език. Чрез тази мисия се цели да се ограничи немското политическо, културно и църковно влияние. Според някои автори именно за тази цел Константин-Кирил създава нова азбука, т. нар. глаголица, като се съобразява с нуждите на славяните да ползват познатите им и разпространени латински и гръцки азбуки. За основа взема гръцкото писмо и създава специални знаци, които отговарят на специфичните звукове в славянския език. След това двамата братя превеждат на старобългарски език най-необходимите за богослужението книги. Съществува и становището, че азбуката е създадена още през 855 г., както излиза по датировката в творбата „За буквите” на Черноризец Храбър (сп. т. нар. „Византийска ера”). В Моравия Константин Кирил философ и Методий развиват усилена просветна дейност, но срещат и силния отпор на немското духовенство. В Моравия при изключително трудни условия братята работят около 3 години, след което решават да заминат за Рим. По пътя правят престой в славянското княжество Панония, където по това време управлява Коцел, а във Венеция вземат участие в църковен събор. На събора Константин защитава делото си пред триезичниците, като с ораторска дарба обосновава правото на славяните да имат писменост на родния си език. В Рим братята пристигат през 867 г. и поставят няколко искания пред папа Адриан II: 1) да се разреши богослужението на славянски език при западните славяни; 2) техни ученици да бъдат ръкоположени за свещеници; 3) един от братята да бъде издигнат за епископ; 4) Константин-Кирил и Методий да управляват Моравската и Панонската църква без външна намеса, като бъдат подчинени направо на папата. По стратегически съображения (да не попаднат западните славяни под влиянието на Византия) Адриан II удовлетворява исканията, в римската църква „Св. Петър” е отслужена литургия на славянски език.  \r\nПо това време (началото на 869 г.) Константин се разболява и малко преди смъртта си приема монашеското име Кирил. Неговото дело продължава Методий. \r\nВ България денят на Кирил и Методий се почита като националния празник на 11 (24) май.", "date": "2019.02.14", "title": "Православната църквата отбелязва Успение на св. Кирил Философ"}
{"url": "http://www.focus-news.net/news/2019/02/14/2623302/aa-maduro-prizova-vsichki-darzhavi-da-zastanat-do-venetsuela.html", "text": "Президентът Николас Мадуро заяви, че американският президент Доналд Тръмп продължава да заплашва с военна интервенция Венецуела и призова всички народи за солидарност с неговата страна, предава  Anadolu Agency . \r\nГоворейки пред репортери в президентския дворец в Каракас, Мадуро припомни предишните коментари на Тръмп, които сигнализират, че военната намеса е „опция“ след като Вашингтон призна миналия месец опозиционния лидер Хуан Гуайдо за временен президент на страната. \r\n„Днес президентът на САЩ заплаши Венецуела с военна намеса. Искам всички [страни] да действат солидарно [с Венецуела]“, каза Мадуро. \r\n„Ние не сме роби, просяци и слуги на никого. Ние сме свободни жени и мъже. Тази чест, която имаме дълбоко в себе си, е най-голямата ни мотивация и удовлетворение“, каза той, като посочи „историческия героизъм“ на венецуелския народ срещу опитите на САЩ да вземат контрола над Венецуела. \r\nТръмп заяви, че ще разгледа всички различни възможности за справяне със ситуацията във Венецуела, но не обсъди военната намеса. \r\nКоментарите на Тръмп идват на фона на продължителен дипломатически и икономически натиск на САЩ да принуди Мадуро да отстъпи властта на лидера на Националното събрание Хуан Гуайдо, който се обяви за временен президент на 23 януари. Превод и редакция : Калоян Пенков", "date": "2019.02.14", "title": "АА: Мадуро призова всички държави да застанат до Венецуела"}
{"url": "http://www.focus-news.net/news/2019/02/14/2623322/evrokomisar-mariya-gabriel-otkriva-dve-konferentsii-v-sofiya.html", "text": "Българският комисар по цифрова икономика и цифрово общество Мария Габриелоткрива две конференции в София. Това съобщиха от Представителство на ЕК в България.  \r\nОт 09.00 часа в София Хотел Балкан Мария Габриел ще открие 14-тa Национална конференция по е-Здравеопазване, на която ще представи действията на Европейската комисия, включително последното предложение за създаването на общ формат на медицинските досиета за целия ЕС.  \r\nОт 10.00 часа в София Тех Парк комисар Габриел ще даде началото и на конференцията Cybersec 2019, посветена на разработването и внедряването на системи, отговорни за поддържане на киберсигурността и опазването на личните данни.", "date": "2019.02.14", "title": "Еврокомисар Мария Габриел открива две конференции в София"}
{"url": "http://www.focus-news.net/news/2019/02/14/2623324/api-ot-930-ch-do-1530-ch-dvizhenieto-v-tunel-topli-dol-na-avtomagistrala-hemus-v-posoka-sofiya-shte-se-osashtestvyava-v-izprevarvashtata-lenta.html", "text": "От 9.30 ч до 15.30 ч. движението в тунел „Топли дол“ на автомагистрала „Хемус“ в посока София ще се осъществява в изпреварващата лента. Това съобщиха от пресцентъра на  Агенция „Пътна инфраструктура“ . Ще бъде ограничено движението по активната лента, поради ремонт на пожароизвестителната система на тунела.          \r\nШофьорите е необходимо да се движат с повишено внимание, като спазват стриктно поставената сигнализация.", "date": "2019.02.14", "title": "АПИ: От 9.30 ч. до 15.30  ч. движението в тунел „Топли дол\" на автомагистрала „Хемус“ в посока София ще се осъществява в изпреварващата лента"}
{"url": "http://www.focus-news.net/news/2019/02/14/2623323/pregled-na-osnovnite-temi-v-dobrudzhanskiya-pechat.html", "text": "„Синът на зам.-окръжния прокурор Великова вече е подсъдим за наркотици“, е водещо заглавие от страниците на вестник  „Добруджанска трибуна“ . Скандалното дело е иззето от Сотир Цацаров и е разпределено на шуменската прокуратура, за да няма конфликт на интереси. Делото в момента е изпратено на Върховна касационна прокуратура. Върховните магистрати трябва да определят друг равен по степен съда за разглеждане на делото. „В рамките на повече от три месеца окръжният прокурор, неговата заместничка и подчинената му Румяна Желева не са съзрели конфликт, че е разследван синът на Виолета Великова Димитър Великов. „90 часа из жп пътищата на Родината показва в. „Добруджанска трибуна“. Изданието разказва за инициатива, посветена на 75-годишнината от създаването на най-стария ежедневник в България. Пропътувайки 4470 км журналистът Мирослав Балчев разказва за плюсовете и минусите на най-стария обществен превоз у нас. „Обвиняем остана неоткриваем за прокуратурата, докато цяло лято пи водка на краневския плаж“, съобщава всекидневникът. Става дума за Алексей Кирянов, който е обвиняем за присвояването на 11 млн. лв. от продадени на безценица апартаменти край морето. Кирянов е консумирал само джин „Булдог“ на плажа в Кранево, като една бутилка от това питие струва поне 90 лв., са разказали свидетели пред репортер на вестника. Петнадесет години мистерии около потъването на кораба „Хера“, съобщава на първа страница другият регионален вестник  „Нова добруджанска трибуна“ . 14 моряци изчезнаха безследно, сред тях е и 23-годишният Пламен Димитров от село Стожер, община Добричка. На 13 февруари преди 15 години натовареният с 12 тона въглища плавателен съд е отнесъл на дъното голяма част от екипажа си. На борда на „Хера“ са били 17 българи и двама украинци. Извадени са били телата на трима българи и двамата украинци. Останалите моряци се водят безследно изчезнали. „Кметът на Добрич е избран да участва в 8-та Европейска среща на високо равнище на регионите и градовете в Румъния“, съобщава изданието. Йордан Йорданов Кмет на Община град Добрич е един от 100 млади изборни лица на местно и регионално ниво от ЕС, на възраст до 40 години, избрани от специална комисия за участие в 8-та Европейска среща на високо равнище на регионите и градовете, която ще се проведе на  14 и 15 март 2019 г. в румънската столица. Всекидневникът припомня, че на днешния 14 февруари според народния календар българите празнуват Трифон Зарезан, празникът на лозарите и винарите. Празникът се нарича още Зарезановден, Трифун Чипия, Трифун Зарезой, Трифун пияница. На днешния ден се приготвя обреден хляб и се спазва определен обичай с него.", "date": "2019.02.14", "title": "Преглед на основните теми в добруджанския печат"}
{"url": "http://www.focus-news.net/news/2019/02/14/2623325/stolichniyat-obshtinski-savet-glasuva-promenite-za-priem-v-detskite-gradini.html", "text": "Столичният общински съвет ще гласува окончателно промените в наредбата за прием в детските градини и подготвителни групи в София. Това е заложено в дневния ред на редовното заседание на  Столичния общински съвет . Предвижда се при приема да бъде заложен критерият \"уседналост\". Затяга се контролът за непосещаващите, но записани за детска градина и ясла малчугани. Други промени предвиждат да се дават по две точки вместо по една за работещ родител или студент. В Наредбата е заложено и намаляване на броя на децата с хронични заболявания в една група. \r\nОбщинският съвет ще обсъжда доклад относно частична промяна на структурата на Столична общинска администрация и районни администрации „Младост“, „Оборище“, „Подуяне“ и „Овча купел“.  \r\nОбщинските съветници ще разгледат и доклад относно необходимите средства за реализация на Програма на Столична община за финансово подпомагане на семейства и двойки с репродуктивни проблеми, нуждаещи се от ин витро процедури с донорски яйцеклетки през 2019 г.  В програмата на редовното заседание е заложена точка за заемообразно отпускане на средства от бюджета на Столична община за 2019 г. за разплащане на разходи по проект „Изпълнение на действия за превенция на ранното отпадане от училище“.", "date": "2019.02.14", "title": "Столичният общински съвет гласува промените за прием в детските градини"}
{"url": "http://www.focus-news.net/news/2019/02/14/2623327/denyat-14-fevruari-v-svetovnata-istoriya.html", "text": "На този ден през 2014 г. Матео Ренци става новият министър-председател на Италия. \r\nПрез 2003 г. мощите на Свети Валентин са върнати в Италия.  Католическата църква и влюбените по цял свят отбелязват св. Валентин.  \r\nПрез 1130 г. Инокентий II е провъзгласен за папа. \r\n2018 г.  \r\nСтрелба в гимназия в Парклeнд във Флорида оставя 17 души мъртви и 15 ранени. Заподозреният е задържан и идентифициран като 19-годишен бивш студент Николас Крус. \r\n2018 г.  \r\nЮжноафриканският президент Джейкъб Зума подава оставка след девет години на власт. Управляващата партия Африкански национален конгрес (АНК) приветства оставката на президента Джейкъб Зума, заявявайки, че оттеглянето му носи сигурност на страната. \r\n2018 г.  \r\nНа 65-годишна възраст умира Морган Цвангирай - ръководителят на опозиционното движение на Зимбабве Движение за демократична промяна.  \r\n2014 г. \r\nМатео Ренци става новият министър-председател на Италия. \r\n2013 г. \r\nАмнести интернешънъл призовава президента на Египет Мохамед Морси да сложи край на сексуалното насилие срещу жени, след като сексуалното насилие достига нивото на групови изнасилвания на площад Тахрир. \r\n2012 г. \r\nМеждународната рейтингова агенция Moody's Investors Service понижава рейтинга на шест страни от ЕС - Испания, Португалия, Словения, Словакия, Италия и Малта. Занижени са също така и прогнозните рейтинги на Великобритания,  Франция и Австрия. \r\n2011 г.  \r\nУправляващият Висш военен съвет в Египет обявява, че ще предаде властта на гражданско управление, включително и на избран президент, в рамките на следващите 6 месеца. \r\nШвейцарската национална банка съобщава, че египетските депозити в швейцарски банкови сметки са на стойност 3,7 милиарда долара. \r\n2003 г. \r\nМощите на Свети Валентин са върнати в Италия. \r\n1956 г. \r\nЗапочва 20-и конгрес на КПСС, на който Никита Хрушчов развенчава култа към Сталин. \r\n1942 г. \r\nЗапочва Явайската операция. Тя е военна операция на японските въоръжени сили по време на Втората световна война за завладяване на о-в Ява и на Хол. Индия (Индонезия). Японските сили (16-та армия, 11-ти въздушен флот, 3-ти военноморски флот и части от 3-то авиационно съединение) значително превъзхождат силите на съюзниците, както по численост, така и по оперативно разгръщане. На 14 февруари японците извършват въздушен и морски десант в района Палембанга (о-в Суматра), на 19 февруари - на о-в Бали. Към края на февруари завладяват островите Суматра и Тимор и блокират о-в Ява. На 27-28 февруари японската ескадра под командването на адмирал Токахаси (4 крайцера, 14 ескадрени миноносеца) разгромява съюзната ескадра на адмирал К. Доорман (5 крайцера, 10 ескадрени миноносеца) и започва стоварване на войски на о-в Ява. На 5 март е превзета Батавия (Джакарта), на 8 март - Сурабая, и на 12 март о-в Ява е изцяло завладян. Към 15 март всички о-ви на Хол. Индия са окупирани от японската армия. В резултат на тази операция японските въоръжени сили укрепват позициите си във войната в Тихия океан. Операцията завършва на 15 март 1942 г. \r\n1929 г. \r\nВ Чикаго седем босове от бандата на О’Бениън са застреляни от хора на Ал Капоне (т.нар. “убийство в деня на Св. Валентин”). \r\n1920 г. \r\nУчредена е тайна Македонска дружба с ръководител д-р Владимир Руменов и заместници Евтим Спространов и Христо Михайлов. \r\nВладимир Руменов (истинско име: Наум Мушевски) е лекар и обществен деец. Завършва медицина в Одеса. Работи като лекар в Скопие. Заподозрян е от османските власти за контакти с Вътрешната македоно-одринска революционна организация, емигрира в България. По време и след Илинденско-Преображенското въстание 1903 г. урежда помощна акция за бежанците от Македония. След Младотурската революция 1908 г. се включва в изграждането на Съюза на българските конституционни клубове в Македония. Участва във войните 1912–1913 г. и 1915–1918 г. като военен лекар. След края на световната война разгръща активна дейност сред македонските братства. Депутат е в Народното събрание. Член е на македонската парламентарна група в ХХI и ХХII ОНС. \r\n1876 г. \r\nАмериканският изобретател Александър Бел демонстрира първият телефон за домашно ползване. Той е американски физик и физиолог, шотландец по произход, професор. Изобретява телефона, фотофона, графофона и един от ранните прототипи на грамофона. \r\n1848 г. \r\nСъгласно сключения мирен договор Мексико отстъпва Тексас на САЩ. \r\nВ периода 1846 – 1848 г. се води Американско-мексиканска война. Тя е започната от САЩ срещу Мексико. Повод е присъединяването на Тексас към САЩ (1845 г.). След края на войната Мексико изгубва повече от половината от територията си, което представлява 1/3 от днешните САЩ. \r\n1807 г. \r\nИзгаря английският кораб “Аякс” – загиват около 300 души. \r\n1744 г. \r\nБъдещата императрица на Русия Екатерина ІІ за пръв път идва в Зимния дворец в Петербург. \r\n1663 г. \r\nКанада е обявена за кралска провинция на Франция. \r\n1317 г. \r\nСъветът на управителите на Генуа издава разпореждане, което ограничава действието на наложените през предходната година забрани. С това решение се забранява на генуезките търговци “по време на вражда с Варна и Асило (Анхиало, Поморие) да внасят и изнасят жито за продажба в Константинопол”, но им се разрешава да търгуват във всички останали селища и пристанища. \r\n1130 г. \r\nИнокентий II е провъзгласен за папа. Той е папа до 24 септември 1143 г. Свиква II Латрански вселенски събор (1139 г.), за да затвърди реформата и изглади отношенията в църквата поради схизмата след избирането на антипапата Анаклет II (1130 г.). Осъжда сподвижниците на Арнолд Брешиански. На събора в Санс (1140-1141 г.) обявява за еретично учението на П. Абелар за концепциите. На събора Абелар е защитен от Джасинто Бобо, бъдещия папа Целестин III. На тази дата са родени:  \r\n1951 г. \r\nРоден е Кевин Кигън - английски футболист. През 1971 г. един от най-големите английски треньори Бил Шенкли го привлича в “Ливърпул”. В този отбор изиграва 321 мача за първенството и отбелязва 68 гола. През 1973 г. с “Ливърпул” е шампион на Англия и печели Купата на УЕФА. Отново триумфира с шампионската титла през 1976 г. и 1977 г. През 1976 г. неговият клуб отново завоюва Купата на УЕФА. През 1977 г. е Европейски клубен шампион. Веднага след това преминава в германския “Хамбургер”, с който става шампион през 1979 г. и стига до финал за КЕШ. С националния отбор е изиграл 63 мача, има отбелязани 21 гола. Футболист ¹ 1 на Европа за 1978 г. и 1979 г. \r\n1932 г. \r\nРоден е Александър Клуге - германски режисьор. Снима късометражни филми от 1960 г. Първият му игрален филм - “Сбогуване с вчера” (1966 г.), е по негов сценарий. Други негови филми са - “Артистите под купола на цирка: безпомощни” (1967 г.), “Великият Верхау” (1970 г.), “Вили Тоблер и краят на шести флот” (1971 г.), “Силният Фердинад” (1976 г.), “Германия през есента” (1978 г.), “Патриотка” (1979 г.), “Кандидатът” (1980 г.), “Властта на чувствата” (1983 г.), “Различни новини” (1985 г.), “Слепият режисьор” (1985 г.). \r\n1916 г. \r\nРоден е Масаки Кобаяши – японски режисьор. Завършва философия. В началото на кариерата си следва стила и философията на Кейсуке Киношита, при когото работи като асистент. През 1962 г. излиза филмът “Харакири”, който му донася голяма популярност в Япония и в Европа. Режисьор е на филмите: “Младостта на сина ми” (1952 г.), “Някъде под това широко небе” (1954 г.), “Ще те купя” (1956 г.), “Условията на човешкото съществуване” (1961 г.), “Заплетено положение” (1962 г.), “Младостта на Япония” (1968 г.), “Процесът в Токио” (1984 г.), “Празна маса” (1985 г.). \r\n1901 г. \r\nРоден е Андрей Николаевич Москвин - руски кинооператор. Значителна част от творческия му път е свързана с Григорий Козинцев и Леонид Трауберг.Оператор е на филмите: “Дяволското колело” (1926 г.), “Шинел” (1926 г.), “Новият Вавилон” (1929 г.), “Сама” (1931 г.), трилогията за Максим - “Младостта на Максим” (1935 г.), “Завръщането на Максим” (1937 г.), “Виборгска страна” (1939 г.), “Иван Грозни”(1944-1945 г.), “Дамата с кученцето” (1960 г.), съвместно с Дмитрий Месхиев. Снима още: “Актриса” (1943 г.), “Стършел” (1955 г.), “Дон Кихот” (1957 г., съвместно с А. Дудко, Е. Розовски, Й. Грицюс), “Разкази за Ленин” (1958 г.). Умира на 28 февруари 1961 г. \r\n1876 г.  \r\nДемонстриран е първият домашен телефон. \r\n1869 г. \r\nРоден е Чарлз Томсън Рис Уилсън - английски физик. Лауреат на Нобелова награда за физика (1927 г.). Член е на Британското Кралско дружество (1900 г.). Завършва Манчестърския и Кеймбриджкия университет. От 1900 г. до 1934 г. е преподавател в Кеймбридж (професор от 1925 г.). Изследва кондензацията на пари под влияние на различни агенти, в частност - заредени частици. Изобретява през 1912 г. прибор т. нар. Уилсънова камера, с който е възможно да се наблюдават следите от заредени микрочастици. Умира на 15 ноември 1959 г. в Единбург. \r\n1824 г. \r\nРоден е Владимир Александрович Черкаски- руски княз, общественик и политик. Завършва Юридически факултет на Московския университет през 1844 г. Привърженик е на славянофилството. Сътрудничи на сп. “Руска беседа”. Член е на Тулския губернски комитет, участва в подготовката за отменяне на крепостното право. От 1861 г. до 1863 г. е миров посредник на Тулска губерния, а до 1866 г. главен директор на правителствената комисия за вътрешните и духовните работи на кралство Полша. От началото на 70-те години като московски градоначалник е инициатор за подаването на либералния адрес на император Александър II. По време на Руско-пруската война (1877-1878 г.) е пълномощник на Червения кръст при действащата руска армия и завеждащ гражданската част в България. \r\n1688 г. \r\nРоден е Пиер Карле дьо Шамблен дьо Мариво - френски писател, драматург. Член е на Френската академия (1742 г.). Издава романите: “Удивителните постъпки на симпатията” (1713-1741 г.), “Фармазон или Романтически безумства” (1737 г.), “Карета, затънала в кал” (1714 г.), “Животът на Мариана” (1731-1741 г.), “Хитрият селянин” (1734-1735 г.) и др. Със своите 36 комедии създава нов вид комедия, противоположна на Молиеровата: “Завещанието”, “Изпитанието”, “Изненадата на любовта”, “Островът на разума”, “Игра на любовта и случая”, “Лъжливите признания” и др. Издава няколко вестника: “Френски спектатор”, “Философски кабинет”, “Бедният философ”. Умира на 12 февруари 1763 г. в Париж. На тази дата умират:  \r\n2005 г. \r\nУмира Рафик Харири - ливански политик и бизнес магнат, министър-председател на Ливан от 1992 до 1998 г. и от 2000 до 2004 г. Роден е на 1 ноември 1944 г. в крайбрежния град Сайда в сунитско семейство. Следва \"Организация на икономиката\" в Арабския университет в Бейрут. През 1965 г. заминава за Саудитска Арабия, където скоро се оженва и натрупва солиден капитал. През 1978 г. получава саудитско поданство и е изпратен за посланик на Саудитска Арабия в Лондон. През 1992 г. се завръща в Ливан и създава телевизия \"Future\" и ежедневника \"Al-mustaqbal\". Полага огромни усилия за възстановяване на Ливан от разрушенията на Гражданската война. \r\n2002 г. \r\nУмира Лев Петрович Феоктистов - руски физик, академик. От 1991 г. е член кореспондент на Руската академия на науките. Завършва Физическия факултет на Московския държавен университет през 1951 г. Почти 10 години е заместник научен ръководител на ядрения изпитателен полигон “Челябинск-70”. Един от създателите е на руското термоядрено оръжие и водородната бомба. Занимава се с безопасността на атомните реактори. Изоставя разработките си в областта на военния атом (края на 80-те години на ХХ в.), като смята, че “темата е изчерпана”. Премества се в Москва, където изследва мирни проблеми. Автор е на книгата “Оръжието, което се изчерпа” (1999 г.). \r\n1920 г. \r\nУмира Константин Константинович Мамонтов - руски военачалник, генерал-лейтенант (1919 г.). По време на Гражданската война е командир на конен корпус във въоръжените сили на Южна Русия, организатор на рейд в тила на руските войски по Южния фронт (1919 г.).  \r\n1914 г. \r\nУмира Арутюн Исакович Шамшинян - арменски живописец и педагог. Роден е на 21 февруари 1856 г. в Тифлис. Учи в Петербургската художествена академия при В. П. Верешчагин и П. П. Чистяков (1877-1882 г.). Живее и работи в Тифлис (дн. Тбилиси) (от 1882 г.). Рисува сцени от живота на арменците и грузинците: “Улица в Майдан. Старият Тифлис” (1887 г.), “Шейтан базар. Старият Тифлис” (1890 г.), пейзажи \r\n1891 г. \r\nУмира Уилям Текумсе Шермън - американски военачалник, генерал от 1869 г. Завършва Военната академия в Уест Поинт през 1840 г. Служи в артилерията. Участва във войната на САЩ в Мексико (1847-1948 г.). От 1859 г. е началник на военно училище. През Гражданската война (1861-1865 г.) командва полк, бригада и дивизия в Северната армия, от юли 1863 г. е бригаден генерал Участва в сраженията при Манасас, Уайгсбърг, Чатануге и др. От март 1864 г. командва армия, която осъществява успешния “марш до морето” (през септември заема Атланта). В началото на 1865 г. армията му се връща на север и се явява в тил на противника. Преминавайки повече от 1300 км, армията му се съединява близо до Ричмънд с армията на ген. Грант, обкръжават главните сили на южняците, командвани от ген. Р. Лий, които капитулират (април 1865 г.). От 1869 г. до 1883 г. е командващ армията на САЩ. Автор е на спомени, публикувани през 1875 г. \r\n1799 г. \r\nУмира Джордж Вашингтон - американски държавник, пръв президент на САЩ (1789-1797 г.). Организира американската армия и освобождава отечеството си от английско владичество. Воюва срещу индианци и французи от 1753 до 1759 г. Представител е на американския Конгрес във Филаделфия през 1774 г. Главнокомандващ е американската армия във Войната за независимост на Северна Америка. През 1787 г. под председателството на Вашингтон е изработена Конституцията на САЩ, която с малки поправки е валидна и днес. През 1932 г. тържествено е отпразнувана 200-годишнина от рождението му. \r\n1779 г. \r\nУмира Джеймс Кук - английски мореплавател. Ръководи 3 околосветски експедиции и открива много нови земи в Тихия океан. По време на първата си експедиция (1768-1771 г.) посещава о-в Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Юж. Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските о-ви, след което се отправя на север, стига до Аляска, Камчатка, Берингово море. Завръща се на Хаваите, където е убит от местното население. \r\n1744 г. \r\nУмира Джон Хедли - английски механик и астроном, член на Лондонското Кралско дружество от 1717 г. и негов вицепрезидент от 1728 г. През 1730-1731 г. конструира сектанта, намерил широко приложение в навигацията. \r\n1400 г. \r\nУмира английският крал Ричард II.Той е последният от династията Плантагенети, крал е от 1377 г. до 1399 г. По време на малолетието му страната се управлява от регентски съвет, ръководен от вуйчо му Джон Хънт, ланкастърски херцог. Ричард II участва в потушаването на въстанието на Уот Тайлър (1381 г.). От 1389 г. управлява самостоятелно, като се опира на парламента и част от аристокрацията. През 1397 г. установява строго еднолично управление, което предизвиква метеж на едрите феодали начело със сина на Дж. Хънт - Хенри Ланкастър (по-късно крал Хенри IV). На 30 септември 1399 г. Ричард II е свален от престола. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”.", "date": "2019.02.14", "title": "Денят 14 февруари в световната история"}
{"url": "http://www.focus-news.net/news/2019/02/14/2623328/vav-varna-se-chestvat-1150-g-ot-uspenieto-na-sv-kiril-slavyanobalgarski.html", "text": "На 14 февруари във Варна се чества 1150 г. от Успението на св. Кирил Славянобългарски, предаде репортер на  Агенция „Фокус“ . В морската ни столица Варна, бележитата годишнина ще бъде отбелязана със св. Литургия в катедралния храм „Успение Богородично“. Началото е  в 09.00 часа. Веднага след това, от 10.30 часа ще бъде отслужен тържествен благодарствен молебен, оглавен от Негово Светейшество Българският Патриарх и Софийски Митрополит Неофит, в съслужение с митрополити – членове на Светия Синод на Българската православна църква и гости от други поместни православни църкви.  Домакин на събитията е Негово високопреосвещенство Варненския и Великопреславски митрополит Йоан.  \r\nНикола ПЕТКОВ", "date": "2019.02.14", "title": "Във Варна се честват 1150 г. от Успението на св. Кирил Славянобългарски"}
{"url": "http://www.focus-news.net/news/2019/02/14/2623330/velingrad-shte-otbelezhi-denya-na-lyubovta-i-vinoto-s-interesni-initsiativi.html", "text": "Велинград ще отбележи Деня на любовта и виното. Това съобщиха от  общинската администрация . От 11.00 часа на площад „Николай Гяуров” всички присъстващи и преминаващи ще бъдат почерпени с „любовни“ сладкиши и сгрявани с чаша червено вино. „Ако сте влюбени, ще получите валентинки с любовни послания, а ако сте почитатели на празника на виното, можете да си кажете „Наздраве!“ с глътка вино. От 17.00 часа в голямата зала на Общински детски комплекс ще се състои благотворителен концерт за приятелството. Любителите на музиката, танца и стиховете ще могат да се насладят на таланта на децата, възпитаници на Центъра за подкрепа за личностно развитие – Обединен детски комплекс и техните приятели от различните  школи в града. \r\nВаня НИКОЛОВА", "date": "2019.02.14", "title": "Велинград ще отбележи Деня на любовта и виното с интересни инициативи"}
{"url": "http://www.focus-news.net/news/2019/02/14/2623329/pregled-na-osnovnite-temi-v-starozagorskiya-pechat.html", "text": "„Проверяват старозагорска връзка в наркооранжерия насред Сливен“ гласи заглавието на първа страница на вестник  „Старозагорски новини“ . Модерно обзаведена с луминисцентно осветление, нагревателни лампи, вентилатори и въздуховоди плантация за отглеждане на холандски сорт канабис разкриха криминалисти в центъра на Сливен, само на метри от съдебната палата. Оранжерията е била изградена в подземията на наскоро въведена в експлоатация офис-сграда, при обиска служителите на сектор \"Противодействие на криминалната престъпност\" преброили 556 саксии със засадени в тях стръкове, някои от които са достигнали височина от 1.8 - 2 м. Иззети са били и 100 грама изсушена вече и приготвена за експедиция листна маса от наркотичното растение.  \r\nНа място са били задържани непознатите на криминалистите \"агрономи\" Веселин К. и Антон Х. на по 30 и 39 години, при обиските на дрехите и ползваните от тях автомобили са иззети сериозни парични суми в левове и евро, както и други предмети, имащи отношение към престъпната им дейност. Според запознати за създаването на условията \"инвеститорите\" са похарчили първоначално минимум 10 000 лв. Същият източник твърди, че по-възрастният от арестуваните има нелош бизнес в Стара Загора и на практика през по-голямата част от времето пребивавал в Града на липите. Те не изключват възможността първоначалният капитал да е предоставен от старозагорски лихвар, при условие че част от \"реколтата\" ще бъде пласирана в Стара Загора. За случая е уведомена Окръжна прокуратура - Сливен, образувано е досъдебно производство. В сряда бе извършена и проверка относно законността за присъединяването на двете подземия към електропреносната мрежа.  „Ветеринарната медицина на ТрУ е на първо място в рейтинговата система“ е друго заглавие във всекидневника. Тракийски университет - Стара Загора, е отличен с първо място в професионално направление \"Ветеринарна медицина\" в стандартизираната класация \"Комплексна оценка\" в рейтинговата система на висшите училища в България за 2018 година. Отличието бе връчено на ректора на университета проф. двмн Иван Въшин от министъра на земеделието, храните и горите Румен Порожанов. Церемонията по връчване на отличията на 25-те най-добри университета в България за 2018 г., първи в професионални направления според рейтинговата система, се състоя на 12 февруари в НДК. На събитието присъстваха, министри, депутати, представители на държавни институции, представители на \"Отворено общество\" и на вестник \"24 часа\" - екипът, изготвил рейтинга, представители на бизнеса, ректори на университети. \"Горди сме, че Тракийският университет е сред университетите, получили заслужено отличието първо място в професионално направление \"Ветеринарна медицина\", коментираха от старозагорската Алма матер.  \r\nРекторът на университета проф. Иван Въшин официално ще връчи отличието на декана на Ветеринарномедицински факултет по време на Академичния съвет на 27 февруари.  \r\nБългария няма нужда от \"Скрипал БГ\" пише още във вестника. След като на два пъти английският посланик Ема Хопкинс се опита да вкара страната ни в случая Скрипал, доморасли български политици в изгнание дадоха рамо за донабутването ни в антируската конспирация.  \r\nПръв се изяви бившият военен министър Бойко Ноев с твърдението си, че зад отравянето на оръжейния бизнесмен Емилиян Гебрев \"стоят руски интереси за затварянето на военната ни индустрия\", последван от бившия депутат от Реформаторския блок Гроздан Караджов с умозаключението си, че \"Руската федерация е вредна за политическото ни здраве\". Във вторник в хора се включи и извънпарламентарната партия ДБГ. В пресинформация до \"Старозагорски новини\" от ДБГ съобщиха, че с писмо, изпратено до посолството на Кралство Великобритания, ръководството на партията е поискало \"международно разследване на случая с отравянето на български бизнесмен, сина му и още едно лице\". Според хората на Кунева случаят наподобява опита за убийство на Сергей Скрипал и дъщеря му в Англия през март 2018 г. Де факто \"Скрипал БГ\" тръгна от британски сайт, разследвал евентуална връзка на един от тримата предполагаеми участници в отравянето на Сергей Скрипал и дъщеря му - служителят на руското ГТУ Сергей Федотов, чието пребиваване в България през пролетта на 2015 г. съвпаднало с отравянето на българския оръжеен бизнесмен. Бойко Ноев, Гроздан Караджов и ДБГ явно обаче или не са чули добре, или не са искали да чуят думите на главния прокурор Сотир Цацаров, че в организма на бизнесмена (потвърдено чрез експертиза в България и от финландска лаборатория) не се съдържа веществото \"Новичок\" както при бившия руски агент Сергей Скрипал. По-важни обаче бяха фактите, изнесени от Цацаров по време на брифинга в понеделник, свързани с датите на отравянето на Гебрев, сина му и техен служител, и престоя на Федотов в България. Според информацията на главния прокурор: \"на 28 АПРИЛ 2015 г., след вечеря със свои партньори от чужбина, бизнесменът Гебрев се е почувствал зле и е откаран в болница. На 29-и и 30 април в такова състояние е изпаднал и техническият директор на компанията му, който също е бил хоспитализиран. Три дни по късно - на 4 май, синът на Гебрев е бил приет във ВМА със същите симптоми\".  \r\nЦацаров съобщи също, че \"Федотов е пристигнал в Бургас на 24 април 2015 г. с полет от Москва. Той е имал билет за полет от българската до руската столица за 30 април, но неговото място е останало празно. Вместо това Федотов се е появил на международното летище \"Ататюрк\" в Истанбул и е излетял за Москва на 28 АПРИЛ с билет, купен в последния момент\". От казаното от главния прокурор излиза, че вечерта на 28 април българският бизнесмен с бил на вечеря с чуждестранни партньори, след която му станало зле (тоест е бил отровен), а същата вечер руският разузнавач Федотов е бил на летището в Истанбул и е излетял за Москва!? Тоест налице е разминаване в пространството, както и разминаването във времето за останалите двама отровени - техническият директор е получил същите симптоми като шефа си на 29/30 април, а синът на Гебрев - чак на 4 май. Самият Гебрев, цитиран от \"Нюзуин\", нямал обяснение, \"защо би могъл да се превърне в мишена на ГТУ\", но допускал, че инцидентът с него може да е свързан с факта, че неговата компания \"Дунарит\" - Русе, е изнесла специализирано оборудване за Украйна. Това предположение също се разминава с времето, тъй като Гебрев е станал мажоритарен собственик на \"Дунарит\" на 18 август 2016 г., тоест година и четири месеца след отравянето си. Тези разминавания е нямало как да не бъдат забелязани от политиците, опитващи се всячески да вкарат България в една антируска конспирация, в това число да ударят и по българското правителство, и по българските служби. Но трябва да си или патологичен русофоб, или прегладнял за власт, за да предприемеш подобна антибългарска стъпка.", "date": "2019.02.14", "title": "Преглед на основните теми в старозагорския печат"}
{"url": "http://www.focus-news.net/news/2019/02/14/2623326/varna-praznik-na-vinarite-lozarite-i-krachmarite-organizirat-vav-vetrino.html", "text": "Празник на винарите, лозарите и кръчмарите за Трифон Зарезан ще се проведе във Ветрино. Това съобщиха за  Радио „Фокус“ – Варна  от Общината. Празникът ще започне в 12.00 часа в пенсионерския клуб в селото. Той се организира съвместно с Народно читалище „Просвета – 1905“ и местна земеделска кооперация. В програмата са предвидени музика на живо и традиционни конкурси за най-добро домашно вино. \r\nДиана СТОЕВА", "date": "2019.02.14", "title": "Варна: Празник на винарите, лозарите и кръчмарите организират във Ветрино"}
{"url": "http://www.focus-news.net/news/2019/02/14/2623333/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с диагностика на уличен водопровод на ул. „Ген. Казмир Ернрот“ в жк. „Люлин 9“ се налага спиране на водоподаването от 10.00 до 18.00 часа на клиентите на „Софийска вода”, живеещи в: бл. 954, бл. 955, търговски обекти, автосервиз зад бл. 912. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 954 и бл. 955. \r\nВъв връзка с подмяна на сградно водопроводно отклонение на ул. „Зелено дърво“ в жк. „Лозенец“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Зелено дърво“ и ул. „Малуша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зелено дърво“ ъгъла с ул. „Малуша“. \r\nВъв връзка с подмяна на спирателни кранове на ул. „Люлинско поточе“ кв. „Горна баня“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Дъга“, ул. „Мечта“, ул. „Лазурно утро“, ул. „Буен поток“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пладнище“ ъгъла с ул. „Лазурно утро“. \r\nВъв връзка с подмяна на спирателни кранове на ул. „Момина сълза“ кв. „Суходол“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „3-ти март“, ул. „Овчо поле“ в участъка от ул. „3-ти март“ до ул. „Траян Танев“, ул. „Люлинска“ от ул. „Овчо поле“ до ул. „Бъдеще“ и ул. „Момина сълза“ от ул. „3-ти март“ до ул. „Траян Танев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти март“ ъгъла с ул. „Момина сълза“. \r\nВъв връзка с реконструкция на уличен водопровод на ул. „Ген. Иван Колев“ в кв. „Кръстова вада“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Емилиян Станев“ от ул. „Проф. Марин Големинов“ до ул. „Никола Крушкин - Чолака“; ул. „Ивайло Петров“, ул. „Йосиф Брадати“, ул. „Никола Крушкин - Чолака“ от  № 10 до № 16, ул. „Ген. Иван Колев“ от ул. „Димитър Манчев“ до ул. „Проф. Марин Големинов“, ул. „Иван Колев“ от № 40 до № 46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Емилиян Станев“ ъгъла с ул. „Димитър Манчев“. \r\nВъв връзка с монтаж на пожарен хидрант на ул. „Рудината“ в с. Лозен се налага спиране на водоподаването от 09.00 до 16.45 часа на клиентите на „Софийска вода”, живеещи в района на: ул. „Свети Спас“ и ул. „Рудината“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сергин Сердарски“ ъгъла с ул. „Рудината“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/14/2623321/lozarite-otbelyazvat-trifon-zarezan.html", "text": "Първият пролетен празник е Трифон Зарезан, денят на лозарите и кръчмарите. През този ден се зарязват лозята и това ни подсказва за настъпващата пролет. Зарязването се извършва от мъже, които събрани на групи отиват да зарязват лозята съпроводени от свирач. Всеки носи със себе си прясно изпечена пита, наденица или варена кокошка, вино и светена вода. Всеки от стопаните изрязват по няколко пръчки от една или от три лози от своето лозе и полива мястото където е отрязал с вино. По този начин напомня на лозата, че тя трябва да даде добър плод за да може стопанинът да направи от гроздето руйно вино. Зарязването е съпроводено с изричане на благословии за богата реколта, със светената вода наръсват лозето за да го предпазят от болести. От отрязаните лозови пръчки, лозарите свиват венци, които ги закичват на калпаците си и ги отнасят в къщи за да ги поставят пред домашната икона. След като е приключило зарязването мъжете се събират на обща трапеза в лозята, всеки поставя на трапезата това което носи със себе си. Гощавката е придружена с много песни и хора. Празникът продължава и когато се върнат в селото, мъжете си гостуват взаимно като се черпят с вино. Празникът приключва в селската кръчма, където всички мъже се събират отново заедно.  \r\nВ някои райони на България – Русенско, Търновско, Плевенско, Врачанско, Разградско на Трифоновден от лозарите се избира Цар на лозята. Той трябва да е добър стопанин, богат и имотен и ако Царят е късметлия и реколтата по време на неговото царуване е богата, то те го преизбират на следващата година и така може да царува няколко години подред. Тогава зарязването и благославянето на лозята се извършва от царя. Другите мъже го носят на колесар върху раменете си от лозята до село. Шествието пристигнало в селото обикаля по домовете, където всеки стопанин изнася вино и черпи. Празникът приключва с гощавка в къщата на царя. \r\nВ църковния календар Св. Трифон е известен с това, че излекувал от душевна болест императорската дъщеря Гордиана. Родителите му били дълбоко вярващи хора и израсъл в такъв дом, той бил закърмен с христовата вяра и още от дете измолвал от Бог чудеса. След като излекувал дъщерята на императора Трифон получил най – голямата награда, добротата на императора към християните. По – късно когато отново започнала гонитбата на християните Трифон бил заловен и измъчван за да се откаже от вярата си, но въпреки всички мъки на които бил подложен, той устоял на обичта си към бога. С последните си думи преди да издъхне той се обърнал на изток и благодарил на Бог, че бил удостоен с мъченически венец, както и неговия син и издъхнал. \r\nЛозарството и винопроизводството се развиват по българските земи още от времето на древните траки. Пировете с вино на тракийските владетели Ситалк и Севт впечатлили древногръцки автори като Аристофан, Ксенофонт и Демостен. “Земя на хубавото вино” наричали в древността Тракия. Тракийският бог на плодородието и виното Сабазий, по-известен като Дионис, е предшественик на християнския покровител на лозарите Св. Трифон. Затова в представите за Св. Трифон изследователите разпознават отгласа от древен мит. Той разказва, че тракийският цар Ликург веднъж изгонил веселата свита на Дионис. Но богът на виното си отмъстил като го подтикнал, в пристъп на безумие, да убие сина си, мислейки че зарязва лоза. Не толкова драматично, но сходно предание се разказва за християнския светец Трифон. Той бил наказан да отреже с лозарския косер собствения си нос, защото се подиграл на Света Богородица. Затова има народно прозвище за светеца – Трифон Чипия.", "date": "2019.02.14", "title": "Лозарите отбелязват Трифон Зарезан"}
{"url": "http://www.focus-news.net/news/2019/02/14/2623331/burgas-filmat-momicheta-s-morski-mechti-shte-bade-predstaven-v-ramkite-na-proekta-kinedok-v-kulturen-tsentar-morsko-kazino.html", "text": "Международният проект за авторско документално кино „Кинедок“ ще разкаже история за младостта на душите и любовта към морето. Това съобщиха от пресцентъра на  Община Бургас . Прожекцията на филма „Момичета с морски мечти“, Хърватия- Италия, 2016 г., ще се проведе в зала „Петя Дубарова“ на Културен център „Морско казино“, ет. 1, от 18.30 часа, с вход свободен. \r\nОригиналното заглавие на лентата с времетраене 80 мин. е Funne – Le ragazze che sognavano il mare. Режисьор е Katia Bernardi. Група 80-годишни „момичета“ от малко италианско село решават да посетят хърватската ривиера в чест на 20-годишнината на пенсионерския си клуб. Това пътуване е специално не само заради юбилея, а и заради това, че много от членките на клуба ще видят морето за пръв път през живота си. но след настъпилата финансова криза липсват средства и жените се опитват по всякакъв начин да ги набавят.", "date": "2019.02.14", "title": "Бургас: Филмът „Момичета с морски мечти“ ще бъде представен в рамките на проекта „Кинедок“ в Културен център „Морско казино“"}
{"url": "http://www.focus-news.net/news/2019/02/14/2623334/obshtina-kavarna-shte-se-predstavi-v-nay-golyamoto-mezhdunarodno-turistichesko-izlozhenie-v-balgariya-vakantsiya-i-spa-ekspo.html", "text": "Каварна ще се представи в най-голямото международно туристическо изложение в България Ваканция и СПА Експо. Това съобщиха от пресцентъра на  Община Каварнa . Борсата ще се проведе от 14 до 16 февруари в Интер Експо Център в София. По време на нея официално ще бъде представен новия рекламно-информационен филм „10 причини за посетите Община Каварна“. „Всички наши настоящи и бъдещи приятели, които обичат красивото Северно Черноморие, каним на щанда ни, като със сигурност причините да се видим са много повече от 10, но ние ще предложим само началото и ще оставим останалото на вашето въображение“, споделят от Общината.  \r\n10 причини да посетите щанда на Община Каварна на туристическото изложение в София:  \r\n- Ако сте любител на красивата природа и непознати за масовия турист места, ние ще ви разкажем за няколко спиращи дъха гледки и как да стигнете до там; \r\n- Ако приключенията са вашата страст, ежедневието ви стресира и имате нужда от силни положителни емоции, то непременно се отбийте при нас, за да ви разкрием най-добрата рецепта за вашата пълноценна почивка при това на невероятно изгодни цени;  \r\n- Обичате да слушате за историята на древните народи, живели по нашите земи, митовете и легендите, издържали проверката на времето? Е, със сигурност сте нашият човек. Планирайте малко повече време, а ние ще ви направим маршрут на място; \r\n- Добрата кухня и различният, но истински вкус на домашно приготвената храна са водещи за мнозина пътешественици. За вас, епикурейци, сме приготвили специална селекция от места, където ще опитате традиционни, домашно приготвени, гагаузки ястия, прясна риба и най-известните миди в страната;  \r\n- И докато сме на тема храна: Яли ли сте някога охлюви? Ние ще ви кажем как да стигнете до единствената на Балканите ферма за охлюви, в която се предлагат прясно сготвени деликатеси, сравними с най-добрите ресторанти в Европа;  \r\n- Следва графата: Задължително трябва да изпитате/опитате! - Да посрещнете юлското слънце, на ухаещ на билки скалист морски бряг, докато слушате Юрая Хиип, а после да си направите селфи в слънчогледовите полета, които галят морския бряг и да закусите с топла добруджанска кавърма. Елате, за да ви предложим как да организирате пътуването и настаняването си;  \r\n- Ние умеем да се забавляваме – искрено и истински! А вие? Ще се присъедините ли към нас? Елате, за да открием заедно най-подходящия фестивал за вас, като гост или като участник;  \r\n- Сигурно сте чували много за голфа, че е скъп, че е елитарен. Ние ще ви представим и други възможности за това място – достъпни и изненадващо добри;  \r\n- Какво ще кажете за романтична вечер с вкусна храна и перфектно обслужване на отвесна скала, 50 м. над морето? Ще ви кажем къде е;  \r\n- Емоция и забавление за цялото семейство: All Inclusive пакети, аквапарк и екшън парк, басейн, който се „влива” в морето и спокойни утрини, погалени от морския бриз. Накратко: всички сетива, за цялото семейство. И това ще ви уредим. \r\n- Не на последно място: на 14 февруари ще ви почерпим със слънчево вино от нос Калиакра, направено с много любов от потомствени винари  \r\nПреброихте 11 причини? Е, така е, но не можем да махнем, а само да добавяме още и още. Така се случва с всеки, дошъл веднъж на красивото Северно Черноморие. Опитайте, и ще се уверите сами!", "date": "2019.02.14", "title": "Община Каварна ще се представи в най-голямото международно туристическо изложение в България Ваканция и СПА Експо"}
{"url": "http://www.focus-news.net/news/2019/02/14/2623335/sport-mauro-ikardi-veche-ne-e-kapitan-na-inter.html", "text": "Мауро Икарди вече няма да е капитан на Интер, се разбира от официално съобщение на клуба. От там не уточняват причината за решението, но се смята, че това е свързано с протакането на подписването на новия договор от аржентинския нападател. Капитанската лента ще премине в словенския вратар на Интер Самир Ханданович.", "date": "2019.02.14", "title": "Спорт: Мауро Икарди вече не е капитан на Интер"}
{"url": "http://www.focus-news.net/news/2019/02/14/2623337/dobrich-obichayat-zaryazvane-na-loza-shte-se-sastoi-v-kavarna.html", "text": "Възстановка на традиционния обичай „Зарязване на лоза“ ще се състои в Каварна по случай празника Трифон Зарезан, съобщиха от  пресцентъра на Община Каварна.  Организатори на тържеството са община Каварна и Етнографският комплекс в града. Празникът започва в 11.00 часа в двора на музейния комплекс. Организаторите отправят покана към каварненци и гостите на града да се включат в празничното веселие.", "date": "2019.02.14", "title": "Добрич: Обичаят „зарязване на лоза“ ще се състои в Каварна"}
{"url": "http://www.focus-news.net/news/2019/02/14/2623338/burgas-v-pomorie-shte-se-provede-kameren-kontsert-na-ivan-petrov-i-dzhihe-liy-parva-izyava-na-duoto-na-balgarska-stsena.html", "text": "В Народно читалище „Просвета 1888“ в Поморие ще се проведе камерен концерт. Това съобщиха от пресцентъра на  Община Поморие . За първи път на българска сцена дуото на Иван Петров (кларинет) и Джихе Лий (пиано) ще представи на поморийска публика една разноцветна и вълнуваща програма с включени композиции от знаменити руски, френски и испански композитори от началото на ХХ век. Иван Петров (роден в Поморие) и Джихе Лий (Сеул, Корея) са носители на много награди от международни конкурси и са солисти в редица оркестри и фестивали. Концертът ще се състои от 18.00 часа в читалище „Просвета 1888“ – Поморие, с вход свободен.", "date": "2019.02.14", "title": "Бургас: В Поморие ще се проведе камерен концерт на Иван Петров и Джихе Лий - първа изява на дуото на българска сцена"}
{"url": "http://www.focus-news.net/news/2019/02/14/2623336/dobrovoltsi-i-mladezhi-ot-bmchk-shte-provedat-informatsionna-kampaniya-kak-da-se-obichame-bezopasno-po-povod-denya-na-vlyubenite.html", "text": "Доброволци и младежи от БМЧК ще проведат информационна кампания как да се обичаме безопасно по повод Деня на влюбените. Това съобщиха от пресцентъра на  БЧК . За поредна година Българският младежки червен кръст избира оригинален начин да отбележи празника на Св. Валентин, като запознае подрастващите в цялата страна с опасностите на сексуално-рисковото поведение.  \r\nВ София от 14.00 часа до 18.00 часа в градинката пред Народния театър, в специално обособен пункт, желаещите да станат част от инициативата, могат да се включат в игрите „Презерватилов“ и „Lovebox“ или да спечелят атрактивни награди от „Колелото на късмета“. Работилницата за валентинки е мястото, където всеки може да даде воля на своята креативност и да зарадва любимия човек. Подробна информация относно различните дейности на младежката червенокръстка организация ще бъде предоставена по време на т.нар. “Бързи срещи с БМЧК”. \r\nПрез целия ден в редица столични училища ще бъдат раздавани брошури и информационни материали, чиято цел е да се повиши здравната култура на младежите, особено по въпросите на полово предаваните инфекции.  \r\nОбразователни игри и анкети, придружени с информационни материали ще бъдат качени и на страниците на БМЧК - София във    и Instagram (@brcysofia). \r\nОфициален партньор на БМЧК е българският офис на международната медицинска компания за сексуално здраве ТУКСИДО България.", "date": "2019.02.14", "title": "Доброволци и младежи от БМЧК ще проведат информационна кампания как да се обичаме безопасно по повод Деня на влюбените"}
{"url": "http://www.focus-news.net/news/2019/02/14/2623303/premierat-boyko-borisov-izrazyavam-saboleznovaniya-na-blizkite-na-zaginalite-pri-katastrofata-na-patya-gostivar-skopie.html", "text": "С прискърбие научих, че по пътя Гостивар-Скопие изгубиха живота си 13 души. Изразявам съболезнования на близките на загиналите и скорошно оздравяване на пострадалите. Това написа премиерът Бойко Борисов в профила си в профила си в социалната мрежа  „Фейсбук“ .", "date": "2019.02.14", "title": "Премиерът Бойко Борисов: Изразявам съболезнования на близките на загиналите при катастрофата на пътя Гостивар-Скопие"}
{"url": "http://www.focus-news.net/news/2019/02/14/2623339/sofiya-v-stolichna-biblioteka-zapochva-nova-lektoriya-pod-nadslov-svetat-na-fizikata-na-zhivo.html", "text": "В Столична библиотека започва нова лектория под надслов „Светът на физиката на живо“. Кампанията с публични лекции от известни наши учени е организирана от Библиотеката на София, катедра „Физика“ при Минно-геоложкия университет „Св. Иван Рилски“ и списание „Светът на физиката“ при Съюз на физиците в България.  Това съобщиха от пресцентъра на  Столична община . \r\nПървата лекция е посветена на „Светлината, лазерите и Нобеловата награда по физика за 2018 г.“ и ще бъде изнесена от проф. д.ф.н. Александър Драйшу – декан на Физическия факултет при СУ „Климент Охридски“. Инициативата ще се състои на 14 февруари 2019 г. от 17.00 часа в Американския център на Столична библиотека на пл. „Славейков“ 4А. Входът е свободен. В нея на атрактивно и достъпно ниво той ще представи физиката на лазерите (устройства, излъчващи светлина с уникални свойства), които са с многобройни приложения в индустрията, медицината, науката и бита, довели до революционни открития. Нобеловата награда за физика за 2018 г. е за постижения в лазерната оптика и е разделена наполовина между Артър Ашкин и Жерар Муру  и Дона Стрикланд (третата жена, която получава Нобелова награда по физика след Мария Кюри и Мария Гьоперт-Майер). \r\nНякои от следващите лекции ще бъдат: проф. Леандър Литов – „Кратка история на Вселената – поглед от ЦЕРН“, проф. Иван Дуков - „Периодичната таблица на Менделеев: минало и настояще“ – по случай 150 от създаването на Периодичната таблица, проф. Бойко Рангелов – „Странни земетресения около Малдивските острови“, доц. Мариана Кънева – „Физика и живопис“ и др.", "date": "2019.02.14", "title": "София: В Столична библиотека започва нова лектория под надслов „Светът на физиката на живо“"}
{"url": "http://www.focus-news.net/news/2019/02/14/2623340/stara-zagora-mladezhkiyat-obshtinski-savet-organizira-antispin-kampaniya-pod-nadslov-moeto-zdrave-e-moe-pravo.html", "text": "Младежкият общински съвет - Стара Загора организира антиспин кампания под надслов „Моето здраве е мое право“. Това съобщиха от пресцентъра на  Община Стара Загора . Тя е част от втория етап на Националната антиспин кампания „Любовта е по-силна от всичко. Пази я!“. Акцентът на кампанията e поставен върху любовта, сексуалното и репродуктивно здраве, толерантността, информираността, традициите и диалога между хората.  \r\nОт 12.00 до 13.30 часа на пешеходната зона от южна страна на Община Стара Загора,  младежите ще предложат послания за любовта и виното, блиц викторина, забавни игри с гражданите. \r\nИнформационната превантивна акция „Любовна лотария” включва разпространение на специално изработени лотарийни билети с печалби: презервативи, информационни материали, прегръдки, валентинки, сърчица, стихотворения за любовта, балони. \r\nВ инициативата „Нарисувай любовта“ всеки може да нарисува част от две платна посветени на  любовта и безопасно сексуално поведение. В специално изработено сърце всички желаещи могат да си направят снимка, „Остави своите стъпки на пътеката на любовта” включва рисунки на  цветни тебеширени сърца, очертани по стъпките на различни двойки. \r\nМладежите ще проведат и анкета сред публиката за заблудите и митовете, свързани със ХИВ/СПИН. \r\nВсеки желаещ може да изследва своя ХИВ статус по време на уличната кампания в мобилен кабинет за времето и мястото  на уличната проява. \r\nОт 19.30 часа в Младежки дом ще бъде представена младежка пиеса разнообразена с много музика „Грабни любовта”.", "date": "2019.02.14", "title": "Стара Загора: Младежкият общински съвет организира антиспин кампания под надслов „Моето здраве е мое право“"}
{"url": "http://www.focus-news.net/news/2019/02/14/2623345/hristo-mutafchiev-sab-patyat-na-promyanata-zapochva-ot-samite-nas.html", "text": "Пътят на промяната започва от самите нас. Това каза за сутрешния блок „Добро утро, България“ на  Радио „Фокус“  актьорът и председател на Съюза на артистите в България Христо Мутафчиев. „Не можеш да искаш да промениш гората като я изсечеш, ако ти самият не стигнеш до ясното съзнание, че ако изсечеш гората ще се промени климатът, с което унищожението ти е гарантирано. Преди време бях в Израел и там разбрах един много интересен факт. Преди много години Израел е имал абсолютно същия климат като нашия до  момента, в който идват туруците, завладяват Израел и изсичат всички гори, за да ги пренесат до Турция. Аз излетях на 18 градуса от България, кацнах на 48 в Израел. От тази гледна точка, ние трябва да разберем, че трябва да се променим самите себе си и вместо да сечем, да засаждаме дървета. И Израел това правят. На всеки 6 години те изкореняват старите дървета, засадени вече, и на тяхно място засаждат нови“, обясни той. Христо Мутафчиев каза още, че човек сам трябва да мотивира себе си, за да елиминира ленивостта от надеждата. Промяната идва в погледа напред, за да може настоящото поколение да даде път на бъдещото, уточни председателят на Съюза на артистите в България. \r\nЕлеонора ЧОЛАКОВА", "date": "2019.02.14", "title": "Христо Мутафчиев, САБ: Пътят на промяната започва от самите нас"}
{"url": "http://www.focus-news.net/news/2019/02/14/2623346/blagoevgrad-vremenno-e-ogranicheno-dvizhenieto-v-uchastak-ot-patya-kresna-dolna-gradeshnitsa-poradi-remontni-deynosti-na-mosta-na-zhp-liniya-sofiya-kulata.html", "text": "Временно е ограничено движението в участък от пътя Кресна – Долна Градешница поради ремонтни дейности на моста на ЖП линия „София – Кулата“. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението и се регулира от светофарна уредба. През изминалата нощ обстановката по пътищата е била спокойна и няма регистрирани тежки пътни инциденти. В момента в областта няма превалявания от дъжд или сняг. На места пътните настилки са мокри и хлъзгави, като се наблюдава намалена видимост поради мъгла. Не е имало сигнали ѝ за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. Временно е ограничено движението по път III-108 АМ Струма – село Рибник за МПС над 12 т. поради аварийни ремонтни дейности. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.02.14", "title": "Благоевград: Временно е ограничено движението в участък от пътя Кресна – Долна Градешница поради ремонтни дейности на моста на ЖП линия „София – Кулата“"}
{"url": "http://www.focus-news.net/news/2019/02/14/2623306/zaev-mobilizirani-sa-vsichki-sredstva-za-pomosht.html", "text": "Правителството на Република Северна Македония проведе извънредно заседание след трагичната катастрофа, случила се на пътя Скопие - Тетово близо до село Ласкарци, на 13 февруари 2019 година, съобщава македонският телевизионен канал  21 ТВ . \r\nПравителството обяви 14 и 15 февруари за дни на траур в памет на нашите съграждани, които трагично загубиха живота си.  \r\nПо време на дните на траур флагът на Република Северна Македония ще бъде свален наполовина.  Превод и редакция : Калоян Пенков", "date": "2019.02.14", "title": "Заев: Мобилизирани са всички средства за помощ"}
{"url": "http://www.focus-news.net/news/2019/02/14/2623311/tsentar-makedoniya-sin-na-deputat-e-zaginal-v-avtobusnata-katastrofa-kray-karpalak.html", "text": "Син на депутат от редиците на Социалдемократическия съюз на Македония е един от загиналите при трагичната автобусна катастрофа край Карпалак, съобщиха медиите. \r\nЗасега официалната информация за резултата от нещастното събитие е, че 13 души са загинали, а осем се борят за живота си. Телата на седем починали са изпратени в съдебна медицина, където ще бъде извършена аутопсия. Превод и редакция : Калоян Пенков", "date": "2019.02.14", "title": "„Център“ (Македония): Син на депутат е загинал в автобусната катастрофа край Карпалак"}
{"url": "http://www.focus-news.net/news/2019/02/14/2623348/gabrovo-dvizhenieto-po-patya-gabrovo-vrah-shipka-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление-Габрово.Пътните настилки са сухи, по високите и усойни места – мокри и заледени, но проходими при зимни условия.  Времето е слънчево. Температурата е -4 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.14", "title": "Габрово: Движението по пътя Габрово – връх Шипка се осъществява с повишено внимание поради пропаднал участък"}
{"url": "http://www.focus-news.net/news/2019/02/14/2623347/pazardzhik-natovareno-e-dvizhenieto-po-glavnite-patishta-v-oblastta.html", "text": "Натоварено е движението по главните пътища в област Пазарджик. Пътните настилки са сухи. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.14", "title": "Пазарджик: Натоварено е движението по главните пътища в областта"}
{"url": "http://www.focus-news.net/news/2019/02/14/2623349/shumen-s-normalna-intenzivnost-se-izvarshva-dvizhenieto-po-republikanskite-patishta-v-oblastta.html", "text": "С нормална интензивност е движението по републиканските пътища в област Шумен, предаде репортер на  Радио „Фокус“- Шумен . Интензивен е трафикът в централната градска зона на Шумен, по основните булеварди, както и в посока Индустриален парк. Светофарните уредби в града функционират без промяна. Пътните настилки са преобладаващо сухи, обработени по усойните места. Времето е облачно, без валежи и мъгли. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.02.14", "title": "Шумен: С нормална интензивност се извършва движението по републиканските пътища в областта"}
{"url": "http://www.focus-news.net/news/2019/02/14/2623332/dobrich-s-rituala-zaryazvane-na-lozata-v-grada-shte-bade-otbelyazan-trifon-zarezan.html", "text": "С ритуала „Зарязване на лозата“ в града ще бъде отбелязан Трифон Зарезан. Това съобщиха от пресцентъра на  Община Добрич . Организатори на събитието са Община град Добрич и Регионален исторически музей – Добрич. Събитието ще се проведе на 14 февруари от 11.00 часа в АЕМО „Стария Добрич“. Всички жители и гости на града могат да се включат в ритуала и да опитат от виното, предоставено от Винпром „Алвина“ ООД. В събитието ще участва Професионален фолклорен ансамбъл „Добруджа“ с гл. художествен ръководител Стоян Господинов.  \r\nЩе бъдат обявени и резултатите от Конкурса за най-качествено вино – лично производство - реколта 2018 г., организиран от Община град Добрич и  Къщата на виното. За най-добре представилите се са подготвени грамоти и предметни награди. Организаторите на конкурса благодарят на всички участници за отзивчивостта да се включат в надпреварата. \r\nФермерският пазар на този ден, позициониран в АЕМО „Стария Добрич“, също ще бъде подчинен на празника.", "date": "2019.02.14", "title": "Добрич: С ритуала „Зарязване на лозата“ в града ще бъде отбелязан Трифон Зарезан"}
{"url": "http://www.focus-news.net/news/2019/02/14/2623351/plovdiv-prohodat-troyan-karnare-ostava-zatvoren-za-dvizhenie-na-vsichki-motorni-prevozni-sredstva.html", "text": "Проходът Троян-Кърнаре остава затворен за движение на всички моторни превозни средства. Това съобщиха за  Радио „Фокус“-Пловдив  от Областно пътно управление. Няколко ограничения за движения на МПС са въведение в област Пловдив. Целогодишна е забраната за движение на моторни превозни средства по пътя Белица-Загражден-Давидково, в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград-Нареченски бани. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Повишена опасност от падащи камъни има по пътищата в планинските райони. Водачите трябва да шофират внимателно по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, съветват от Областно пътно управление. Не се извършват ремонтни дейности.  В Пловдив движението е натоварено. Колони от автомобили се образуват по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“ и „Шести септември“, както и по входно-изходните артерии. Затворен за движение е участъкът от ул. „Христо Г. Данов“, в отсечката между ул. „Антим I“ и ул. „Свети Климент“ заради строително-ремонтни дейности. Очаква се благоустройството да приключи до края на април. Като обходен маршрут водачите могат да използват трасето, заключено между улиците „Антим I“,„Скайлер“ и „Софроний Врачански“. Пътните настилки навсякъде са сухи. Видимостта е добра. \r\nМария РУСЕВА", "date": "2019.02.14", "title": "Пловдив: Проходът Троян-Кърнаре остава затворен за движение на всички моторни превозни средства"}
{"url": "http://www.focus-news.net/news/2019/02/14/2623350/burgas-patishtata-v-oblastta-sa-prohodimi.html", "text": "Нормално проходими са пътищата в областта. Това съобщиха за  Радио „Фокус“-Бургас  от Областно пътно управление. Няма затворени пътища и проходи, движението се извършва с нормална интензивност. Максималната скорост на движение е намалена на 30 км/ч по пътя от км 207+000 до км 212+000 в участъка Несебър-Ахелой, където се извършва асфалтиране в средната разделителна ивица. Затруднено е движението в изпреварващите ленти. Участъка е сигнализиран с пътни знаци. Срокът за ограничението е до 25.02.2019 г. Без затруднения се осъществява движението на моторни превозни средства в сутрешните часове както по пътищата в областната пътна мрежа, така и по основните пътни артерии на Бургас. По-интензивен е трафикът по някои участъци от централните градски улици – „Христо Ботев“, „Иван Вазов“ и „Булаир“. \r\nДеница ДИМИТРОВА", "date": "2019.02.14", "title": "Бургас: Пътищата в областта са проходими"}
{"url": "http://www.focus-news.net/news/2019/02/14/2623352/plovdiv-mobilni-ekipi-na-politsiyata-shte-osashtestvyavat-sreshti-i-priem-na-zhiteli-v-selata-na-obshtina-stamboliyski.html", "text": "Мобилни екипи на полицията ще осъществяват срещи и прием на жители днес в селата Златитрап, Оризари, Кадиево, Йоаким Груево, Ново село и село Триводици, на територията на РУ – Стамболийски. Това съобщи за  Радио „Фокус”- Пловдив  говорителят на ОДМВР Пловдив. \r\nСрещите в населените места в Пловдивска област от служители на отдел „Охранителна полиция“ и секторите „Икономическа полиция“ и „Криминална полиция“ продължават и на 19 февруари на територията на РУ – Хисар – в селата  Мътеница, Черничево, Старо Железаре, Иван Вазово,  Горна махала и Черноземен. \r\nНа 21 февруари екипите ще бъдат на територията на РУ – Първомай – селата Градина,   Крушево, Добри дол, Виница, Татарево и Караджалово. \r\nНа 26 февруари срещи ще се проведат на територията на  РУ – Раковски – в село Зелениково,  Чехларе, Розовец, Отец Кирилово, Дрангово и Златосел, а на 28 февруари на територията на РУ – Труд – селата Бенковски, Радиново, Костиево, Церетелево, Царимир,  Неделево. \r\nЦелта е превенция на престъпността  в малките населени места. \r\nЦветана ТОНЧЕВА", "date": "2019.02.14", "title": "Пловдив: Мобилни екипи на полицията ще осъществяват срещи и прием на жители в селата на Община Стамболийски"}
{"url": "http://www.focus-news.net/news/2019/02/14/2623354/hristo-mutafchiev-sab-povishavane-zaplashtaneto-na-tvortsite-e-tselta-na-sayuza-na-artistite.html", "text": "Повишаване заплащането на творците е целта на Съюза на артистите. Това каза за сутрешния блок „Добро утро, България“ на  Радио „Фокус“  актьорът и председател на Съюза на артистите в България Христо Мутафчиев. „През годините с екипа, с който работя, винаги сме се опитвали и продължаваме да се опитваме да превърнем тази организация в институция, с която да се съобразяват и работодатели, държавни и общински институции, както и колегите ни най-вече, които могат да намерят защита в наше лице по всяко време. Изключително активно работим в обществения и социален живот на българския театър, в частност защитавайки интересите на колегите си – и синдикално, творчески, морално и във всички форми на нашия живот. Смея да твърдя, че сме на път да достигнем нормално човешко ниво така, че колегите не да не се срамуват, че работят в българския театър и да не изпитват лишения, въпреки че ни е трудно да се разправяме с работодатели, които не разбират необходимостта от това да се повиши жизнения стандарт на хората, за да може наистина продукцията на съответния театър да работи добре. Но съвместно с държавните институции – Министерство на културата и Министерство на финансите – сме на път да убедим колегите директори, че е крайно време да се инвестира в живия капитал в театъра“, обясни той. Христо Мутафчиев каза още, че към Съюза на артистите се организират социални инициативи. Създаден е здравен фонд за членовете на съюза, който до момента е помогнал на 200 човека, уточни той. Съществува и социален фонд, който подпомага пенсионирани артисти, чиято пенсия не надвишава прага на бедност, добави председателят на Съюза на артистите в България. \r\nЕлеонора ЧОЛАКОВА", "date": "2019.02.14", "title": "Христо Мутафчиев, САБ: Повишаване заплащането на творците е целта на Съюза на артистите"}
{"url": "http://www.focus-news.net/news/2019/02/14/2623357/dobrich-chast-ot-okolovrastniya-pat-e-v-remont-dvizhenieto-na-prevozni-sredstva-se-osashtestvyava-s-povisheno-vnimanie.html", "text": "Част от околовръстния път е в ремонт, движението на превозни средства се осъществява с повишено внимание, предаде кореспондентът на  Радио „Фокус” – Варна . Продължава и ремонтът на асфалтова настилка по част от пътя за Варна. Срокът за приключване на дейностите е до края на февруари. В зоните на ремонт движението на превозни средства се регулира с пътни знаци и се осъществява с повишено внимание. Движението в участъка от село Кранево в посока Варна е ограничено за движение на МПС над 10 тона. Няма въведени промени в движението на автомобили в областта, условията за пътуване в областта са добри, пътните настилки са предимно сухи. До утре в рамките на „Интегриран проект за подобряване на водния сектор в град Добрич“ ЛОТ 2  ще се работи по ул. „Иван Рилски“, ул. „Иларион Макариополски“, ул. „Абрит“, ул. „Еделвайс“, ул. „Горчиви чешми“,  ул. “Кольо Фичето“, ул. “Иван Х. Вълков“, ул. „Ильо Войвода“, ул. „Райна Княгиня“, ул. „Екзарх Антим I“, ул. „Райко Даскалов“. По ЛОТ 3  ще се работи по ул. „Агликина поляна“, ж.к. „Добротица“,  ул. „Михаил Андреев“,, ул. „Димитър Петков“ и ул. „Охрид“. В Добрич времето е ясно, тихо е, температурата на въздуха е около минус 3 градуса. \r\nЖулиета НИКОЛОВА", "date": "2019.02.14", "title": "Добрич: Част от околовръстния път е в ремонт, движението на превозни средства се осъществява с повишено внимание"}
{"url": "http://www.focus-news.net/news/2019/02/14/2623353/pazardzhik-rayonniyat-sad-shte-gleda-delo-za-nezakonno-transportirane-na-migranti.html", "text": "Районният съд ще гледа дело за незаконно транспортиране на мигранти. Това съобщиха от  пресцентъра на съда . Делото е образувано по обвинителен акт на Районната прокуратура. Срещу двама  подсъдими са повдигнати обвинения за незаконно транспортиране на мигранти. Първият е обвинен за това, че умишлено е склонил друго лице да осигури хора и превозно средство, за да бъде незаконно транспортирана група от чужденци. Вторият е обвинен за това, че е участвал в осигуряването на товарен автомобил за незаконно превозване на мигранти, управлявал го е по време на пътуването в посока от София до Бургас, пътувал е от Бургас към София в пилотен автомобил за предупреждение на друг подсъдим за наличието на полицейски постове по автомагистрала „Тракия“. Двамата подсъдими са част от група, която противозаконно е подпомогнала 17 чужденци да пребивават и да преминават през територията на Република България в нарушение на Закона за чужденците в Република България. Началото на съдебното заседание е в 14.00 часа, съдия-докладчик е Елисавета Радина.", "date": "2019.02.14", "title": "Пазарджик: Районният съд ще гледа дело за незаконно транспортиране на мигранти"}
{"url": "http://www.focus-news.net/news/2019/02/14/2623359/budapest-times-kitay-e-klyuchov-za-evropa.html", "text": "Външният министър на Унгария Петер Сиярто определи политиката на Европейския съюз към Китай като „лицемерна“ и заяви, че сътрудничеството между Блока и Пекин е в интерес на цяла Европа. В интерес на Европа е и Централна Европа да развие инфраструктурата си чрез използване на китайските ресурси, отбеляза още първият дипломат на Будапеща, цитиран от  електронното издание Budapest Times . \r\nРумъния, която понастоящем е ротационен председател на ЕС, постави отношенията между ЕС и Китай в дневния ред на срещата и страните кандидатки за ЕС също бяха поканени на втората част от преговорите. \r\nСиярто отбеляза, че е очевидно, че Китай скоро ще се превърне в най-голямата икономика в света и успехът на европейското сътрудничество с Пекин ще бъде от жизненоважно значение за конкурентоспособността на Европа. Една стара догма, че капиталът пътува само от Запад на Изток, в търсене на евтина работна ръка, е паднала, добави той. \r\nКомпаниите от Изтока и Запада сега диктуват еднакво скоростта, с която се променя глобалната икономика, и в много индустрии на Изток се разработват и въвеждат технологии, необходими за бъдещата конкурентоспособност, каза той. \r\n„В резултат на това сътрудничеството с китайците е особено важно, защото ако ЕС не може да си сътрудничи с Китай, най-новите технологии в много индустрии ще бъдат недостъпни за нас и това ще доведе до спад в конкурентоспособността на Европа“, добави унгарският външен министър. \r\nСпоред Сиярто, политиката на ЕС спрямо Китай е лицемерна при настоящите обстоятелства, когато оборотът на търговията се е увеличил с повече от 30% за една година, достигайки почти 600 милиарда евро миналата година и тези страни, които имаха най-голям оборот, включително Германия, Франция, Италия, Великобритания и Холандия са най-силните критици на Китай. Централна Европа иска нейният дял от ползите от сътрудничеството да служи не само на регионалните, но и на общоевропейските интереси. \r\n„Сътрудничеството между Китай и Централна Европа се отнася основно до проекти за развитие на инфраструктурата, които не са обхванати от европейски ресурси“, каза Сиярто. „Като такова, използването на китайската подкрепа за развитие на инфраструктурата в посока север-юг е общоевропейски интерес и още повече, това сътрудничество допринася и за развитието на Западните Балкани, които следователно ще станат все по-подготвени за присъединяване към ЕС“. \r\nТой разкритикува Брюксел за забавянето на европейската интеграция на страните от Западните Балкани, добавяйки, че е „неприемливо“ Европейската комисия да възпрепятства интеграцията на Западните Балкани до 2025 г., въпреки че това би било в интерес на икономиката и сигурността на Европа. \r\nПревод и редакция:", "date": "2019.02.14", "title": "Budapest Times: Китай е „ключов“ за Европа"}
{"url": "http://www.focus-news.net/news/2019/02/14/2623355/ekaterina-yordanova-gerb-sofiya-izvanredniyat-trud-na-vodachite-v-gradskiya-transport-e-v-ramkite-na-dopustimite-30-chasa-mesechno.html", "text": "Извънредният труд на водачите в градския транспорт е в рамките на допустимите 30 часа месечно. Това съобщи председателят на комисията по транспорт и туризъм към Столичен общински съвет и общински съвет от ГЕРБ Екатерина Йорданова в ефира на   Нова телевизия  по повод извънредния труд на шофьорите на градския транспорт. „Това шофьорите на градския транспорт да не могат да отидат до тоалетна е недопустимо, това е търсен ПР ефект, защото няма такова нещо. На всички крайни станции има изградени тоалетни“, заяви Екатерина Йорданова. Тя подчерта, че материално-битовите условия се променят и преди няколко години в тези дружества е била разруха. „Синдикатите и ръководствата правят усилия и са видими резултатите, които получават на място. Инвестира се в сервизните бази“, посочи председателят на комисията по транспорт и туризъм към Столичен общински съвет.  \r\n„Никога не сме казали, че няма извънреден труд и той се полага по твърдение на дружеството. Ние искаме справки. Ежегодно се полага извънреден труд и в Кодекса на труда е описан размерът му, включително и в колективния трудов договор има клауза, която оказва какъв е размера и как той се заплаща. В последната справка, която поискахме отново, показва, че в двете дружества средно извънредният труд е в рамките на допустимите 30 часа месечно“, каза Йорданова.  \r\nПо думите ѝ в случай, когато има нарушения комисията по транспорт и туризъм към Столичен общински съвет ще поиска да бъде потърсена отговорност на лицата, които са извършили тези нарушения. „При нас в столичните дружества много често по сигнали има проверки. Инспекцията на труда само в столичния автотранспорт е влизала 8 пъти в последните 2 години“, отбеляза Екатерина Йорданова \r\n„Миналата година се постигна увеличение само за водачите. В дружествата има близо 2 хил. души, в едното около 700 човека, а в другото около 800 човека са водачи. Грижата на синдикатите и на останалите е да потърси възможност за увеличение на заплатите всички. Това направихме тази година. Допълнителните разговори за водачите могат да продължат“, допълни тя.", "date": "2019.02.14", "title": "Екатерина Йорданова, ГЕРБ-София: Извънредният труд на водачите в градския транспорт е в рамките на допустимите 30 часа месечно"}
{"url": "http://www.focus-news.net/news/2019/02/14/2623358/kaloyan-pargov-bsp-sofiya-zastanahme-na-stranata-na-grazhdanite-i-na-polzvatelite-na-gradskiya-transport-reshenie-za-izvanredniya-trud-ot-strana-na-sindikatite-vse-oshte-nyama.html", "text": "Застанахме на страната на гражданите и на ползвателите на градския транспорт, които искат сигурен транспорт, който зависи от водачите. Това съобщи лидерът на БСП - София и председател на групата на социалистите в Столичния общински съвет Калоян Паргов в ефира на   Нова телевизия  по повод извънредния труд на шофьорите на градския транспорт. „Въпросът за условията на труда се дискутираше в последните няколко години. Имаше подобно заседание, в което участваха синдикатите. Очевидно от тогава до сега няма решение“, заяви Калоян Паргов. \r\n„По данни на тези шофьори между 30 и 100 часа месечно и между 300 и 500 годишно е извънредният труд, който се дължи и на недостига на шофьори и на желанието им да заработят по-висока заплата“, посочи още председателят на групата на социалистите в Столичния общински съвет.", "date": "2019.02.14", "title": "Калоян Паргов, БСП-София: Застанахме на страната на гражданите и на ползвателите на градския транспорт, решение за извънредния труд от страна на синдикатите все още няма"}
{"url": "http://www.focus-news.net/news/2019/02/14/2623364/tass-tsenata-na-petrola-premina-64-dolara.html", "text": "Цената на фючърсите на нефта марка Brent на лондонската борса ICE нарасна с 0,66% и към 06:03 българско време е била 64,03% за барел, предава  ТАСС , като се позовава на данни от борсата. \r\nЗа последен път цената на петрола от този сорт беше над 64 долара за барел на 21 ноември 2018 година. \r\nПревод и редакция:", "date": "2019.02.14", "title": "ТАСС: Цената на петрола премина 64 долара"}
{"url": "http://www.focus-news.net/news/2019/02/14/2623362/smolyan-zaledeni-po-visokite-chasti-no-obraboteni-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление. Времето е слънчево и ясно, температурите са отрицателни. Пътните настилки са мокри и частично заледени на места по високите части, но са обработени. Няма ограничения по проходите в област Смолян, с изключение на прохода „Пампорово“, където целогодишно и забранено движението на автомобили над 3,5 тона. Остава затворен и пътят от отклонението за НАО „Рожен“ посока Лъки до границата са ОПУ – Пловдив. Движението по пътя с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.14", "title": "Смолян: Заледени по високите части, но обработени, са пътищата в областта"}
{"url": "http://www.focus-news.net/news/2019/02/14/2623365/kyustendil-prodalzhavat-remontnite-deynosti-na-asfaltovata-nastilka-v-uchastak-ot-patya-dupnitsa-bobov-dol.html", "text": "Продължават ремонтните дейности на асфалтовата настилка в участък от пътя Дупница – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание от км 0 до 11 км на пътя. Срокът за приключване на ремонтните дейности е 15 февруари. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 21 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.14", "title": "Кюстендил: Продължават ремонтните дейности на асфалтовата настилка в участък от пътя Дупница – Бобов дол"}
{"url": "http://www.focus-news.net/news/2019/02/14/2623363/", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.14", "title": "Смолян: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/14/2623361/d-r-todor-kantardzhiev-natsionalen-tsentar-po-zarazni-i-parazitni-bolesti-do-tozi-moment-ima-5-laboratorno-dokazani-sluchaya-na-morbili.html", "text": "До този момент има 5 лабораторно доказани случая на морбили, 4 от които са в Благоевградска област. Това каза за  Радио „Фокус“ – Пирин  д-р Тодор Кантарджиев, директор на Националния център по заразни и паразитни болести. Той посочи, че първият случай е при 37-годишна жена, а вторият е при 3-годишно дете, които се лекуват в Инфекциозната болница в столицата. „Останалите три случая са при деца от 1 до 2-годишна възраст от Благоевградска област, които са с доказано морбили и се лекуват в Инфекциозното отделение в болницата в Гоце Делчев“, допълни д-р Тодор Кантарджиев. По думите му 3-годишно дете, което се лекува в столицата също е заразено в Благоевградския регион. „Това показва, че са общо четири случаите на морбили в този регион“, каза още д-р Тодор Кантарджиев. Той заяви, че колегите му от Регионалната здравна инспекция в Благоевград до този момент се справят много добре. „Те навреме донесоха материалите за потвърждение в Националната референтна лаборатория. Запознати са с всичките инструктивни материали, които се намират на сайта на Националния център като са наясно как е необходимо да се взимат, опаковат и пренасят за изследване“, заяви д-р Тодор Кантарджиев. Той коментира, че причината за тези инструкции и внимателност при взетите материали е свързана с това, че изследването е генетично е необходимо и материалът да бъде съхраняван при ниска температура. „До този момент колегите от Регионална здравна инспекция – Благоевград се справят идеално“, допълни д-р Тодор Кантарджиев. \r\nСпециалистът посочи също, че морбилната инфекция е най-опасна при бебета и кърмачета до 1 годишна възраст, които все още не са ваксинирани. По думите му всички общо-практикуващи лекари, които имунизират деца, е необходимо да актуализират данните с деца с пропуснати имунизации на 13 месеца и на 12 години. „Необходимо е да се направят необходимите реимунизации като трябва най-много да се внимава да не се пропускат деца на 13 месеца“, заяви д-р Тодор Кантарджиев. Той допълни, че е необходимо да се ограничат контактите и пътуванията при децата до 1-годишна възраст, които не са ваксинирани. „Тези деца не трябва да бъдат в контакт с други“, добави специалистът. Той коментира, че неваксинираните деца не трябва да бъдат в контакт с хора, които идват от чужбина, особено от държави, в които има много случаи на морбили. „Такава държава е Сърбия, където за миналата година има 5500 случая. В Гърция пък има 3500 регистрирани случая за морбили през изминалата година, а в Румъния са отчетени 1500 случая като по-миналата година имаше регистрирани 12000“, каза още д-р Тодор Кантарджиев. Той посочи, че е възможно да има пропуснати ваксинации на хора, които са на възраст около 30-40 години, но инфекцията не е толкова опасна за тази възрастова граница. \r\nДенис НИКИФОРОВ", "date": "2019.02.14", "title": "Д-р Тодор Кантарджиев, Национален център по заразни и паразитни болести: До този момент има 5 лабораторно доказани случая на морбили"}
{"url": "http://www.focus-news.net/news/2019/02/14/2623356/rumen-petkov-abv-ne-smyatam-che-skripal-i-gebrev-sa-troveni-s-edno-i-sashto-neshto.html", "text": "Не смятам, че Скрипал и Гебрев са тровени с едно и също нещо. Това заяви председателят на АБВ Румен Петков в телевизионно предаване, съобщи  бТВ .  Според него причините за атаката срещу Емилиян Гебрев най-вероятно се крият в бизнеса му. „Не смятам, че Сергей Скрипал и Емилиян Гебрев са тровени с едно и също нещо. Придава се един изключително тежък политически аспект на случая „Скрипал”. След него почина една жена, а защо никой не говори, че е отровена от руснаците. Тези двойни стандарти ни карат да се чувстваме несигурни”, коментира Петков. Според него не трябва да се прави връзка между двата случая. „По случая „Скрипал” има едно категорично произнасяне и то е на Тереза Мей. Тя казва, че зад него стои Русия. Нейният предшественик Тони Блеър излъга целия свят, че в Ирак има химически оръжия. Оказа се, че няма такива. Ние изпратихме там войска, а получихме ковчези. Кой съди днес Тони Блеър за тази грандиозна лъжа”, попита Петков. \r\n„Идването на руски гражданин у нас не го прави непременно убиец и престъпник. Когато се произнасят такива присъди от хора, които са минавали покрай правосъдното министерство и Съдебната палата, ставаме несериозни в собствените си очи”, коментира още бившият вътрешен министър. По думите му България трябва да защитава собствения си интерес, а той е да градим поведението си на базата на правото. „Според мен прокуратурата трябва да направи две неща. Първо да огласи мотивите за прекратяването на делото през 2016 г. и да огласи експертизите. Иначе се създава обстановка на недоверие и се включваме в едни конфликти, които не са наши”, посочи Румен Петков.", "date": "2019.02.14", "title": "Румен Петков, АБВ: Не смятам, че Скрипал и Гебрев са тровени с едно и също нещо"}
{"url": "http://www.focus-news.net/news/2019/02/14/2623369/kardzhali-patnite-nastilki-v-oblastta-na-mesta-sa-chastichno-zaledeni.html", "text": "Пътните настилки в област Кърджали на места са частично заледени. Това съобщиха за  Радио „Фокус“  от Областно пътно управление-Кърджали. В района на Крумовград и Ардино пътищата са сухи. В село Черноочене, по пътя за Пловдив в района на село Паничково, в Кърджали, по пътя за село Мост, и в Джебел, след Фотиново в посока Кирково-Маказа има частично заледени участъци, които са обработени и проходими. Времето е ясно, температурите от минус 1 до 2 градуса.  \r\nДо края на 2019 година е ограничено движението на МПС над 3.5 т по пътя Кърджали – Маказа в участъка Надлез „Кирково“ – ГКПП „Маказа“   \r\nДвижението по път Черноочене – Кърджали в посока към областния град е ограничено за движение на МПС над 15 т, също за срок до 31 декември 2019 г. \r\nДарина ДЕЕНИЧИНА", "date": "2019.02.14", "title": "Кърджали: Пътните настилки в областта на места са частично заледени"}
{"url": "http://www.focus-news.net/news/2019/02/14/2623368/hristo-mutafchiev-sab-chovek-tryabva-da-izchisti-ot-saznanieto-si-dumata-dano.html", "text": "Човек трябва да изчисти от съзнанието си думата „дано“. Това каза за сутрешния блок „Добро утро, България“ на  Радио „Фокус“  актьорът и председател на Съюза на артистите в България Христо Мутафчиев.„Думата „дано“ се използва само ако има смисъл в нея. В повечето случаи ние я използваме, молейки се и очаквайки, надявайки се, пък надеждата е нещо, което, свързваме с „Приказката за неволята“. Когато се хващаш да си оправяш колата – в тази приказка я няма думата „дано“, нали“, попита той. Христо Мутафчиев каза още, че човек трябва да си изгради собствен филтър, да бъде осведомен, но същевременно внимателно да подбира информацията, която достига до него. \r\nЕлеонора ЧОЛАКОВА", "date": "2019.02.14", "title": "Христо Мутафчиев, САБ: Човек трябва да изчисти от съзнанието си думата „дано“"}
{"url": "http://www.focus-news.net/news/2019/02/14/2623371/pss-dobri-sa-usloviyata-za-turizam-v-planinite.html", "text": "Добри се условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Времето е студено и ветровито в планините, като температурите варират около минус 11 градуса до 2 хил. метра.  \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.14", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/14/2623367/sofiya-141-dushi-sa-nastaneni-v-krizisniya-tsentar-za-bezdomni-hora-prez-izminaloto-denonoshtie.html", "text": "141 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите й нощта в Кризисния център е минала спокойно, без инциденти и извънредни ситуации. \r\nИрина ИВАНОВА", "date": "2019.02.14", "title": "София: 141 души са настанени в Кризисния център за бездомни хора през изминалото денонощие"}
{"url": "http://www.focus-news.net/news/2019/02/14/2623374/adelina-stefanova-hram-vavedenie-bogorodichno-blagoevgrad-14-fevruari-sachetava-3-praznika.html", "text": "14 февруари съчетава 3 празника. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „Първият е Денят на Трифон Зарезан, който православната църква отбелязва на 1 февруари, но днешният ден – 14 февруари, е обявен за ден на винопроизводителя. Други, които празнуват на този ден са влюбени. 14 февруари е обявен за Ден на влюбените, защото според католическия календар на този ден честваме свети Валентин, затова и картичките се наричат валентинки, макар че православната църква отбелязва този празник на 21 ноември като Деня на християнското семейство. Отново имаме свой църковен български празник“, посочи тя.  \r\nСтефанова допълни, че свети свещеномъченик Валентин е живял през 3 век и е бил епископ при Аврелиан през 273 година. По думите й той е пострадал заедно с други светци за вярата, като се е отличавал със своя свят живот, ученост и дарба за лекуване на неизлечимо болни. Църковният уредник каза още, че паметта му в православната църква се почита на 30 юли, а римската католическа църква го отбелязва на 14 февруари. Аделина Стефанова подчерта, че в страните от Западна Европа свети Валентин е обявен за покровител на влюбените. \r\nНатали СТЕФАНОВА", "date": "2019.02.14", "title": "Аделина Стефанова, храм „Въведение Богородично“-Благоевград: 14 февруари съчетава 3 празника"}
{"url": "http://www.focus-news.net/news/2019/02/14/2623375/montana-nivoto-na-reka-dunav-pri-lom-se-e-ponizhilo-s-23-sm-za-poslednoto-denonoshtie.html", "text": "Нивото на река Дунав при Лом се е понижило с 23 см за последното денонощие. Водният стоеж там е 433 см. Това съобщиха от  Хидрометеорологична станция - Ново село . \r\nНивото на Дунав в началото на българския участък на реката, при Ново село, се е понижило с 4 см, а водният стоеж е 372 см. Нивото на Дунав край Видин е 406 см, регистрираното понижение е от 16 см.  Нивото на реката при Оряхово е 330 см. Там е регистрирано понижение от 18 см.  \r\nТемпературата на водата при Ново село е 4.3  градуса, а край Оряхово - 5.4 градуса.", "date": "2019.02.14", "title": "Монтана: Нивото на река Дунав при Лом се е понижило с 23 см за последното денонощие"}
{"url": "http://www.focus-news.net/news/2019/02/14/2623376/vidin-natovareno-e-dvizhenieto-po-glaven-pat-e-79-v-oblastta-v-posoka-granichen-punkt-dunav-most-2.html", "text": "Натоварено е движението по главен път Е-79 във Видинска област в посока граничен пункт „Дунав мост 2“, съобщиха за  Радио „Фокус“ – Видин  от Областното пътно управление. Най-натоварен е участъкът между Дунавци и Видин, пътуват предимно тежкотоварни автомобили. към другите два гранични пункта в областта – „Връшка чука“ и „Брегово“, трафикът е с нормална интензивност. Проходими при зимни условия са пътищата във Видинска област.  \r\nВ областния град повече автомобили се движат по входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.02.14", "title": "Видин: Натоварено е движението по главен път Е-79 в областта в посока граничен пункт „Дунав мост 2“"}
{"url": "http://www.focus-news.net/news/2019/02/14/2623366/patriotite-ot-vmro-shte-zashtityat-v-plenarnata-zala-preferentsialniya-izbor.html", "text": "Патриотите от ВМРО твърдо ще защитим в пленарната зала преференциалния избор. В политиката трябва да влизат личности, а не послушковци - само така ще вдигнем доверието към институциите. Това се посочва в  позиция на депутатите от ВМРО – Българско национално движение  по повод подкрепеното от Правна комисия решение да отпадне мажоритарния вот при гласуването. Депутатите заявяват, че това е отнемане правото на личен избор на хората. „Със своето решение Комисията по правни въпроси в парламента поставя позиционирането на депутатите, направено от хората с преференциите, практически невъзможно“, посочват народните представители от ВМРО-БНД и питат кой се страхува от реалния избор на хората. \r\n„Образно казано. Ако един кандидат може да изпревари друг, то няма значение дали 2 или 3 хиляди човека от населеното място са го избрали с преференции пред останалите от листата. Значение ще имат други критерии, които обезсмислят техния глас“, отбелязват още депутатите. \r\n„В България няма напълно мажоритарна избирателна система. И това е факт, поради много сериозни натрупвания, свързани с манипулациите на вота през годините, за които ние от ВМРО сме сигнализирали и съответните органи. Беше приет един доста добре сработил с времето вариант, при който изборът е пропорционален и в същото време избирателят има право на свой фаворит от партийната листа. \r\nВчера, обаче, станахме свидетели на поредното посегателство над правото на хората да избират личности. Почти всички партии се обединиха около това преференциите да отпаднат. Тъжно, но факт! България се връща във времената, даже от преди зората на демокрацията, когато един човек/листа се избираха с 99.99%“, заявяват народните представители от ВМРО-БНД. \r\n„Ние от ВМРО показахме, че участието ни във властта е само и единствено заради хората. И сега отново ще отстояваме до край и тяхното право да имат свой избрани личности в институциите, независимо от решенията, които днес ще бъдат взети в Народното събрание. \r\nНие от ВМРО сме против купения и корпоративния вот. Ние от ВМРО сме против купените цигански гласове.  \r\nНие от ВМРО сме за информирания и свободен избор на българските граждани! За образования избор, който предпоставя и личното мнение за представителността, извън листата на партията. Това трябва да е водещо при гласуването. Ето защо ние от ВМРО питаме: Кой и защо се изплаши от информирания и разумен избор на българите?“ се посочва още в позицията.", "date": "2019.02.14", "title": "Патриотите от ВМРО ще защитят в пленарната зала преференциалния избор"}
{"url": "http://www.focus-news.net/news/2019/02/14/2623370/parlamentat-ne-sabra-kvorum-za-da-zapochne-zasedanie.html", "text": "Парламентът не събра кворум, за да започне заседание, предаде репортер на  Агенция „Фокус“ . В зала се регистрираха 110 народни представители, при необходими 121. Следващата регистрация е след 10 минути.  \r\nПо програма депутатите трябва да се занимаят с второто четене на промените в Изборния кодекс.  \r\nДеница КИТАНОВА", "date": "2019.02.14", "title": "Парламентът не събра кворум, за да започне заседание"}
{"url": "http://www.focus-news.net/news/2019/02/14/2623378/varna-patnite-nastilki-v-oblastta-sa-predimno-suhi-vidimostta-e-dobra.html", "text": "Пътните настилки във Варна и областта са предимно сухи, видимостта е добра, предаде репортер на  Радио „Фокус“ – Варна . Трафикът по главните пътни артерии от и за Варна е с нормална интензивност в сутрешните часове. Към момента няма информация за временно нововъведени ограничения на територията на Варненска област. Продължават ремонтните дейности по асфалтовата настилка по автомагистрала „Черно море“ от км 0 до км 8. Преминаването на автомобили се осъществява изцяло двупосочно в платното в посока Бургас. Движението в участъка Кранево – Варна на път І-9 при км 83 е ограничено замоторни превозни средства над 10 тона. Обходният маршрут е през Кичево и Оброчище. \r\nБояна АТАНАСОВА", "date": "2019.02.14", "title": "Варна: Пътните настилки в областта са предимно сухи, видимостта е добра"}
{"url": "http://www.focus-news.net/news/2019/02/14/2623379/anna-aleksandrova-gerb-izborniyat-kodeks-vinagi-e-konfliktna-tema-predi-izbori-promyanata-mu-kasaeshe-provezhdane-na-po-dobar-izboren-protses.html", "text": "Изборният кодекс винаги е конфликтна тема преди избори, промяната му касаеше провеждане на по-добър изборен процес. Това каза за сутрешния блок „Добро утро, България“ на  Радио „Фокус“  депутатът от ГЕРБ Анна Александрова. „Моите предложения бяха няколко и бяха подкрепени от председателят на Правната комисия Данаил Кирилов. Още при гласуването на Административно-процесуалния кодекс, върховните съдии отбелязаха, че има проблем в процеса по отношение на някои от производствата в изборния процес. Взети като забележка, основните ми аргументи при вземането на решение са квалифицирано мнозинство. Вчера постигнахме съгласие в Правната комисия. При връщане от съда за повторно разглеждане в ЦИК до момента следваше да се вземе решение с 2/3 мнозинство, което в никакъв случай не се постигаше и процесът се блокираше до там. Получаваше се „Параграф 22“. Приехме предложение, с което при връщане от съда за повторно решение на ЦИК, да се вземе решение с мнозинство повече от половината от списъчния състав на Комисията“, обясни Анна Александрова. Тя каза още, че предложението й по отношение на подсъдността също е прието. По думите й то осигурява прозрачност при организиране и провеждани на избори. Напускането на заместник-председателят на ПГ на „БСП за България“ Крум Зарков на заседанието след като  \r\nПравната комисия прие предложението й за промени в Изборния кодекс, свързани с мнозинството при взимане на решение в избирателните комисии прозвуча като заплаха, но не плаши ГЕРБ, добави Анна Александрова. \r\nЕлеонора ЧОЛАКОВА", "date": "2019.02.14", "title": "Анна Александрова, ГЕРБ: Изборният кодекс винаги е конфликтна тема преди избори, промяната му касаеше провеждане на по-добър изборен процес"}
{"url": "http://www.focus-news.net/news/2019/02/14/2623373/shumen-shte-bade-osveten-pametnikat-na-sv-sv-kiril-i-metodiy-v-dvora-na-kirilitsata-v-pliska.html", "text": "За поредна година в Двора на кирилицата в Плиска ще бъде отбелязан денят на Успението на Равноапостолен свети Кирил Славянобългарски – покровителя на Европа. Това съобщиха от  Двора на кирилицата . Тази година се навършват 1150 години от неговото успение. Тържеството ще започне в 14.30 часа с освещаване на паметника св. св. Кирил и Методий и поднасяне на венци. Програмата ще продължи с музикални изпълнения и рецитал, а от 15.00 часа е предвидена беседа под надслов „България - Родината на кирилицата”, която ще бъде изнесена от проф. Анчо Калоянов. Поканени са посланици и висши дипломати, в чиито държави официална писменост е азбуката, създадена в България от българи.", "date": "2019.02.14", "title": "Шумен: Ще бъде осветен паметникът на св. св. Кирил и Методий в Двора на кирилицата в Плиска"}
{"url": "http://www.focus-news.net/news/2019/02/14/2623377/plenarnoto-zasedanie-zapochna-ot-vtoriya-opit-s-kvorum-ot-122-narodni-predstaviteli.html", "text": "Пленарното заседание започна от втория опит с кворум от 122 народни представители, предаде репортер на  Агенция „Фокус“ . Повторната регистрация се наложи, след като при първия опит в зала бяха установени 110 народни представители, при необходими за кворума 121.   \r\nПо програма депутатите трябва да се занимаят с второто четене на промените в Изборния кодекс.  \r\nДеница КИТАНОВА", "date": "2019.02.14", "title": "Пленарното заседание започна от втория опит, с кворум от 122 народни представители"}
{"url": "http://www.focus-news.net/news/2019/02/14/2623380/vecher-makedoniya-nato-na-balkanite-kakvo-poluchava-aliansa-ot-prisaedinyavaneto-na-makedoniyai.html", "text": "Македония е пред вратите на НАТО, а формалното приемане се очаква най-късно до една година. Алианса е нужен на Македония преди всичко заради заплахите за сигурността, които се появиха след събитията през 2001 година и които продължават до днес, както и от потенциален сблъсък между НАТО и Русия в бъдеще. Македония има задължения за членството в НАТО от около 250 млн. евро годишно, които са не само такса за членство в съюза, но и цена на задължението за адаптиране на оборудването на армията според стандартите на Алианса, което означава закупуване на военна техника и заплащане за нейното прилагане, както и разходи за участие в мисиите на НАТО. От другата страна на споразумението е Алианса. Защо му е нужно на НАТО Македония? Тя няма море, природни богатства или силна икономика, тя е държава, в която всички са скарани помежду си по няколко въпроса, произтичащи от вековни етнически и религиозни напрежения, проблеми със съседите ... някои от отговорите на тези въпроси дава експерта Мирослав Лазански пред  електронното издание на македонския вестник „Вечер“ . Какво получава НАТО с влизането на Македония в съюза \r\nЛазански: Преди всичко, военният полигон Криволак, единственият полигон в Европа, където могат да се провеждат учения с някои видове истински бойни отровни вещества. Ще кацат ли сега американските самолети А-10 на Криволак с бомби с обеднен уран? \r\nРазбира се, че ще кацат, защото кой в Скопие може да попита великия съюзник за този боеприпас? Никой. Те ще бъдат щастливи, ако великият им съюзник им обещае, че албанците няма да разкъсат страната за един ден. Освен Криволак, НАТО получава и гражданско-военното летище Петровец в близост до Скопие. \r\nНищо ново, защото досега то е използвано от всеки, който го е искал. С влизането на Македония в алианса НАТО засилва комуникационната линия: албанските пристанища - Македония - българските пристанища на Черно море. По-конкретно, НАТО сега бърза да завърши кампанията за разширяване на Балканите възможно най-скоро. \r\nОт Брюксел настояват за план за действие за присъединяване на Босна и Херцеговина. Но геостратегически, разширяването на НАТО на изток далеч надхвърля влизането на Черна гора и Македония в НАТО, тъй като планетарната сигурност не зависи от двете бивши югославски републики. НАТО – Черна гора? \r\nЛазански: С влизането на Подогорица в западния Алианс, политическия елит се надява да получи твърди гаранции за сигурността по отношение на границите. Но, тъй като официално това е екологична държава, следва и въпросът, може ли топ туризмът да бъде съпроводен с постоянно или временно закотвяне на военни кораби в черногорските пристанища и в териториалните води. Какво ще стане през летния туристически сезон, когато няколко хиляди моряци в бели униформи ще бъдат разтоварени на сравнително малкия бряг? Тогава няма топ туризъм. Или корабите на НАТО ще избягват черноморското крайбрежие през летния сезон? \r\nПри обстоятелства, когато само пристанището на Бар е в състояние да приеме такива кораби? Други кораби ще трябва да отидат на койки. \r\nВсички страни от НАТО, които са се развили в туризма, са изключително внимателни да не го застрашават с военни бази, така че по този въпрос те са се договорили с НАТО чрез специални споразумения. Известно е къде могат да влязат военните кораби на НАТО и ядрените оръжия. С кои инструменти, сензори или по друг начин властите в Черна гора могат да открият ядрени оръжия на военен кораб на НАТО във водите на Черна гора? \r\nС настоящите технически и човешки капацитет, с които разполага Черна гора, това е невъзможно. Как ще различите ядрена бойна глава на ракета на военен кораб от обикновена конвенционална бойна глава? Ще чукате с чук по тази глава? За някой друг, по-съвършен инструмент за откриване в оборудването на армията на Черна гора, наследена от оборудването на ЮНА, наистина не знам. \r\nКакво тогава Черна гора може да предложи на НАТО освен пристанище и кей? И двете летища са цивилни, а НАТО по принцип не харесва летищата с двойно назначение. Освен това НАТО разполага с добри летища в Хърватия, Албания, Македония и Косово. Подгорица може да предложи 50 войници на Алианса за някои мисии на НАТО в света. Във военно отношение това е без значение, но поне символично увеличават броя на страните, които са с Америка. Какви са отношенията по оста НАТО – БиХ? \r\nЛазански: Що се отнася до Босна и Херцеговина (БиХ), НАТО е възприеман различно в Сараево и Баня Лука. Сараево, разбира се, е безусловно за влизане в Алианса. Република Сръбска е против, а без нейното съгласие не може да се влезе в НАТО. Преди няколко години от Брюксел ултимативно искаха промяна на Конституцията на БиХ, като условие за приемане на страната в НАТО. \r\nИменно от Брюксел тогава заявиха, че БиХ в сегашния си вид, не може да бъде приета нито в ЕС, нито в НАТО. Сараево, разбира се, подкрепя това добросъвестно, а в Баня Лука го разбират като настояване на Сараево да направи цялостна ревизия на Дейтъснкия мирен договор чрез НАТО. Баня Лука вижда това в контекста на „малко във война, малко в мир, всичко с помощта на НАТО“. Алианса е в БиХ от години и сега се стреми да създаде военна академия на военните от БиХ по модела на Съюза. \r\nВъоръжените сили на БиХ изобщо не са независими, те са под прякото командване на НАТО, защото никой висш офицер от тази армия не може да бъде повишен или назначен на длъжност без предварително одобрение от страна на Алианса. \r\nПо онова време, когато пенсионираният американски генерал Жак Клайн беше представител на международната общност в БиХ, дойде идеята, че радиоактивните отпадъци от Запада ще бъдат поставени в тунелите на разрушеното подземно летище Желява близо до Бихач. Летището е построено на карстов терен, където подземните води са силни, така че ако намерението на генерал Клайн не бе открито овреме, цялата зона щеше да бъде замърсена. \r\nАлиансът търси нови места за учения и изхвърляне на радиоактивни боеприпаси и материали. Къде е по-добрият избор и къде не задават неудобни въпроси, ако не на Балканите? \r\nПревод и редакция:", "date": "2019.02.14", "title": "„Вечер“ (Македония): НАТО на Балканите. Какво получава Алианса от присъединяването на Македония?"}
{"url": "http://www.focus-news.net/news/2019/02/14/2623372/rumen-petkov-abv-svalyaneto-na-zabranata-za-oglasyavane-na-prognozi-v-denya-za-razmisal-i-v-izborniya-den-e-garantsiya-za-manipulatsii-s-glasa-na-horata.html", "text": "Свалянето на забраната за огласяване на прогнози в деня за размисъл и в изборния ден е гаранция за манипулации с гласа на хората. Това заяви председателят на ПП АБВ Румен Петков в предаването „Тази сутрин“ по  бТВ . „Правната комисия направи изключително груба грешка с решението да свали забраната за огласяване на прогнози в деня за размисъл и в деня на изборите. Това е създаване на гаранция за манипулации с гласа на хората и то с аргумент, че се нарушава законът“, обяви Петков. Според него аргумент, че се нарушава законодателство, не е повод то да бъде сменено. „Мисля, че това в пленарна зала трябва да бъде преразгледано иначе ще отидем в тези демократични времена, в които се развива Северна Корея“, подчерта той.  \r\nРумен Петков коментира и разследването за големи по размер парични преводи от Държавната петролна компания на Венецуела, които са минавали през банкови сметки в България и част от средствата са напускали страната ни с вероятно неистински основания. Според него, ако съмненията се окажат истински, това ще означава провал за страната ни. „Ако е имало такива преводи, аз още вчера заявих. Ние сме може би първата политическа партия, която направи тази декларация. Това е много тежък провал за България - първи човек от Венецуела, народен представител, излезе и обяви, че има подозрения, че венецуелската петролна компания превежда. Първите действия трябва да бъдат ясни и категорични, защото провалът на финансовото разузнаване е повече от видимо“, изтъкна Петков. „Аз още вчера апелирах председателя на ДАНС, г-н Димитър Георгиев, да вземе незабавни кадрови мерки“, изтъкна председателят на АБВ.", "date": "2019.02.14", "title": "Румен Петков, АБВ: Свалянето на забраната за огласяване на прогнози в деня за размисъл и в изборния ден е гаранция за манипулации с гласа на хората"}
{"url": "http://www.focus-news.net/news/2019/02/14/2623383/pregled-na-osnovnite-temi-vav-varnenskiya-pechat.html", "text": "„За 14 февруари цветята поскъпнаха, а виното поевтиня“, е водещото заглавие във вестник  „Черно море“ . „Между 1 и 2 лв. поскъпване на цветята се наблюдава във Варна за днешния Св. Валентин. Рози, зюмбюли, лалета са хит на празника, като най-осезаемо можете да се охарчите за букети, които вървят между 10 и 15 лв., но има и по-приемливи варианти. При зюмбюлите ръстът в цената достига 100% (5 лв.), лалетата са около 2 лв., розите – до 4 лв. Другата екстра за 14 февруари – виното, обаче може да се намери по-евтино отколкото в предишни дни. на вино – между 20 и 50%, както и (любими за купувачите) схеми 2 за 1“, добавя изданието.  \r\n„Възстановиха свижданията в болниците“, четем още във вестника. „Свижданията в болниците във Варна и областта са възстановени. Това бе последната ограничителна мярка във връзка с грипната епидемия, избухнала преди няколко седмици. Остават в сила само 2 от мерките, съобщи д-р Янка Драганова, шеф на дирекция „Надзор на заразните болести“ в Регионалната здравна инспекция. Първата предвижда строг сутрешен медицински филтър за недопускане на заболели деца в детските заведения. Втората задължава лечебните заведения стриктно да прилагат алгоритмите за работа при случай, съмнителен за грип. Персоналът трябва съответно да ползва лични предпазни средства“, уточнява изданието.  \r\n„Орден „Св. Иван Рилски“ – I степен, получи митрополит Йоан по случай 50-ия си юбилей“, пише още вестник „Черно море“. „Орден „Св. Иван Рилски“ – I степен, получи Варненският и Великопреславски митрополит Йоан по случай 50-ия си юбилей. Връчи му го патриарх Неофит, който дойде специално за него във Варна и заедно с други митрополити взе участие в литургия в Катедралния храм „Успение Богородично“. „Идваме, за да участваме в неговата (на митрополит Йоан) радост, която е заслужена. С него сме задължени с всички негови дарования и за да бъде неговото служение с радост и занапред. На варненци и цялата епархия пожелавам всичко добро. С вашето усърдие да подпомагате развитието на църковния живот и да бъдете благодарни винаги за това, което е направил за този град и тази църква“ – каза патриарх Неофит“, се посочва в статията.", "date": "2019.02.14", "title": "Преглед на основните теми във варненския печат"}
{"url": "http://www.focus-news.net/news/2019/02/14/2623381/pazardzhik-liturgiya-po-povod-uspenieto-na-sv-kiril-filosof-se-otsluzhva-v-hramovete-v-grada.html", "text": "Литургия по повод Успението на св. Кирил Философ се отслужва в храмовете в Пазарджик, предаде репортер на  Радио „Фокус“ – Пазарджик . Православната църква чества успението на св. Константин-Кирил Философ. Според известното кратко житие на Константин Философ, наречен в монашеството Кирил, той произхождал от знатен род. Получил образованието си в Магнаурска школа в Цариград. След това бил назначен за патриаршески библиотекар и преподавател по философия. Отегчен от суетата на тоя свят, Константин избягал тайно в манастира на малоазийския Олимп при своя брат Методий, където именно извършил в пост и молитва приснопаметното си дело – да създаде славянска азбука и да преведе свещените книги на Православната църква на езика на солунските българи. Той и брат му били изпратени от византийския император Михаил ІІІ в славянските страни Моравия и Панония, за да спечели за християнството тамошните славяни чрез бащиния им език. Но там започнали гонения срещу тях. На двамата братя се наложило да се отправят в Рим и да защитят своето дело от враговете пред самия римски папа. В Рим Константин Философ тежко заболял; бил постриган в монашество с името Кирил и подир 50 дни починал на 14 февруари 869 година. Сам папа Адриан извършил погребението му в църквата „Св. Климент Римски“.  \r\nЖитието на св. Кирил било написано от св. Климент Охридски, при непосредствено сътрудничество на св. Методий. \r\nАлбена ЖИЛЕКОВА", "date": "2019.02.14", "title": "Пазарджик: Литургия по повод Успението на св. Кирил Философ се отслужва в храмовете в града"}
{"url": "http://www.focus-news.net/news/2019/02/14/2623388/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-suhi.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.02.14", "title": "Кюстендил: Трафикът на ГКПП „Гюешево” е с нормална интензивност, пътните настилки са сухи"}
{"url": "http://www.focus-news.net/news/2019/02/14/2623387/prof-andrey-boyadzhiev-za-uspenieto-na-sv-kiril-obiknoveno-horata-ne-se-seshtat-zashtoto-datata-14-fevruari-e-zamaglena-ot-sv-valentin-i-sv-trifon-zarezan.html", "text": "За Успението на св. Кирил обикновено хората не се сещат, защото датата 14 февруари е замъглена от св. Валентин и св. Трифон Зарезан. Това каза Андрей Бояджиев, професор по старобългарски език в катедрата по Кирилометодиевистика при Факултета по славянски филологии към Софийския университет „Св. Климент Охридски“, в  интервю за  Агенция „Фокус“  по повод Успението на св. Константин – Кирил Философ, което Православната църква отбелязва на 14 февруари. „В този ден всъщност се получават три различни дати и всеки ги празнува, както намери за добре. За съжаление датата на Успението на св. Кирил е най-малко известна на българите,  може би защото сме свикнали да честваме двамата братя на 24 май“, каза още той. Проф. Бояджиев разказа, че св. Кирил е бил изключително образован за времето си човек. „Той е бил последовател на един от най-големите майстори на словото в Средновековието св. Григорий Богослов. Той самият отчита този факт и в неговите произведения можем да видим влияние на св. Григорий Богослов“, каза проф. Бояджиев.  \r\nТой обясни, че когато св. Кирил говори във Венеция в прочутото си слово за триезичниците, той използва своята голяма начетеност като си служи с аргументи, които са учудили всички присъстващи. „Това се дължало на неговата способност да води спор и диспут. Една способност, която той е упражнявал в другите си мисии преди това: в Херсон и в Хазарското царство“, допълни още проф. Бояджиев.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.02.14", "title": "Проф. Андрей Бояджиев: За Успението на св. Кирил обикновено хората не се сещат, защото датата 14 февруари е замъглена от св. Валентин и св. Трифон Зарезан"}
{"url": "http://www.focus-news.net/news/2019/02/14/2623392/yulian-angelov-obedineni-patrioti-yavor-bozhankov-li-shte-govori-za-moral-predi-dve-godini-be-predstavyan-ot-radan-kanev-kato-noviya-desen-lider-a-dnes-e-deputat-ot-bsp.html", "text": "Явор Божанков ли ще говори за морал - преди две години бе представян от Радан Кънев като новия десен лидер, а днес е депутат от БСП. Това каза народният представител от ПГ на „Обединени патриоти“ Юлиан Ангелов в реплика към Явор Божанков от БСП по време на дебатите по наименованието на промените в Изборния кодекс и във връзка със среднощното заседание на Правна комисия, предаде репортер на  Агенция „Фокус“.    \r\n„Г-жо председател, г-н Божанков, това патетично слово, което държахте, е малко странно. „Обединени патриоти“ трите партии имаме различни позиции. Когато някой човек иска да излезе компетентно да се изкаже, трябва да ги каже тези неща, не да обобщава. Това е все едно да кажа, че вие не сте социалисти, а сте капиталисти. Най-малко вие можете да бъдете моралният стожер на „Обединени патриоти“, защото преди две години в Горна Оряховица Радан Кънев ви представяше като новия десен лидер. Днес сте  депутат от БСП, и вие ще говорите за морал, кой имал право и кой нямал“, каза Ангелов.  \r\nДеница КИТАНОВА", "date": "2019.02.14", "title": "Юлиан Ангелов, „Обединени патриоти“: Явор Божанков ли ще говори за морал - преди две години бе представян от Радан Кънев като новия десен лидер, а днес е депутат от БСП"}
{"url": "http://www.focus-news.net/news/2019/02/14/2623393/pleven-s-normalna-intenzivnost-e-trafikat-v-oblastta.html", "text": "С нормална интензивност е трафикът в Плевенска област, съобщиха за  Радио „Фокус”  от Областно пътно управление - Плевен. Пътните настилки са сухи.   \r\nВременно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди село Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла-Ботевград от Луковит транзитно през Червен бряг към село Чомаковци началото на обхода е кръстовището с път III-306 в Луковит, км 138+767, оттам отбивният маршрут следва трасето на път I-3 през село Радомирци до обхода на град Долни Дъбник, град Искър и град Кнежа до кръстовището с път III-306 в Кнежа и след това по трасето на път III-306 до село Чомаковци. Временната организация на движението е в сила до 4 юни 2019 г.  \r\nВиолета КРЪСТЕВА", "date": "2019.02.14", "title": "Плевен: С нормална интензивност е трафикът в областта"}
{"url": "http://www.focus-news.net/news/2019/02/14/2623390/blagoevgrad-tematichna-izlozhba-po-povod-trifon-zarezan-i-sveti-valentin-shte-bade-predstavena-v-gradskata-hudozhestvena-galeriya.html", "text": "Обща изложба на художници от Благоевград и региона ще бъде подредена в Градската художествена галерия. Това съобщиха от пресцентъра на  Община Благоевград . Експозицията ще бъде открита в 18.00 часа и ще може да бъде разгледана от жителите и гостите на Благоевград до 3 март. Изложбата събира 56 творби на 28 автори. \r\nБогата жанрова палитра ще представят творците от региона. Експозицията включва както живопис, така и графика, скулптура и приложно изкуство.", "date": "2019.02.14", "title": "Благоевград: Тематична изложба по повод Трифон Зарезан и свети Валентин ще бъде представена в Градската художествена галерия"}
{"url": "http://www.focus-news.net/news/2019/02/14/2623391/yavor-bozhankov-bsp-nyama-da-ostavim-balgarskoto-obshtestvo-na-proizvola-na-edna-shayka-shte-proiznesem-prisadata-koyato-balgarite-savsem-skoro-izrekat.html", "text": "Няма да оставим българското общество на историята и на произвола на една шайка и ще произнесем присъдата, която българите съвсем скоро изрекат. Това каза народният представител от ПГ на „БСП за България“ Явор Божанков по време на дебатите по наименованието на промените в Изборния кодекс и във връзка със среднощното заседание на Правна комисия, предаде репортер на  Агенция „Фокус“ . „Вчера от Правна комисия излязох изтощен и обезверен от това, което се случи. Г-жо председател, нямах вяра в демокрацията и в демократичния процес в държавата. Единственото, което ми даваше надежда е, че историята ще съди всички ни сурово и справедливо. Днес мога да прибавя, че няма да оставим българското общество на историята и на произвола на една шайка, а ще произнесем тази присъда, която българите съвсем скоро ще изрекат срещу вас“, допълни Божанков. Той добави, че „Намалихте квотата за взимане на решение на 50%, за да може да възпроизведете тази уродлива власт“, каза Божанков. „Намалихте квотата за взимане на решение на 50%, за да може да възпроизведете тази уродлива власт“, каза още народният представител във връзка с гласуваните от комисията промени, с които решенията в ЦИК да могат да се взимат от обикновено мнозинство, а не от 2/3 от членовете.  \r\nДеница КИТАНОВА", "date": "2019.02.14", "title": "Явор Божанков, БСП: Няма да оставим българското общество на произвола на една шайка - ще произнесем присъдата, която българите съвсем скоро изрекат"}
{"url": "http://www.focus-news.net/news/2019/02/14/2623384/magdalena-miltenova-bssit-ot-rezultatite-ot-sreshtata-ni-s-ministrite-na-transporta-i-finansite-zavisi-dali-shte-protestirame-na-18-fevruari.html", "text": "От постигнатите резултати на срещата ще зависи дали ще се състои протестът на 18 февруари, който обявихме. Това каза за  Агенция „Фокус“  председателят на Браншови съюз за стопанска инициатива в транспорта Магдалена Милтенова по повод предстоящата среща на бранша с министъра на транспорта Росен Желязков и на финансите Владислав Горанов. „На среща ни поканиха от кабинета на министъра на транспорта Росен Желязков. Той обяви срещата ни публично онзи ден“, посочи тя. „На срещата очакваме да се поемат конкретни ангажименти за решаване на проблемите, които сме поставили, със срокове за изпълнението им“, заяви Магдалена Милтенова. Тя уточни, че срещата между двамата министри и представителите на бранша е насрочена за 15.00 часа. „Утре от 11.00 часа ще имаме пресконференция в БТА, днес ще обявим темата“, съобщи Милтенова. „Изчакваме да видим дали днес от Министерството на транспорта няма да поканят медии. Ако поканят, тогава се обезсмисля да имаме пресконференция утре за неща, които вече сме казали днес“, каза още председателят на БССИТ. \r\nБиляна ИВАНОВА", "date": "2019.02.14", "title": "Магдалена Милтенова, БССИТ: От резултатите от срещата ни с министрите на транспорта и финансите зависи дали ще протестираме на 18 февруари"}
{"url": "http://www.focus-news.net/news/2019/02/14/2623382/krum-zarkov-bsp-predlaga-ni-se-izboren-kodeks-na-tamno-sluchiloto-se-snoshti-minava-izvan-vsyakakvi-granitsi.html", "text": "Предлага ни се Изборен кодекс на тъмно, случилото се снощи минава извън всякакви граници. Това каза зам.-председателят на ПГ на „БСП за България“ Крум Зарков по време на дебатите по наименованието на промените в Изборния кодекс и във връзка със среднощното заседание на Правна комисия, предаде репортер на  Агенция „Фокус“ . Той обърна внимание, че заседанието на Правна комисия е прекъснато тази нощ в 00.30 часа. „Днес вие много от вас ще натиснете копчета, без да знаете какво правите. Още тази вечер вие ще отидете по телевизии и медии, за да разказвате за решения, които днес в този момент не знаете и няма как да знаете. Този парламент има 8% рейтинг, единственото учудващо е, че все още има 8%, които вярват“, допълни Зарков.  \r\n„Предлага ни се да гласува на тъмно. Вие гласувате на тъмно. Гласувате неща, които не познавате. Не знаете нито защо се правят, нито до какво ще доведат. Гласувате го по инерция и сте принудени да го направите. Дори и ние не знаем какво пише в доклада, тъй като много от текстовете, които сега ще разглеждаме бяха взети по принцип и за дообработка. Правилникът не познава приемане по принцип, но правилникът не се спазва в Правната комисия“, каза Зарков. Той обърна внимание, че повечето предложения за промени са направени между първо и второ четене.  „Многократно сме критикували начина на работа на Народното събрание, но това, което се случи снощи и се случва днес, минава извън всякакви граници. Не ви ли прави впечатление, че се отнемат права на граждани? Сигурен съм, че по-голямата част от хората не могат да си отговорят на въпроса защо, с каква цел“, допълни още Зарков. \r\nДеница КИТАНОВА", "date": "2019.02.14", "title": "Крум Зарков, БСП: Предлага ни се Изборен кодекс на тъмно, случилото се снощи минава извън всякакви граници"}
{"url": "http://www.focus-news.net/news/2019/02/14/2623396/mvr-shte-badat-predstaveni-obobshtenite-mezhdinni-danni-za-operatsiyata-nasochena-kam-nepravilno-presichashtite-peshehodtsi.html", "text": "Представител на „Пътна полиция“, ГДНП и екип на СДВР ще предоставят обобщените междинни данни за операцията, насочена към неправилно пресичащите пешеходци, от 11.00 часа на бул. „Пенчо Славейков“, до сградата на Българската агенция по безопасност на храните. Това съобщиха от пресцентъра на  МВР .", "date": "2019.02.14", "title": "МВР: Ще бъдат представени обобщените междинни данни за операцията, насочена към неправилно пресичащите пешеходци"}
{"url": "http://www.focus-news.net/news/2019/02/14/2623394/vezhdi-rashidov-gerb-v-tozi-parlament-detsata-ne-mozhe-da-mi-vikat-shayka-na-tezi-godini.html", "text": "В този парламент децата „шайка“ не може да ми викат на тези години . Това каза народният представител от ПГ на ГЕРБ Вежди Рашидов от парламентарната трибуна във връзка с изказването на Явор Божанков от БСП, който нарече управляващите шайка по време на дебатите по наименованието на промените в Изборния кодекс и във връзка със среднощното заседание на Правна комисия, предаде репортер на  Агенция „Фокус“ .  \r\n„Абе младеж, комсомолец“, обърна се Вежди Рашидов към Явор Божанков. „Не си ли много малък да ми викаш „шайка“ бе. На кое си мислиш, че ще викаш шайка“, каза още той. „Колеги, в този парламент децата „шайка“ на тези години не може да ми викат“, обърна се към опозицията Вежди Рашидов.  \r\nПредседателят на Парламента Цвета Караянчева му отне думата, тъй като изказването му предизвика напрежение от ляво и от дясно. „Моля за тишина в залата. Моля почтително да се отнасяте към народните представители“, призова Караянчева.  \r\n„Не съм живял 68 години едно младо дете, което още не е било още във войската, да ми вика шайка на мене. Това не е митинг. Нито един човек, който е дошъл тук, не заслужава такава обида. Откъде накъде седя и ви гледам вчерашно момченце ще ми вика шайка. Това да не ти е комсомолска организация“, заяви още Рашидов.  \r\nДеница КИТАНОВА", "date": "2019.02.14", "title": "Вежди Рашидов, ГЕРБ: В този парламент, децата не може да ми викат „шайка“ на тези години"}
{"url": "http://www.focus-news.net/news/2019/02/14/2623386/ria-novosti-obyaviha-bedstveno-polozhenie-na-granitsata-na-kolumbiya-s-venetsuela-zaradi-amerikanskata-humanitarna-pomosht.html", "text": "В сряда в района на колумбийския град Кукут, на границата с Венецуела, бе обявено бедствено положение заради очакваните проблеми около планираното за 23 февруари начало на доставките на хуманитарна помощ в съседната страна, предава  РИА Новости . \r\nКакто съобщи координаторът на местния съвета за управление на рисковете от стихийни бедствия на департамента Нотре де Сантандер Адриана Ариас, предложението за въвеждане на бедствено положение е било направено от губернатора на департамента още на 11 февруари. Местна медия отбелязва, че сега местните власти ще имат повече инструменти за реагиране на извънредни ситуации, които могат да се случат със започването на доставките на помощта, която се акумулира в Кукута. \r\nПредседателят на венецуелския парламент Хуан Гуайдо съобщи, че в Кукута и бразилския град Рорайме са открити центрове за събиране на помощи, а от 23 февруари тя ще започне да постъпва във Венецуела. САЩ вече заявиха, че в колумбийския град е пристигнала първата партия от хуманитарни предмети за венецуелския народ. Властите на страната в лицето на президента Николас Мадуро заявиха, че считат това за „фалшиво шоу“ и няма да допуснат влизането на помощ във Венецуела, като я определиха като предлог за чуждесртанна военна намеса. \r\nПревод и редакция:", "date": "2019.02.14", "title": "РИА Новости: Обявиха бедствено положение на границата на Колумбия с Венецуела заради американската хуманитарна помощ"}
{"url": "http://www.focus-news.net/news/2019/02/14/2623401/vremenno-spirat-na-deystviyata-po-protsedurata-za-dostavka-na-materiali-i-oborudvane-i-proektirane-za-razshirenieto-na-severniya-magistralen-gazoprovod-do-balgaro-srabskata-granitsa.html", "text": "Временно спират на действията по процедурата за доставка на материали и оборудване и проектиране за разширението на северния магистрален газопровод до българо-сръбската граница. Това съобщиха от  „Булгартрансгаз“ ЕАД . Дружеството уведомява потенциалните участници в откритата процедура: „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“ и референтен номер: 180-100 на „Булгартрансгаз“ ЕАД, че временно се спират действията по процедурата. Причината за спирането е постъпила жалба от „АТОМЕНЕРГОРЕМОНТ“ АД срещу Разяснение на „Булгартрансгаз“ ЕАД № БТГ 24-01-14-/1/ от 08.02.2019 г., публикувано в Профила на купувача, предоставено от възложителя по въпроси, постъпили от лица, желаещи да участват в процедурата. \r\nНа основание чл. 203, ал. 2 от Закона за обществените поръчки (ЗОП), жалбоподателят се е възползвал от правната възможност да поиска налагане на временна мярка спиране хода на процедурата. Предстои Комисията за защита на конкуренцията да се произнесе по основателността на това искане. \r\nВ изпълнение на разпоредбата на чл. 203, ал. 3 от ЗОП, възложителят спира всички действия по хода на процедурата до влизане в сила на определение, с което се отхвърля искането за временна мярка, или на решението по жалбата, ако е наложена временната мярка. \r\nСлед произнасянето на компетентния орган и в случай, че искането за налагане на временна мярка бъде отхвърлено, процедурата ще бъде възобновена и сроковете за подаване на оферти ще бъдат удължени така, че да се спази изискването на чл. 28, ал. 5 от Правилника за прилагане на ЗОП, общата продължителност на всеки от сроковете, изтекли до момента на спирането на процедурата, заедно с новоопределените удължени срокове да не е по-кратка от първоначалния срок, определен от възложителя. \r\nВъзложителят уверява всички потенциални участници, че ще бъдат своевременно уведомявани за всички последващи действия. \r\nПовече информация за хода на инициираните производства по постъпилите жалби е достъпна на интернет страницата на Комисия за защита на конкуренцията  \r\nДокументацията за обществената поръчка и съобщение за спиране на процедурата са публикувани  .", "date": "2019.02.14", "title": "Временно спират на действията по процедурата за доставка на материали и оборудване и проектиране за разширението на северния магистрален газопровод до българо-сръбската граница"}
{"url": "http://www.focus-news.net/news/2019/02/14/2623398/benyamin-netanyahu-pregovorite-s-arabskite-darzhavi-vav-varshava-sa-istoricheska-povratna-tochka.html", "text": "Премиерът на Израел Бенямин Нетаняху приветства в четвъртък историческата среща във Варшава, където той се присъедини към външните министри на арабските държави и обсъди с тях общата враждебност към Иран, предава  AFP . \r\nВечерята в сряда вечерта, с която бе открита организираната от САЩ двудневна конференция отбеляза „историческа повратна точка“, заяви Нетаняху пред журналистите. \r\n„В стая с 60 външни министри, представляващи десетки правителства, израелски премиер и външните министри на водещите арабски страни застанаха един до друг и говориха с необикновена сила, яснота и единство срещу общата заплаха от иранския режим“, заяви той. \r\nПревод и редакция:", "date": "2019.02.14", "title": "Бенямин Нетаняху: Преговорите с арабските държави във Варшава са историческа повратна точка"}
{"url": "http://www.focus-news.net/news/2019/02/14/2623399/anna-aleksandrova-gerb-ne-se-othvarlya-ideyata-za-mashinnoto-glasuvane-vaprosat-e-to-da-bade-vavedeno-poetapno.html", "text": "Не се отхвърля идеята за машинното гласуване, напротив – подкрепя се. Въпросът е то да бъде въведено поетапно. Това каза за сутрешния блок „Добро утро, България“ на  Радио „Фокус“   депутатът от ГЕРБ Анна Александрова. Тя заяви, че е останала с много добри впечатления от демонстрацията на български машини за гласуване. Прието е предложението на вносител за повече от 1 000 машини. „Най-важното е да гарантираме сигурността на изборния вот. Порфесор Константинов беше в Комисия по правни въпроси и даде за пример Холандия, която след проведено машинно гласуване и след злоупотреби с машините, окончатлено се отказа от машинното гласуване. В избирателна секция без никой да е гласувал до даден момент е отчетено, че 200 души са дали своя вот“, коментира тя. Анна Александрова заяви, че е важно да бъде гарантирана сигурността на вота. Тя  добави още, че в Правната комисия е потвърдено и прието - в 300 секции да има машинно гласуване, като ЦИК ще решава къде да се случва това. Тя поясни, че от 1 до 100 ще са номерата на партиите, а над 100 номерата на преференциите в изборната листа. Тя коментира и изборите с нов състав на ЦИК, като определи че това е основния дебат между опозиция и управляващи - законът дава възможност сегашната ЦИК да довърши мандата си до приключване на изборите. Александрова попита - ако евентуално не се преизбере ЦИК, а се избере изцяло нов състав и се блокира изборният процес, кой ще носи политическата отговорност.  \r\nЕлеонора ЧОЛАКОВА", "date": "2019.02.14", "title": "Анна Александрова, ГЕРБ: Не се отхвърля идеята за машинното гласуване, въпросът е то да бъде въведено поетапно"}
{"url": "http://www.focus-news.net/news/2019/02/14/2623397/yavor-bozhankov-bsp-izvinyavam-se-na-vezhdi-rashidov-tay-kato-za-shaykata-ne-izpolzvah-moya-rechnik-a-na-vash-kolega.html", "text": "Извинявам се на Вежди Рашидов, тъй като за „шайката“ не използвах моя речник, а на ваш колега. Това каза народният представител от ПГ на „БСП за България“ Явор Божанков по време на дебатите по наименованието на промените в Изборния кодекс и във връзка със среднощното заседание на Правна комисия, предаде репортер на  Агенция „Фокус“ . „Поднасям своето извинение към Вас, тъй като използвах речник, който не е мой, който е на Ваш колега. Отсега нататък Ви обещавам, че ще използвам мои думи. В моя речник дума като „шайка“ няма. Други я използват. Други са дали тази квалификация“, каза още депутатът от БСП.  \r\n„Що се отнася до Патриотите. Колеги, вие се казвате „Обединени патриоти“, не „Разединени патриоти“. Снощи ритуалното заколване на преференциалния вот мина с гласовете на „Обединени патриоти“. Там няма значение кой кой е. Две от трите партии във вашето обединение гласуваха така - подкрепиха ДПС, и това не може да остане вечно скрито за вашите избиратели. Те ще разберат в каква колаборация сте с ДПС и с чии гласове мина това гласуване“, допълни Божанков.  \r\nДеница КИТАНОВА", "date": "2019.02.14", "title": "Явор Божанков, БСП: Извинявам се на Вежди Рашидов, тъй като за „шайката“ не използвах моя речник, а на ваш колега"}
{"url": "http://www.focus-news.net/news/2019/02/14/2623403/protothema-gartsiya-chetiri-ot-pet-katolicheski-sveshtenitsi-vav-vatikana-sa-pederasti-se-tvardi-v-nova-kniga.html", "text": "Някои от най-висшите прелати в Римокатолическата църква, които яростно атакуваха хомосексуалността, са педерасти, според книга, която ще бъде публикувана следващата седмица, пише  електронното издание на гръцкия ежедневник Protothema . \r\nОсемдесет процента от работещите  във Ватикана свещеници са гейове, като някои от тях не са сексуално активни, се твърди в книгата „В тъмната стаичка на Ватикана“ (In the Closet of the Vatican”. \r\nКнигата от 570 страници, над която френският журналист и автор Фредерик Мартел е работил четири години е „потресаващ разказ за корупцията и лицемерието в сърцето на Ватикана“, според британския издател „Блумсбъри“. \r\nТя ще бъде издадена на осем езика в 20 страни следващата сряда, което ще съвпадне с деня на откриването на конференцията във Ватикана за масовите сексуални посегателства от католически свещеници над малолетни момченца и момиченца, на която са призовани епископи от целия свят, се посочва в материала на „Прототема“. \r\nПревод и редакция:", "date": "2019.02.14", "title": "Protothema (Гърция): Четири от пет католически свещеници във Ватикана са педерасти, се твърди в нова книга"}
{"url": "http://www.focus-news.net/news/2019/02/14/2623404/nina-stavreva-kmet-na-obshtina-kavarna-osven-che-planira-pravilno-byudzheta-si-obshtinata-umee-da-izpalnyava-zalozhenite-sredstva.html", "text": "Освен, че планира правилно бюджета си, Община Каварна умее да изпълнява заложените средства. Това каза за сутрешния блок \"Добро утро, България\" на  Радио „Фокус“  кметът Нина Ставрева. По думите й добрите резултати се постигат с много и постоянни усилия. „Плажът в Каварна преди 3 години нямаше дори течаща вода, да не говорим за елементарния комфорт, от който имат нужда туристите. Започнахме с разрешаването на този проблем – изграждането на водопровод и канализация в курортна зона. След това, плажът има свой концесионер, който изпълни ангажиментите си. Миналата година направихме изцяло нов площад в курортна зона. Администрацията заявява своята пълна подкрепа към бизнеса. Само за 6 месеца един от основните инвеститори в Община Каварна, който има огромен принос за увеличаване на броя места за настаняване, успя да реализира инвестицията си и благодарение на това Каварна вече има аквапарк и екшънпарк, който е вторият по големина след този в София“, обясни Нина Ставрева. Тя каза още, че Община Каварна напълно подкрепя бизнеса. Според нея съвместната работа е ключът към успеха. Местната власт трябва да помага, да съдейства и насърчава инвеститорите, а не да създава бюрократични пречки, които забавят процеса, особено когато става въпрос за реализиране на идеи, които имат своята добавена стойност не само за жителите, но и за гостите, добави кметът.   \r\nЕлеонора ЧОЛАКОВА", "date": "2019.02.14", "title": "Нина Ставрева, кмет на Община Каварна: Освен, че планира правилно бюджета си, общината умее да изпълнява заложените средства"}
{"url": "http://www.focus-news.net/news/2019/02/14/2623402/prof-andrey-boyadzhiev-chast-ot-problema-za-neupotrebata-na-kirilitsa-v-internet-se-dalzhi-na-tova-che-vse-po-malko-se-grizhim-za-obogatyavaneto-na-sobstveniya-si-ezik.html", "text": "Част от проблема за неупотребата на кирилица в интернет се дължи на това, че все по-малко се грижим за обогатяването на собствения си език. Това каза Андрей Бояджиев, професор по старобългарски език в катедрата по Кирилометодиевистика при Факултета по славянски филологии към Софийския университет „Св. Климент Охридски“, в  интервю за  Агенция „Фокус“  по повод Успението на св. Константин – Кирил Философ, което Православната църква отбелязва на 14 февруари. „Ние все по-малко четем. Все малко слушаме другите. Като че ли с навлизането на интернет и електронните медии нашето любопитство все повече се притъпява, защото си мислим, че всичко може да се намери в интернет и че всяка информация вече съществува, което разбира се, не е така. Умението да четеш, да се вслушваш и да проявяваш своето любопитство води до едно умение за обогатяване на езика. Той изисква непрекъснато да влагаш усилие в това да научаваш нови неща“, обясни проф. Бояджиев. Той допълни, че когато учим чужд език, съзнаваме, че това е врата към културата на даден народ. „Трябва да си дадем сметка, че изучаването на нашия език, т.е. поддържането на неговото богатство изисква същото отношение“, допълни той. По думите му може би това, което се изучава в училището е прекалено много като информация, като че ли учениците все по-малко се опитват да разказват и да слушат другия. Проф. Бояджиев обърна внимание, че езикът постепенно се изчиства от всички неща, които са излишни в него. „Изчиства се от думи, които не са нужни. Това е един дълъг процес, той изисква както образование и възпитание, така и търпение от нас“, допълни още той.  \r\nДеница КИТАНОВА  Пълния текст на интервюто четете в „Мнение”", "date": "2019.02.14", "title": "Проф. Андрей Бояджиев: Част от проблема за неупотребата на кирилица в интернет се дължи на това, че все по-малко се грижим за обогатяването на собствения си език"}
{"url": "http://www.focus-news.net/news/2019/02/14/2623405/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване  „Добрич – Блян вихрен, понесен над степ ековита…“  на  Радио „Фокус“  и  Община Добрич  – акцент във всички теми днес е образованието. Представяме го в различни ракурси, с разностранни гледни точки и лица. Община град Добрич организира обучение на тема: „Интеркултурно образование“ за осигуряване на допълнителна квалификация на педагози от ДГ „Зорница“, ОУ „Христо Смирненски“ и Обединено училище „Йордан Йовков“. Обучението беше реализирано като част от изпълнението на двугодишния проект „Заедно учим, творим и играем“. Той е финансиран от Центъра за образователна интеграция на децата и учениците от етническите малцинства към МОН. Съвсем наскоро в предаването представихме новия международен проект, по който Регионален исторически музей – Дoбрич е партньор – „Mapp my Europe”, свързан с популяризиране на културното наследство на регионите и търсене на нови, неформални начини на образование в тази насока. В Гърция се проведе първо обучение, в което се включи екип на музея в добруджанския град. Днес в предаването гостуват и изявени деца от Добрич – четвъртокласникът Васил Трифонов, който се класира на ІІ място в литературния конкурс за ученици в град Сливен със своя разказ „Писмото на Славчо”. Двама възпитаници на Клуба „Компютър арт“ в Общинския младежки център „Захари Стоянов“ - Златомира Стоянова и Момчил Димов, са сред 12-те победители в конкурса за компютърна рисунка на тема „България в Европа: минало, настояще, бъдеще“, обявен от българския еврокомисар по цифровата икономика и общество Мария Габриел. На 20 февруари те ще представят своите рисунки в Брюксел и ще влязат в ролята на посланици на българската култура в навечерието на националния ни празник – 3 март.  \r\nТези и още теми слушайте в предаването  „Добрич – Блян вихрен, понесен над степ ековита…“  от 14.00 до 15.00 часа с водещ Жулиета Николова.", "date": "2019.02.14", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/02/14/2623400/hamid-hamid-dps-balgarskata-diaspora-izvan-stranata-nadvishava-25-mln-neka-ne-limitirame-pravata-im.html", "text": "Всеки ден България я напускат стотици хиляди граждани, българската диаспора извън страната надвишава 2,5 млн., нека не лимитираме правата им. Това каза народният представител от ПГ на ДПС Хамид Хамид по време на дебатите по предложението на Движението да се даде възможност на българите извън ЕС да гласуват, предаде репортер на  Агенция „Фокус“ . „Предлагаме ред за откриване на секционни избирателни комисии извън граница. Ред, който съществуваше преди да бъде въведен т. нар. лимит за откриване на брой секции в една страна извън територията на Република България и ЕС. Лимит, който фактически води до лишаване от право да гласуваш. Може би подобен лимит и подобно ограничаване на права и лишаване от права има моя скъп приятел Крум Зарков“, каза още Хамид.  \r\nДеница КИТАНОВА", "date": "2019.02.14", "title": "Хамид Хамид, ДПС: Българската диаспора извън страната надвишава 2,5 млн., нека не лимитираме правата им"}
{"url": "http://www.focus-news.net/news/2019/02/14/2623395/sarajevo-times-bih-i-harvatiya-podpisaha-plan-za-voenno-satrudnichestvo.html", "text": "Заместник-министърът на отбраната за международното сътрудничество на Босна и Херцеговина (БиХ) Зоран Сиянович и военното аташе на Хърватия в БиХ Марин Грегорович подписаха двустранен план за военно сътрудничество за 2019 година, предава  електронното издание Sarajevo Times . \r\nС подписването на Плана за двустранно-военно сътрудничество за 2019 г. продължава успешното сътрудничество на министерствата на отбраната на Република Хърватска и Босна и Херцеговина, което е взаимно удовлетворение на желанията на двете министерства за сътрудничеството на въоръжените сили на БиХ и Хърватия. \r\nПревод и редакция:", "date": "2019.02.14", "title": "Sarajevo Times: БиХ и Хърватия подписаха план за военно сътрудничество"}
{"url": "http://www.focus-news.net/news/2019/02/14/2623385/danail-kirilov-gerb-dvama-ot-shestimata-ot-chlenovete-ot-bsp-ostanaha-dokray-na-zasedanieto-na-pravna-komisiya-no-za-sazhalenie-ochevidno-nerabotosposobni.html", "text": "Заседанието на Правна комисия продължи до 00.16 ч., двама от шестима от членовете от БСП останаха докрай, но за съжаление очевидно неработоспособни. Това каза председателят на Правна комисия и депутат от ГЕРБ Данаил Кирилов по време на дебатите по наименованието на промените в Изборния кодекс и във връзка със среднощното заседание на Правна комисия, предаде репортер на  Агенция „Фокус“ . „В това 10-часово заседание на Комисията по правни въпроси опозицията не беше прекъсната“, каза Кирилов и добави, че не се е отмервало времето на изказвания, както е по правилник, защото е било важно да бъдат чути гласовете на опозицията и гласовете не българите в чужбина и на извънпарламентарната опозиция.  \r\nСпоред него се спекулира с формулировката, че се е искало приемане на текстове от промените по принцип. „Поправките бяха дефинирани конкретно. Бяха представени на вниманието на комисията, но видите ли двамата колеги от БСП, защото не си мислете, че пълният състав на членовете на Правна комисия от БСП участваше в този дебат. Даже аз се радвам, че до края на дебата останаха двама от вашите общо шест представителя в Комисията по правни въпроси. Останаха, но уви, за съжаление очевидно неработоспособни. Целейки да създават бих казал обществен продукт за извън правната работа на комисията. Веднага потекоха видео материали по социалните медии, при положение, че специално това заседание и благодаря на усилията на ръководството на Народното събрание и на БНТ, се излъчваше непрекъснато, включително в последната минута до 00.16 ч“, допълни Кирилов, визирайки излъчването на живо във „Фейсбук“ от страна на депутата от БСП Явор Божанков. Данаил Кирилов каза, че има атаки от страна няколко правни кантори, една от които обслужваща БСП.  \r\nДеница КИТАНОВА", "date": "2019.02.14", "title": "Данаил Кирилов, ГЕРБ: Двама от шестимата от членовете от БСП останаха докрай на заседанието на Правна комисия, но за съжаление очевидно неработоспособни"}
{"url": "http://www.focus-news.net/news/2019/02/14/2623389/yavor-bozhankov-bsp-sled-vcherashniya-den-patriotite-nyamat-pravo-da-nosyat-tova-ime-ili-si-s-balgarskiya-narod-ili-si-predatel-sredno-polozhenie-nyama.html", "text": "Патриотите нямат право да носят това име - средно положение няма - или си с българския народ, или си предател и или си във властта, или извън нея. Това каза народният представител от ПГ на „БСП за България“ Явор Божанков по време на дебатите по промените в Изборния кодекс и във връзка със среднощното заседание на Правна комисия, предаде репортер на  Агенция „Фокус“.    \r\n„Това, което се случи снощи в Правна комисия, беше шамар в лицето на българския народ и тежък удар по демократичния процес. Нищо по-малко, колкото и да твърдите обратното. Вие поставихте на тест българското общество и го предизвикахте и да покаже има ли то съпротивителни сили да се надигне срещу тиранията или е поставено тотално на колене. В 00.00 ч. през нощта председателят на Правна комисия на коляно преценява кои актове в изборния процес българските граждани ще могат да обжалват и кои - няма. От 48 акта, останаха 11. Тогава г-н Кирилов полузаспал започна да преценява кои са важни и кои не са“, каза още Божанков. По думите му така се пишат закони, така се отнемат демократични права пред затворените очи на българския народ през 00.00 през нощта. „Ритуално г-н Кирилов заклахте преференциалния вот по предложението на ДПС. С вашите гласове и благата подкрепа на патриотите. След вчерашния ден Патриотите нямат право да носят това име, защото или си патриот или си с българския народ или си предател и си против него. Средно положение няма – или сте във властта или сте извън нея“, каза Божанков.  \r\nДеница КИТАНОВА", "date": "2019.02.14", "title": "Явор Божанков, БСП: След вчерашния ден Патриотите нямат право да носят това име - или си с българския народ, или си предател - средно положение няма"}
{"url": "http://www.focus-news.net/news/2019/02/14/2623410/mkd-makedoniya-albantsi-vozyat-milo-dzhukanovich-po-ulitsite-na-vashington.html", "text": "В четвъртък пред Конгреса във Вашингтон е забелязан камион с лика на Мило Джуканович и надпис: „Запознайте се с президента на Черна гора. Човек на годината в организираната престъпност“, предава  скопското електронно издание „МКД“ . \r\nСпоред данните на медията, освен пред Конгреса, камионът е минал и пред  Белия Дом, посолството на Чена гора, представителството на ЕС и Държавния департамент. \r\nАкцията е организирана от млади албанци от Денвър, а на банера на английски пише: „Спрете дискриминацията на албанците в Черна гора“. \r\nПревод и редакция:", "date": "2019.02.14", "title": "„МКД“ (Македония): Албанци „возят“ Мило Джуканович по улиците на Вашингтон"}
{"url": "http://www.focus-news.net/news/2019/02/14/2623407/stara-zagora-kmetat-zhivko-todorov-i-ministar-krasen-kralev-otkrivat-remontiranata-pokrita-lekoatleticheska-zala-v-grada-na-15-fevruari.html", "text": "Министърът на младежта и спорта Красен Кралев и кметът на Стара Загора Живко Тодоров ще открият ремонтираната покрита лекоатлетическа зала в града, която се намира над стадион Берое. Това съобщиха от пресцентъра на  Община Стара Загора . \r\nИзвършен е ремонт на покрива и е положена нова настилка на пистата за бягане. Ремонтиран е и секторът за хоризонтални скокове, монтирано е легенче на скочището за овчарски скок. Подобрена е осветеността на залата с подмяната на осветителните тела в западната ѝ част. \r\nИзпълнител на ремонтните дейности на стойност 490 116 лв. е „Проинвест строй“ ЕООД Пловдив. Средствата са субсидия от бюджета на Община Стара Загора. \r\nЗакритата лекоатлетическа зала е изградена преди повече от 30 г. В началото на 2015 г. залата, на която провеждат тренировки състезателите от Спортен клуб по лека атлетика „Берое“, беше газифицирана и предостави комфорт и удобства за провеждане на пълноценни тренировки през целия зимен период. Благодарение на личната ангажираност на кмета Живко Тодоров и с подкрепата на Общината бяха осигурени средствата за инсталирането на 7 конвектора, които работят на газ и поддържат постоянна температура от 20 градуса. \r\nСлед извършения ремонт на лекоатлетическата писта на стадион Берое през 2013 г., което позволи провеждането на Балканиада по лека атлетика през 2013 г. и Европейско отборно първенство по лека атлетика през 2015 г., както и възстановяването на авторитетния международен лекоатлетически турнир „Самарско знаме“ през 2013 г., това е поредната подкрепа на общинското ръководство за развитието на леката атлетика в Стара Загора. \r\nОфициалното откриване на ремонтираната лекоатлетическа зала ще се състои от от 14.00 ч. на 15 февруари 2019 г.", "date": "2019.02.14", "title": "Стара Загора: Кметът Живко Тодоров и министър Красен Кралев откриват ремонтираната покрита лекоатлетическа зала в града на 15 февруари"}
{"url": "http://www.focus-news.net/news/2019/02/14/2623409/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-fevruari.html", "text": "„Софийска вода” временно ще прекъсне водоснабдяването в някои части на столицата на 15 февруари 2019 г. (петък), съобщиха от пресцентъра на  дружеството . \r\nВъв връзка с подмяна на сградно водопроводно отклонение до бл. 551 ж.к. „Дружба“ 2, се налага спиране на водоподаването от 09.30 до 17.30 часа на клиентите на „Софийска вода”, живеещи в бл. 501, бл. 510, бл. 511, бл. 512.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 511. \r\nВъв връзка с диагностика на уличен водопровод в кв. „Абдовица“, се налага спиране на водоподаването от 09.30 до 16.00 часа на клиентите на „Софийска вода”, живеещи в района на кв. „Абдовица“, от №180 до №230. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Абдовица“ №213. \r\nВъв връзка с монтаж на пожарен хидрант на ул. „Цар Борис III“ с. Казичене, се налага спиране на водоподаването от 10.00 до 16.00 часа на клиентите на „Софийска вода”, живеещи в района на ул. „Цар Борис III“ №38, №42, №40. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.02.14", "title": "„Софийска вода” временно ще прекъсне водоснабдяването в някои части на столицата на 15 февруари"}
{"url": "http://www.focus-news.net/news/2019/02/14/2623412/dobrich-s-narusheno-vodopodavane-do-22-fevruari-sa-abonatite-v-rayona-na-ul-ekzarh-antim-i-ulekzarh-yosif-ul-gen-kiselov-i-ul-georgi-kirkov.html", "text": "С нарушено водоподаване до 22 февруари (без събота и неделя) са абонатите в района на  ул. „Екзарх Антим I“, ул.„Екзарх Йосиф“, ул. „Ген. Киселов“ и ул. „Георги Кирков“ в Добрич, предаде кореспондентът на  Радио „Фокус” – Варна . Причината е прехвърляне към нов водопровод. Спирането на водоподаването ще е в часовете от 08.00 до 17.00.  \r\nЖулиета НИКОЛОВА", "date": "2019.02.14", "title": "Добрич: С нарушено водоподаване до 22 февруари са абонатите в района на  ул. „Екзарх Антим I“, ул.„Екзарх Йосиф“, ул. „Ген. Киселов“ и ул. „Георги Кирков“"}
{"url": "http://www.focus-news.net/news/2019/02/14/2623411/plamen-velinov-natsionalno-sdruzhenie-na-tsvetarite-tsenite-na-rozite-se-uvelichavat-priblizitelno-s-1-lv-na-dneshniya-praznik.html", "text": "Цените на розите се увеличават приблизително с 1 лв. Това каза управителят на Национално сдружение на цветарите Пламен Велинов, в интервю за  Агенция „Фокус“   по повод Свети Валентин. „Цените са различни, като за еквадорските рози варират от 2 лв. до 3.20 - 3.40 лв. за брой“, заяви Пламен Велинов. Той обясни, че това са напълно нормални цени. „В момента са малко по-скъпи хризантемите и розите, но това си е световна тенденция. Цената на холандската рози се повишава и специално търсенето на рози е по-голямо“, посочи управителят на Национално сдружение на цветарите. Той отбеляза, че няма промяна при цените на лалетата. \r\nПо думите му самите доставчици от Еквадор също повишават цената, но това е само за 14-ти февруари. „Тази стойност е обособена и от холандската борса, където търсенето е по-голямо, но производството е по-малко и за това цените са такива“, каза Велинов, като посочи, че всичко зависи от търсенето и предлагането. \r\nСпоред Пламен Велинов повечето хора закупуват цветя за празника в последния момент. „Има хора, които са забравили или имат достатъчно ангажименти, за това днес повечето се сещат да вземат цветя и вино“, каза още той. Той подчерта, че в Българи повечето празнуват Деня на влюбените от куртоазия, а не както в чужбина. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.14", "title": "Пламен Велинов, Национално сдружение на цветарите: Цените на розите се увеличават приблизително с 1 лв. на днешния празник"}
{"url": "http://www.focus-news.net/news/2019/02/14/2623406/parlamentat-othvarli-predlozheniyata-na-dps-v-izborniya-kodeks-za-uvelichavane-na-broya-sektsii-v-stranite-izvan-es.html", "text": "Парламентът отхвърли предложенията на ДПС в Изборния кодекс за увеличаване на броя секции в страните извън ЕС, предаде репортер на  Агенция „Фокус“ . От ДПС предлагаха да се даде възможност по преценка на дипломатическите и консулските представителства в страните извън ЕС, да бъдат образувани избирателни секции извън представителствата, когато не по-малко от 40 избиратели са подали заявление за гласуване. С отхвърлянето на предложението се запазват сегашните правила, според които в страни извън ЕС могат да се разкрият до 35 избирателни секции.  \r\nДеница КИТАНОВА", "date": "2019.02.14", "title": "Парламентът отхвърли предложенията на ДПС в Изборния кодекс за увеличаване на броя секции в страните извън ЕС"}
{"url": "http://www.focus-news.net/news/2019/02/14/2623416/mvr-edin-chovek-e-zaginal-a-19-drugi-sa-raneni-pri-katastrofi-prez-izminaloto-denonoshtie.html", "text": "Един човек е загинал, а 19 други са ранени при катастрофи през изминалото денонощие. Това съобщиха от  МВР . В страната са регистрирани 11 произшествия. В София са станали 40 леки и 1 тежък пътен инцидент. При тях един човек е пострадал, загинали няма.", "date": "2019.02.14", "title": "МВР: Един човек е загинал, а 19 други са ранени при катастрофи през изминалото денонощие"}
{"url": "http://www.focus-news.net/news/2019/02/14/2623417/ek-klyuchovo-sporazumenie-za-modernizirane-pravilata-za-avtorskoto-pravo-v-evropa.html", "text": "Европейският парламент, Съветът и Европейската комисия постигнаха снощи политическо споразумение за осъвременяване правилата за авторското право в епохата на цифровите технологии. Ползите за всички сектори на творчеството, медиите, изследователите, преподавателите, институциите за културно наследство и гражданите ще бъдат осезаеми, съобщава  предсавителството на ЕК в България . \r\nПредварителното споразумение между законодателните институции на ЕС адаптира разпоредбите за защита на авторските права към днешния свят, в който музикалните онлайн стрийминг услуги, платформите за видео по заявка, агрегаторите на новини и платформите за споделяне на потребителско съдържание се превърнаха в основни портали за достъп до творби на изкуството или журналистически статии.  \r\n\"Дългоочакваното приемане на директивата за авторското право е повратен момент за нашия Цифров единен пазар. С предоставянето на по-ясна правна рамка, адекватна на цифровия свят, ще се подсилят секторите на културата и творчеството, носейки добавена стойност за европейските граждани\", заяви българският комисар по цифровата икономика и цифровото общество Мария Габриел.  \r\nНовата директива подпомага творците и работещите в музикалната и аудиовизуалната сфера, които ще имат по-силна позиция пред интернет платформите да контролират разпространението на авторско съдържание от онлайн потребителите и да получават възнаграждение за него. Ще се улесни възможността за авторите да сключват договори и получаване на приходи от генерираните печалби на интернет платформите. Европейските издатели на вестници ще се възползват от ново право да преговарят по какъв начин се извършва повторната употреба на тяхното съдържание в онлайн платформите. Журналистите ще имат по-големи възможности да получават дял от приходите, генерирани от публикациите, четени от потребителите в интернет. Ползи ще има и за потребителите благодарение на новите правила за лицензиране, които ще им позволяват законно да споделят онлайн съдържание със защитени авторски права в платформи като YouTube или Instagram. Правото на свободно изразяване на потребителите се гарантира с предпазни мерки, когато качват видеоматериали със защитено авторско съдържание, включително \"мемета\" или пародии. Потребителските интереси се запазват, чрез ефективни механизми за бързо обжалване на всяко необосновано премахване на тяхно съдържание от страна на платформите.  \r\nСпоразумението предстои да бъде формално потвърдено от Европейския парламент и Съвета на ЕС идните седмици.", "date": "2019.02.14", "title": "ЕК: Ключово споразумение за модернизиране правилата за авторското право в Европа"}
{"url": "http://www.focus-news.net/news/2019/02/14/2623418/stara-zagora-146-g-ot-obesvaneto-na-apostola-na-svobodata-vasil-levski-shte-badat-otbelyazani-v-grada.html", "text": "На 19 февруари 2019 г. България отбелязва 146 г. от обесването на Апостола на свободата Васил Левски. Община Стара Загора, Старозагорски военен гарнизон и Старозагорска митрополия организират програма в памет на Левски, която започва със заупокойна света литургия в памет на йеродякон Игнатий от 09.00 часа  в Митрополитски храм „Св. Димитър\". Това съобщиха от пресцентъра на  Общината . \r\nОбщоградският ритуал с поднасяне на венци и цветя ще бъде от 11.00 ч пред паметника на Апостола. Водещ на събитието е Ивелин Керанов, като по традиция и тази година, в памет на своя патрон,  рецитал ще изнесат  и учениците от СУ „Васил Левски“ в Стара Загора. \r\nРегионалният исторически музей (РИМ) в Стара Загора също е подготвил по повод 146-годишнината от гибелта на Апостола \r\nМузеен обект „Хилендарски метох“ ще бъде отворен безплатно за посетители до 15 февруари 2019 г. и на 19 февруари 2019 г., с работно време от 09.30 ч. до 17.30 ч. \r\nДо 15 февруари 2019 г. РИМ организира, по предварителна заявка, Mузейно-образователна програма „Заветите на Апостола“, включваща платена специализирана беседа и занимателни игри в „Хилендарски метох“. Желаещите могат да заявят участието си на телефони: 042/919 214; 0884/477 060; 0884/477 128. Образователнатa програма няма да бъдe провежданa на 19 февруари 2019 г., поради големия посетителски поток. \r\nПрограма на Детски отдел при библиотека „Родина” до 19 февруари 2019 г.; \r\n- 15 февруари 2019 г., 10.45 ч. - Детски отдел на гости във 2 б клас в IX ОУ „Веселин Ханчев” - „Левски“ – мултимедийна презентация, викторина, изготвяне на квилт; \r\n- 18 февруари 2019 г., 09.00 ч. - Детски отдел на библиотека „Родина” гостува на 4 а клас в IX ОУ „Веселин Ханчев” - „Васил Левски – спомени, мисли, житейски факти“ - мултимедийна презентация, интерактивна викторина с лапбук, литературно четене. „Помним те, Апостоле!“ - децата пишат за Левски; \r\n- 19 февруари 2019 г., 10.00 ч. - Детски отдел на библиотека „Родина” гостува на 3 в клас в СУ „Иван Вазов“ \r\n„Ти се раздаваше на всички, на себе си – нито веднъж” – мултимедийна презентация, викторина, изготвяне на пано, литературно четене. \r\n- 19 февруари 2019 г., 11.15 ч. - Детски отдел на библиотека „Родина” гостува на 2 а клас в IX ОУ „Веселин Ханчев” с „Левски“ – мултимедийна презентация, викторина, оцветяване на рисунки със сцени от живота на Дякона. \r\nПрограма на  СУ „Васил Левски“, свързана с отбелязване на годишнината от обесването на Апостола; \r\n- 18-21 февруари 2019 г. - Провеждане на час на класа, посветен на годишнината от гибелта на Левски;  \r\n- 18 февруари 2019 г. - „Към безсмъртието най-прекия път“ - рецитал и представяне на презентация „Паметниците на Левски в България и по света“; \r\n- 18 февруари 2019 г. - Изложба на рисунки във фоайето на  училището на тема „Рисуваме Левски“; \r\n- 19 февруари 2019 г. - Поднасяне на цветя  пред  паметната  плоча  на  Левски  в  училището; Участие в общоградското поклонение пред  паметника  на Апостола; Състезание „ Знам за Апостола“с участието на ученици от шести клас; „Любимите песни на Апостола“ - открит урок по музика; Състезание „Лъвски скок“;\t\t\t\t\t           \r\n27 февруари 2019 г. - Провеждане на открит урок по история в седми клас.", "date": "2019.02.14", "title": "Стара Загора: 146 г. от обесването на Апостола на свободата Васил Левски ще бъдат отбелязани в града"}
{"url": "http://www.focus-news.net/news/2019/02/14/2623420/kaloyan-pargov-bsp-sofiya-pp-gerb-se-opitvat-da-zamazhat-problemite-s-usloviyata-na-trud-i-izvanrednite-smeni-na-shofyorite-v-stolichniya-gradski-transport.html", "text": "ПП ГЕРБ се опитват да замажат проблемите с условията на труд и извънредните смени на шофьорите в Столичния градски транспорт. Това каза пред журналисти председателят на БСП-София и лидерът на групата на социалистите в Столичния общински съвет, предаде репортер на  Агенция „Фокус“ . „Аз много благодаря на медиите, че се добрахте до шофьорите с жълти жилетки, за да чуете от първа ръка, това, което вчера беше изнесено от Комисията по транспорт“, каза Паргов. „Опитът на ПП ГЕРБ беше да замаже проблема под формата, че се работи. Искаме разговорите с тези хора да продължат и не само с лидерите в транспорта, защото очевидно, че претенциите на тези хора не са удовлетворени от гледна точка на условията на труд“, допълни лидерът на социалистите в СОС. „Този въпрос ще го поставяме още и още, докато им се обърне внимание. В 21 век не можем да говорим за такъв тип отношение към работника“, подчерта Паргов. „Надявам се, че Столична община все ще намери начин за увеличение на заплатите в този сектор, който носи пряка отговорност за здравето на всички пътници в Столичния градски транспорт“, изтъкна той. Според него условията на труд на шофьорите в сектор „Транспорт“ в София са под всякаква критика и отбеляза, че недостигът на работни служители налага и заработване на извънредни смени от страна на работниците. „Говорим от 30 до 100 часа месечно и 300 до 500 часа годишно, което е живо нарушение“, посочи той.  \r\nДаяна ДЮЛГЕРОВА", "date": "2019.02.14", "title": "Калоян Паргов, БСП-София: ПП ГЕРБ се опитват да замажат проблемите с условията на труд и извънредните смени на шофьорите в Столичния градски транспорт"}
{"url": "http://www.focus-news.net/news/2019/02/14/2623419/plamen-velinov-natsionalno-sdruzhenie-na-tsvetarite-rozata-e-nay-tachenoto-tsvete-za-denya-na-vlyubenite.html", "text": "На пазара има всички видове рози, защото това е най-таченото цвете за Деня на влюбените. Това каза управителят на Национално сдружение на цветарите Пламен Велинов, в интервю за  Агенция „Фокус“   по повод Свети Валентин. „Има също така и лалета, и хризантеми, като всичко е внос, разбира се“, заяви Пламен Велинов. Той поясни, че се внасят цветя от почти цял свят, но предимно от Еквадор, Кения и Холандия. \r\n„Всичко се купува като цветя, дори и в саксии, но като че ли по-малко, защото класиката е червена розата“, каза управителят на Национално сдружение на цветарите.  \r\nПо думите му на пазара за цветя се търсят и по-нестандартни и нови оформления на букетите. „Това е въображението на всеки аранжор, как би поднесъл един букет или няколко рози, и как ще бъдат оформени. Именно за това е строго индивидуално. На свободния пазар конкуренцията е голяма и всеки търси нещо ново и по-различно и дори разкрепостено, защото ако отидете на пазара „Димитър Петков“, там всички цветя са еднотипни, но в центъра и бутиците вече ще видите по-различни неща“, посочи Велинов.  \r\n„На 8-ми март, когато е деня на майката и на жената, в България се закупуват най-много цветя“, добави той.  \r\nИрина ИВАНОВА", "date": "2019.02.14", "title": "Пламен Велинов, Национално сдружение на цветарите: Розата е най-таченото цвете за Деня на влюбените"}
{"url": "http://www.focus-news.net/news/2019/02/14/2623414/api-nahodki-otkriti-pri-stroitelstvoto-na-avtomagistrala-struma-se-predstavyat-na-natsionalnata-izlozhba-balgarska-arheologiya-2018.html", "text": "Археологически находки, разкрити при строителството на автомагистрала „Струма“ край село Покровник, са част от експонатите в националната изложба „Българска археология 2018“. Това съобщиха от пресцентъра на  Агенция „Пътна инфраструктура“  (АПИ). Традиционната експозиция с най-интересните и впечатляващи проучвания се открива в Националния археологически институт с музей при БАН.  \r\nВ изложбата, която ще продължи до 14 април, може да се видят находки, намерени при проучването на селище от римската и късноантичната епоха край Покровник. Откритите ценности са над 2700. Сред тях са над 1400 монети, керамични съдове и метални предмети. Част от тях ще бъдат представени на изложбата. От 2016 г. досега за археологически проучвания само в участъка между Благоевград и Крупник от автомагистрала „Струма“ Агенция „Пътна инфраструктура“ осигури над 3 млн. лв. \r\nПрез миналата година освен на АМ „Струма“ започнаха археологически проучвания и по трасето на автомагистрала „Хемус“ - в отсечката между п. в. „Белокопитово“ и с. Буховци, на път I-8 Калотина - София и път I-1 в участъка Видин - Димово - Ружинци - Монтана. Общата им стойност е за близо 935 000 лв. \r\nПрез 2019 г. предстои преместване и теренна консервация на археологическите ценности с експозиционна стойност, открити край с. Покровник. Откритите римска фамилна гробница и раннохристянската църква ще бъдат преместени, а на място ще бъдат запазени частите от римската вила и баня, които са извън трасето на автомагистрала „Струма“. На 8 февруари подготвеният проект е изпратен за съгласуване в Националния институт по недвижимо културно наследство, каквито са изискванията на Закона за културното наследство. През следващите месеци ще се извършват и археологически проучвания на обходния път на Габрово, на пътя Видин - Димово - Ружинци - Монтана, Мездра - Ботевград и на обходния път на Поморие. Индикативната стойност на археологическите дейности, които ще се финансират от АПИ през 2019 г., е близо 8 млн. лв.", "date": "2019.02.14", "title": "АПИ: Находки, открити при строителството на автомагистрала „Струма“, се представят на националната изложба „Българска археология 2018“"}
{"url": "http://www.focus-news.net/news/2019/02/14/2623408/predsedatelyat-na-narodnoto-sabranie-tsveta-karayancheva-izprati-saboleznovatelen-adres-do-predsedatelya-na-parlamenta-na-makedoniya-talat-dzhaferi.html", "text": "Председателят на Народното събрание Цвета Караянчева изпрати съболезнователен адрес до председателя на парламента на Република Северна Македония Талат Джафери по повод автобусната катастрофа, довела до човешки жертви. Това съобщиха от пресцентъра на  Народното събрание . \r\n\"Позволете ми да изразя моите и на колегите ми народни представители от 44-ото Народно събрание на Република България съболезнования и съчувствие към близките и семействата на жертвите, към Вас и към депутатите от парламента на Републиката\", пише Цвета Караянчева. \"Солидарни сме с Вас и Ви уверяваме, че не сте сами в тези мигове на изпитания\", заявява тя.  \r\nПредседателят на парламента изразява убедеността си, че властите в страната полагат всички необходими грижи, за да могат близките на загиналите да превъзмогнат болката от невъзвратимата загуба. \"Искрена е и надеждата ни за скорошно възстановяване на ранените при катастрофата граждани\", се посочва в съболезнователния адрес.", "date": "2019.02.14", "title": "Председателят на Народното събрание Цвета Караянчева изпрати съболезнователен адрес до председателя на парламента на Македония Талат Джафери"}
{"url": "http://www.focus-news.net/news/2019/02/14/2623422/razgrad-70-godishna-zhena-ot-selo-getsovo-e-stanala-zhertva-na-telefonna-izmama.html", "text": "70-годишна жена от село Гецово е станала жертва на телефонна измама. Това съобщиха от  ОДМВР-Разград . Около 13 часа на 13 февруари тя получила обаждане на стационарния телефон, с което била въведена в заблуждение за провеждаща се полицейска операция по залавяне на телефонни измамници. „За да помогне“, възрастната жена оставила в найлонова торбичка пред вратата си сумата от 200 лв. По случая е образувана проверка по чл.209, ал.1 от НК.", "date": "2019.02.14", "title": "Разград: 70-годишна жена от село Гецово е станала жертва на телефонна измама"}
{"url": "http://www.focus-news.net/news/2019/02/14/2623415/obshtestveniyat-savet-kam-tsik-izbornite-pravila-ne-sledva-da-badat-promenyani-po-malko-ot-edna-godina-predi-izbori.html", "text": "Изборните правила не следва да бъдат променяни по-малко от една година преди избори. Това се посочва в становище на  Обществения съвет към Централната избирателна комисия (ЦИК)  по повод предложенията за промени в Изборния кодекс. \r\nОбщественият съвет акцентира, че  приема направените предложения за промени като воля на законодателя за постигане на по-голяма балансираност и ефективност при осигуряване на равноправен и равностоен процес по основното демократично право да избираш и да бъдеш избиран . Съветът отбелязва, че в срок по-малък от една година преди провеждането на избори не би следвало да бъдат променяни изборните правила и добавят, че внасянето на предложения за промени по същество между двете четения на законопроекта е в нарушение на правилата и добрите стандарти на законотворчеството.  \r\n1. Предложенията за машинно гласуване в значително по-голям брой секции спрямо досегашния опит и то секции с голям брой избиратели и без тези, в които то е практически неприложимо на този етап, ще позволи да се покаже потенциала на този вид гласуване за ограничаване на субективния фактор при отчитане на резултатите и намаляване броя на недействителните гласове. Според съвета Машинното гласуване би оптимизирало работата на изборната администрация по време на процеса на гласуване и би минимизирало грешките при отчитането на резултатите. Положителният опит от машинно гласуване ще позволи бързо разширяване на обхвата на новата технология, като в същото време идеята за изцяло такова гласуване без хартиени бюлетини на изборите през 2019 г. в цялата страна е нереалистична. Важно е да се отбележи, че  . \r\n2. От съвета посочват, че употребата на преференциално гласуване има значителен ръст с всеки изминал вид избори и в известен смисъл би могло да има позитивен ефект в борбата с гражданската апатия. От съвета смятат, че е  . Трябва да бъдат проучени добри практики и ЦИК да бъде ангажиран с активна информационна кампания. Проблемите, които бяха регистрирани в предходните изборни цикли (като явлението 15/15), най-вече се дължат на слабата информираност на гражданите и на липсата на кампания или отчетливо негативна такава от страна на някои от политическите партии. Очакваме законодателят да избере най-добрата от възможните промени в съдържанието на бюлетината, която би ограничила този феномен, изтъкван като основен аргумент срещу преференциалното гласуване. \r\n3. Съветът посочва, че  .  \r\n4. Общественият съвет към ЦИК очаква от правителството и администрацията да участва активно в дебат за използването на нови технологии за гласуване.  С оглед съмненията, които гравитират в публичното пространство, относно сигурността и рисковете при реализацията на такова решение, е важно държавната администрация да продължи да развива капацитет за развитието на новите технологии и чуждестранния опит от прилагането им. Същевременно е изключително важно отлагането на въвеждането на дистанционно електронно гласуване да не е за неопределено време, а със заявена от законодателя и правителството ясна и разписана рамка и пътна карта. \r\n5.  .", "date": "2019.02.14", "title": "Общественият съвет към ЦИК: Изборните правила не следва да бъдат променяни по-малко от една година преди избори"}
{"url": "http://www.focus-news.net/news/2019/02/14/2623423/montana-ot-doma-na-79-godishen-zhitel-na-selo-sumer-e-izvarshena-krazhba-na-5-000-lv.html", "text": "В дните от края на януари и до началото на февруари 2019 г. от дома на 79-годишен жител на монтанското село Сумер е извършена кражба на сумата от 5 000 лв. Това съобщиха от  ОДМВР-Монтана . Извършителят на кражбата е използвал момента, докато собственикът се намирал на тавана на къщата си и е показвал на друг мъж какъв ремонт е необходим на покрива. По случая е образувано досъдебно производство по чл. 194 ал. 1 от НК.", "date": "2019.02.14", "title": "Монтана: От дома на 79-годишен жител на село Сумер е извършена кражба на 5 000 лв."}
{"url": "http://www.focus-news.net/news/2019/02/14/2623425/montana-73-godishen-mazh-ot-grada-e-stanal-zhertva-na-telefonna-izmama-s-4-000-lv-i-okolo-2-000-evro.html", "text": "На 13 февруари 2019 г. в 15.07 ч. в ОДМВР-Монтана е получен сигнал от 54-годишен монтански жител, който съобщил, че 73-годишният му чичо е станал жертва на телефонна измама. Това съобщиха от  ОДМВР-Монтана . Сигналът е посетен на място, при което е установено, че същия ден между 12,00 ч. и 12,40 ч. неизвестен извършител се обадил на домашния телефон на потърпевшия, като се представил за служител в полицията и под предлог, че са необходими парични средства за залавяне на телефонни измамници, убедил мъжа да остави торбичка, съдържаща сумата от 4 000 лв, около 2 000 евро, златна монета и златни обици в близост до уличен контейнер, намиращ се срещу жилището му. Впоследствие мъжът установил, че е станал жертва на телефонна измама. По случая е образувано досъдебно производство за извършено престъпление по чл. 209 от НК.", "date": "2019.02.14", "title": "Монтана: 73-годишен мъж от града е станал жертва на телефонна измама с 4 000 лв. и около 2 000 евро"}
{"url": "http://www.focus-news.net/news/2019/02/14/2623421/sds-parlamentat-shte-izvarshi-edno-ot-nay-golemite-posegatelstva-varhu-demokratichniya-izboren-protses-ako-prieme-predlozhenieto-na-dps-koeto-obezsmislya-preferentsiite.html", "text": "Днес българският парламент ще извърши едно от най-големите посегателства върху демократичния изборен процес, ако приеме предложението на ДПС за преференциите, с което те на практика се обезсмислят. Това се посочва в  позиция на СДС  във връзка с гласуваните на второ четене промени в Изборния кодекс. Според СДС гласуването на тези промени от мнозинството ще покаже по един безспорен начин определени зависимости.  \r\n„Възможността на гражданите реално да пренареждат листите и да избират най-предпочитаните от тях кандидати, ще бъде отнета, за сметка на партийната воля. Избирателите не са стадо, което да върви кротко по начертаната пътека, а граждани, с права да избират най-добрите кандидати, според собствената си преценка. \r\nХаресва ли ни или не на политическите партии, в референдума преди няколко години българите заявиха по един категоричен начин, че мажоритарният вот име по сърце, а днес ще им се отнеме и малката възможност да го упражнят. А гласуването с преференции дава повече възможност от чистия мажоритарен вот, да се изберат подходящите личности“, отбелязват от СДС. \r\nОт партията заявяват, че погазването на волята на хората  и на демократичните практики, ще сложи срамно петно на българския парламентаризъм. \r\n„Да се отнемат постижения на демокрацията е равно на авторитаризъм!“, подчертават от СДС. \r\n„Освен отнемането на възможността за избор с преференции, парламентът за пореден път отлага машинно гласуване, за което отдавна настоява СДС. Отхвърлени в правната комисия са и предложенията за актуализация на избирателните списъци и публичен регистър на избирателите. \r\nОтчитайки тези факти, СДС е сериозно притеснена, че вместо градация на демократичните постижения, за които винаги сме ратували и работили, наблюдаваме деградация на основните принципи на демокрацията, и то в най-важния ѝ процес - изборния“, пише още в позицията на партията.", "date": "2019.02.14", "title": "СДС: Парламентът ще извърши едно от най-големите посегателства върху демократичния изборен процес, ако приеме предложението на ДПС, което обезсмисля преференциите"}
{"url": "http://www.focus-news.net/news/2019/02/14/2623413/ana-mpa-voenniyat-ministar-na-gartsiya-se-sreshtna-s-kolegite-si-ot-turtsiya-i-makedoniya.html", "text": "Двустранните въпроси и мерките за изграждане на доверие между Гърция и Турция бяха във фокуса на среща, проведена в сряда в Брюксел между министъра на отбраната на Гърция Евангелос Апостолакис и турския му колега Хулуси Акар в кулоарите на министерската среща на НАТО, предава  гръцката държавна агенция АНА-МПА . \r\n Апостолакис заяви, че срещата с Акар е пряка последица от скорошното посещение на премиера на Гърция Алексис Ципрас в Анкара, където той се срещна с турския президент Реджеп Тайип Ердоган. \r\n„Обсъдихме двустранни въпроси и прилагането на меморандума от 1988 г. Папулия-Илмаз“, каза Апостолакис. \r\n„Също така се съгласихме да насрочим в близко бъдеще среща между делегации на двете страни, за да се създаде рамка, в която мерките за изграждане на доверие могат да бъдат предприети“, добави той. \r\nОтносно срещата си с министъра на отбраната на Северна Македония Радмила Шекеринска, Апостолакис каза, че разговорът е бил съсредоточен върху въпроси, свързани с прилагането на чл. 17 от Преспанския договор и относно възможността за прокарване на съществуващата двустранна програма за военно сътрудничество с оглед на присъединяването на Скопие към НАТО. \r\nВ този контекст, Апостолакис обясни, \"дадох ясно да се разбере, че гръцките въоръжени сили биха могли да помогнат на тези от съседната ни държава\", за да постигнат \"бързо и гладко приспособяване към Алианса\". \r\nПревод и редакция:", "date": "2019.02.14", "title": "АНА-МПА: Военният министър на Гърция се срещна с колегите си от Турция и Македония"}
{"url": "http://www.focus-news.net/news/2019/02/14/2623424/banka-dsk-i-ekspresbank-s-nagradi-za-nay-krupen-korporativen-partnyor-na-sos-detski-selishta-balgariya.html", "text": "Банка ДСК и Експресбанк с награди за най-крупен корпоративен партньор на SOS Детски селища България. Това съобщиха от  Сдружение SOS Детски селища България . На официална церемония, която се състоя на 12 февруари 2019 г. в Централния военен клуб в София, Сдружение SOS Детски селища България раздаде за трети път годишните си награди „Едно семейство“, с които организацията отличава своите най-лоялни, щедри и дългогодишни партньори и съмишленици. \r\nОснование за специалната награда, връчена на всяка от двете банки, е подкрепата им за сдружението, насочена към подпомагане на деца и младежи в риск, и осигуряване на равен старт и по-добър живот за тях.  \r\nПартньорството на Банка ДСК с SOS Детски селища България датира от края на 2010 г., като общата сума, дарена за времето до края на миналата година възлиза на близо 2 175 000 лева. Част от нея са дарения, набрани чрез банкоматите на банката, друга част е ежегодното корпоративно спонсорство от страна на банката за две SOS приемни семейства, а трета представляват лични дарения на служителите.  \r\nПартньорството на SOS Детски селища с Експресбанк датира от края на 2017 г., като  само за една година са набрани близо 450 000 лв. Част от средствата са предоставени от Експресбанк, а останалите постъпват като дарения през банкоматите на банката. Набираните суми през АТМ устройствата на Експресбанк са сравнително устойчиви – около 30 000 лв. месечно и се използват за покриване на нуждите на 532 деца и младежи, обхванати във всички програми и проекти на сдружението.  \r\nНаградите за най-крупен корпоративен партньор бяха връчени от Веселин Комитов, Заместник-председател на УС на SOS Детски селища България, а Главният изпълнителен директор на Банка ДСК Виолина Маринова беше изключително щастлива да приеме наградите от името на двете банки. \r\n„Както знаете, през миналия месец Банка ДСК придоби Експресбанк. Радвам се да заявя, че подкрепата ни за SOS Детски селища е само една от пресечните точки в дейностите на двете институции - доказателство за общите ни ценности, които вярваме, ще поставят здравата основа на общото ни успешно бъдеще. От името на двете институции благодаря за наградите, които приемаме като искрено признание за успешното партньорство със SOS Детски селища, чрез което подкрепяме дейностите и проектите на сдружението. Ние в банковия сектор говорим за ефективност на дейността и възвръщаемост на инвестициите, но не мисля, че има по-стойностна от ефективността на подкрепата, оказана за нуждаещ се, или от възвръщаемостта на инвестицията в доброто и бъдещето, които ние реализираме заедно с Вас, скъпи партньори и приятели от SOS Детски селища“, заяви г-жа Маринова при приемането на наградите.", "date": "2019.02.14", "title": "Банка ДСК и Експресбанк с награди за най-крупен корпоративен партньор на SOS Детски селища България"}
{"url": "http://www.focus-news.net/news/2019/02/14/2623426/prezidentat-na-sarbiya-aleksandar-vuchich-shte-udostoi-premiera-boyko-borisov-s-ordenat-na-republika-sarbiya-na-15-fevruari.html", "text": "Президентът на Сърбия Александър Вучич ще удостои премиера Бойко Борисов с „Орденът на Република Сърбия“ утре, 15 февруари, когато страната чества и националния си празник - Денят на държавността на Република Сърбия. Това съобщиха от  правителствената информационна служба . \r\n„Орденът на Република Сърбия“ е най-високото държавно отличие в страната. Той ще бъде връчен на официална церемония в Белград, а мотивите за връчването му са за изключителни заслуги на министър-председателя Бойко Борисов за развиването и затвърждаването на миролюбивото сътрудничество и приятелските отношения между Република Сърбия и Република България.", "date": "2019.02.14", "title": "Президентът на Сърбия Александър Вучич ще удостои премиера Бойко Борисов с  „Орденът на Република Сърбия“ на 15 февруари"}
{"url": "http://www.focus-news.net/news/2019/02/14/2623427/chez-balgariya-be-otlichena-kato-nay-znachim-korporativen-partnyor-na-sos-detski-selishta-balgariya-kompaniyata-dari-na-organizatsiyata-10-000-leva-prez-2018-g.html", "text": "ЧЕЗ България получи приз в категория „Най-значими корпоративни партньори на SOS Детски селища България за 2018 г.“ по време на годишните награди на организацията, които бяха раздадени на 12 февруари във Военния клуб в София. Това съобщиха от пресцентъра на  компанията . През 2018 г. ЧЕЗ България дари 10 000 лева за покриване на сметките за електричество, което я позиционира като бронзов партньор на SOS Детски селища България. Успешното партньорство между двете организации продължава вече три години. \r\n„Радвам се, че това партньорство се превърна в традиция. За ЧЕЗ грижата за младите хора е от първостепенно значение, защото те са бъдещето на страната. Гордеем, се че имаме принос да помогнем на децата в нужда да живеят в уютни и светли домове“, каза Карел Крал, регионален мениджър на ЧЕЗ за България. \r\nКомпаниите от Групата ЧЕЗ в България са разработили и следват дългосрочна политика за подкрепа на младите хора и местните общности чрез различни инициативи като спонсорства, дарения и доброволчески труд. Компанията е една от първите, които се включиха в дуалната форма на обучение по електротехника в България, а в момента се провежда конкурсът „Стани стипендиант на ЧЕЗ“, чиято цел е да подпомогне най-талантливите дванайсетокласници в професионалните гимназии в Западна България.", "date": "2019.02.14", "title": "ЧЕЗ България бе отличена като най-значим корпоративен партньор на SOS детски селища България, компанията дари на организацията 10 000 лева през 2018 г."}
{"url": "http://www.focus-news.net/news/2019/02/14/2623428/varna-po-molba-na-veshtite-litsa-se-otlaga-deloto-za-dobiva-na-gaz-v-na-nahodishte-spasovo-v-blok-dobrich.html", "text": "Административен съд – Варна се произнесе с определение от 14 февруари 2019 г. по адм. дело № 1060/2018 г. по описа на съда, с което пренасрочи съдебното заседание от 5 март 2019 г. за 14 май 2019 г. от 11.00 часа. Това съобщиха от  съда . \r\nПроизнасянето е по постъпила молба от вещите лица по комплексната СТЕ, за отлагане на съдебното заседание, предвид големия обем от работа и необходимостта от оглед на площадката, който може да се извърши само при подходящи климатични условия.   \r\nПрипомням, че производството е образувано по жалба от „Русгеоком“ ЕАД срещу Решение № ВА-1/01.02.2018 г. на Директора на Регионалната инспекция по околната среда и водите – Варна. С протоколно определение от 13 ноември 2019 г. съдът назначи комплексна съдебно-техническа експертиза с вещи лица хидрогеолог, сондажен инженер, геолог, химик и геолог-геофизик, както и здравно-екологична експертиза.", "date": "2019.02.14", "title": "Варна: По молба на вещите лица се отлага делото за добива на газ в на находище „Спасово“ в блок „Добрич“"}
{"url": "http://www.focus-news.net/news/2019/02/14/2623431/haskovo-obshtinata-organizira-ritual-po-povod-146-godini-ot-gibelta-na-vasil-levski.html", "text": "По повод 146 години от гибелта на Васил Левски, Община Хасково организира на 19 февруари 2019 г. (вторник), от 11.00 часа, тържествен ритуал по полагане на венци и цветя пред паметника на Васил Левски (в двора на СУ \"Васил Левски\"). Общината отправя покана към гражданите, институциите, обществените организации и политическите партии да се присъединят към инициативата. Това съобщиха от  Община Хасково . \r\nОт 18.00 часа в Театър \"Иван Димов\" студенти от НАТФИЗ и департамент \"Театър\" на Нов български университет ще представят Музикално-поетичен възрожденски спектакъл \"Памет\". Режисура: Владимир Мастиков. По текстове на: Христо Ботев, Иван Вазов, Пейо Яворов и др. \"Памет\" е съчетание на театрално поставена поезия, придружена от акапелни изпълнения на български народни песни - \"Зайди, зайди\", \"Женала е дюлбер Яна\", \"Даваш ли, даваш Балканджи Йово\" и др., пластически етюди, атрактивна сценография и автентично фолклорно облекло. Вход свободен.", "date": "2019.02.14", "title": "Хасково: Общината организира ритуал по повод 146 години от гибелта на Васил Левски"}
{"url": "http://www.focus-news.net/news/2019/02/14/2623432/prof-georg-kraev-folklorist-balgarskiyat-selyanin-ne-mozhe-bez-lozya-nyama-praznik-bez-vino-v-obredniya-kalendar.html", "text": "Българският селянин не може без лозя, няма празник без вино в обредния календар. Това каза в дневния блок „Добър ден“ на  Радио „Фокус“  фолклористът проф. Георг Краев. „Ако имаш лозе и не се грижиш за него се смята за много лошо и вещае бедност. България, и по-специално Пловдив, е мястото, където за първи път се е отгледала лозата по тракийските земи от трак, който е бил любимец на богинята на плодородието. Той е първият, който засажда лозата, а щом има лоза, има и вино. Без значение какъв е поводът – сватба, кръщене, погребение или помен – без вино не се минава. Велина работа е виното“, обясни той. Проф. Георг Краев каза още, че правенето на вино е труден занаят. Това е умение, което изисква голяма грижа за лозята, уточни фолклористът.  \r\nМилослава АНГЕЛОВА", "date": "2019.02.14", "title": "Проф. Георг Краев, фолклорист: Българският селянин не може без лозя, няма празник без вино в обредния календар"}
{"url": "http://www.focus-news.net/news/2019/02/14/2623435/kaloyan-pargov-bsp-sofiya-v-poslednite-dva-mesetsa-ima-5-intsidenta-v-stolichniya-gradski-transport-no-nikoy-nishto-ne-kazva-za-tova.html", "text": "В последните два месеца има 5 инцидента в Столичния градски транспорт, но никой нищо не казва за това. Това каза пред журналисти председателят на БСП-София и лидерът на групата на социалистите в Столичния общински съвет, предаде репортер на  Агенция „Фокус“ . „В последните два месеца има 5 инцидента, но никой нищо не се казва за това. Те са свързани с масовия градски транспорт, с шофьори и катастрофи. За съжаление, за злощастния инцидент с тролея, в който загина един достоен архитект, не чухме каква е причината. Някой от вас, ако е чул - да каже?“, коментира той. По думите му има шофьори в Столичния градски транспорт, които са почивали само по 3 дни в месеца. „Това е риск за здравето на тези хора, който се пренася за всички граждани, ползващи услугите“, посочи Паргов. Според него е задължително инспекциите по труда да влезнат за проверки и констатациите да бъдат публично оповестени. Лидерът на групата на социалистите в СОС обясни, че на провелата се на 13 февруари среща на Комисия по транспорт, ръководителят на Столичния градски транспорт Евгени Ганчев е признал, че нарушения в сектора има, а наложените санкции ще бъдат от 1 500 до 30 000 лв.  \r\nДаяна ДЮЛГЕРОВА", "date": "2019.02.14", "title": "Калоян Паргов, БСП-София: В последните два месеца има 5 инцидента в Столичния градски транспорт, но никой нищо не казва за това"}
{"url": "http://www.focus-news.net/news/2019/02/14/2623434/ana-mpa-oon-e-poluchila-ofitsialnoto-izvestie-ot-makedoniya-za-razreshavaneto-na-spora-za-imeto.html", "text": "Генералният секретар на ООН Антонио Гутериш е получил официалното известие за влизането в сила на Преспанския договор на 12 февруари 2019 година, което, освен другите неща, изразява съгласието на страните за името „Република Северна Македония“. Той приветства това развитие, което урежда дългогодишния спор между Атина и Скопие и показва, че дори привидно неразрешими въпроси могат да бъдат решени чрез диалог и политическа воля, предава  гръцката държавна агенция АНА-МПА . \r\nГенералният секретар поздравява двете страни и министър-председателите Алексис Ципрас и Зоран Заев за решимостта им да създадат перспективна визия за отношенията между двете страни и помирението в Балканския регион и извън него. Той е дълбоко благодарен на своя личен пратеник Матю Нимиц за неговата непоколебима ангажираност и отдаденост в улесняването на преговорите. \r\nГенералният секретар призовава държавите-членки, регионалните организации и всички международни партньори да подкрепят историческите стъпки, предприети от страните. \r\nПревод и редакция:", "date": "2019.02.14", "title": "АНА-МПА: ООН е получила официалното известие от Македония за разрешаването на спора за името"}
{"url": "http://www.focus-news.net/news/2019/02/14/2623438/burgas-revanshat-olimpiakos-neftohimik-2010-e-tazi-veche-krayniyat-pobeditel-otiva-na-polufinal-sreshtu-trento-za-kupata-na-cev.html", "text": "Мачът-реванш от четвъртфиналите по волейбол от турнира на CEV между гръцкия „Олимпиакос“ и „Нефтохимик 2010“ е от 17.00 часа в зала „Мелина Меркури“. Това съобщиха от пресцентъра на  Община Бургас . Нашите заминаха с аванс от първата среща в Бургас, която спечелиха с 3:1. Само два гейма са им необходими, за да продължат на исторически полуфинал в този втори по сила европейски клубен турнир. По регламент, при успех на гръцкия шампион с 3:0 или 3:1, ще се играе „златен гейм“ за определяне на крайния победител. Съперникът на полуфинал е повече от впечатляващ и това е италианският и световен гранд „Тренто“. Бургаският отбор отпътува със самолет от София до Атина в сряда сутринта, а снощи проведе тренировка на гръцка земя. Треньорът Николай Желязков ще разчита на всички волейболисти, включително и на възстановения от контузия 208-сантиметров централен блокировач Теодор Тодоров. Националът пропусна първия двубой в зала „Младост“, поради контузия на глезена. След мача с „Олимпиакос“, за „Нефтохимик 2010“ предстои ново сериозно предизвикателство. Бургаският отбор посреща ЦСКА на 18 февруари (понеделник). Мачът е от 18-ия кръг в националната Суперлига. Ще се играе в зала „Младост“, а началният час е 18.30.", "date": "2019.02.14", "title": "Бургас: Реваншът „Олимпиакос“ – „Нефтохимик 2010“ е тази вече, крайният победител отива на полуфинал срещу „Тренто“ за купата на CEV"}
{"url": "http://www.focus-news.net/news/2019/02/14/2623433/zam-ministar-d-r-yanko-ivanov-tryabva-da-se-vavedat-zhelezni-merki-za-biosigurnost-vav-varnensko-zaradi-noviya-sluchay-na-afrikanska-chuma.html", "text": "Железни мерки за биосигурност трябва да бъдат въведени в свинекомплексите във Варненско заради намереното мъртво прасе с африканска чума. Това каза преди заседание на Областната епизоотична комисия във Варна зам.-министърът на земеделието, храните и горите д-р Янко Иванов, предаде репортер на  Радио \"Фокус\" – Варна . По думите му, тепърва ще се изяснява от къде е внесен вирусът. Днес Комисията обсъжда мерки за недопускане на нови случаи и те ще са в три направления. Според зам.-министъра трябва да се предприеме  претърсване за други мъртви диви свине със съмнения за болестта, за да бъдат загробени. Другата група от мерки ще е насочена към индустриалното свиневъдство. На територията на Варненска област и близо до Девня има два големи свинекомплекса с общо около по 50 000 животни. Според зам.-министъра, третата група от мерки трябва да е насочена към домашните прасета, отглеждани в задните дворове, където няма биосигурност , а и повечето не са регистрирани.  \r\nД-р Иванов допълни , че трябва да се обърне внимание на хората, които ходят в гората – овчари, дървосекачи и ловци, тъй като вирусът е устойчив и може да бъде пренесен неволно от диви към домашни свине. “Трябва да не допускаме  да се сменят двата цикъла и заразата да се прехвърли на домашните животни и тези в комплексите”, обясни той.  Зам.-министърът допълни, че не е желателно тези, които ходят в гората да имат и домашни свине. Според него трябва да се проведе инструктаж на всички, които отиват в гората за лов. Тъй като много голяма част са чужденци, ще бъдат информирани как да действат ако видят трупове на болни животни. “Десетина години не може да бъде изкоренено от Европа това заболяване и докато има случаи в Румъния, нашите мерки трябва да са строги”, каза още д-р Янко Иванов. “Ако тук изтървем заразата ще плаче после цяла България”, коментира зам.-министър Иванов. \r\nДиана СТОЕВА", "date": "2019.02.14", "title": "Зам.-министър д-р Янко Иванов: Трябва да се въведат железни мерки за биосигурност във Варненско заради новия случай на африканска чума"}
{"url": "http://www.focus-news.net/news/2019/02/14/2623430/parlamentat-dade-vazmozhnostta-v-sluchaite-na-otmyana-na-reshenie-na-tsik-da-se-vzima-novo-s-obiknoveno-mnozinstvo.html", "text": "Парламентът даде възможността в случаите на отмяна на решение на ЦИК да се взима ново с обикновено мнозинство. Това приеха народните представители по време на гласуването на второ четене на промените в Изборния кодекс, предаде репортер на  Агенция „Фокус“ . Предложението за промяната бе внесено от депутата от ГЕРБ Анна Александрова  между първо и второ четене на законопроекта. Приетият от парламента текст гласи следното: „Когато за приемане на решение липсва необходимото мнозинство, се смята, че е налице решение за отхвърляне, което подлежи на обжалването по реда на кодекса. При отмяна на това решение ЦИК постановява ново решение, което се приема с мнозинство повече от половината от членовете ѝ“, а не както беше първоначалното предложение „с мнозинство повече от половината присъстващи членове“. В досега действащия текст решенията се взимаха с 2/3 мнозинство. \r\nДепутатът от ГЕРБ Анна Александрова е направила аналогични  предложения за взимането на решения от РИК, ОИК и СИК, до които депутатите все още не са стигнали.  \r\nДеница КИТАНОВА", "date": "2019.02.14", "title": "Парламентът даде възможността в случаите на отмяна на решение на ЦИК да се взима ново с обикновено мнозинство"}
{"url": "http://www.focus-news.net/news/2019/02/14/2623440/silistra-82-godishna-zhena-ot-tutrakan-e-stanala-zhertva-na-telefonna-izmama-s-6500-lv.html", "text": "82-годишна жена от Тутракан е станала жертва на телефонна измама. Това съобщиха от  ОДМВР-Силистра . На 11 февруари след телефонно обаждане от мъж, представящ се за полицай, тя приела да участва в акция за залавяне на измамници и според дадените ѝ указания окачила на оградата на дома си торбичка с 6500 лв. Два дни по-късно подала сигнал за случая. Образувано е досъдебно производство. За пореден път ОДМВР-Силистра посочват, че не съществува практика полицията да иска пари от гражданите за изпълнение на служебните си задачи.", "date": "2019.02.14", "title": "Силистра: 82-годишна жена от Тутракан е станала жертва на телефонна измама с 6500 лв."}
{"url": "http://www.focus-news.net/news/2019/02/14/2623436/veliko-tarnovo-s-razlichni-initsiativi-v-selata-v-obshtina-gorna-oryahovitsa-shte-bade-otbelyazan-14-fevruari.html", "text": "Изложба, посветена на Трифон Зарезан е първата от поредицата прояви, с която ще бъде отбелязан 14 февруари в селищата на Община Горна Оряховица. Експозицията, в която са включени творби на художниците от ГОАРТ е подредена в Художествена галерия „Недялко Каранешев“ и ще бъде открита тази вечер от 17.30 часа, съобщиха от  Общината . \r\nВ НЧ „Пробуда – 1904“ в кв. Калтинец се провежда честване на Трифон Зарезан, което ще премине под мотото „Нека да е берекет“. На този ден момчетата и момичетата от Горнооряховския младежки парламент организират инициативата „Любов в думи“. Хиляда скрити, написани от тях писма с послания до горнооряховчани, ще очакват да бъдат открити. \r\nВ селищата на общината ще наблегнат повече на празника Трифон Зарезан. Пресъздаване на обичая за зарязване на лозите е организирано в Писарево, Първомайци, Драганово и Крушето. В Горски долен Тръмбеш избират Цар на виното, както и най-доброто домашно вино. Празничният концерт „Вино и любов“ се провежда в НЧ „Градина – Върбица – 1894“ във Върбица. Празничен водосвет и зарязване на лозите се провежда и в Горски горен Тръмбеш на лозовия масив край селото. След това в Клуба на пенсионера „Калето“ ще се проведе празничен концерт с участието на самодейни колективи. \r\nВ Поликраище ще празнуват с винена фиеста. Тя ще започне от 12.00 часа със зарязване на лозите и конкурс за най-добро вино. Точно по обед ще бъдат честванията на Трифон Зарезан в Долна Оряховица и Янтра. Долнооряховските самодейци от НЧ „Христо Козлев – 1883“ ще направят възстановка на стари традиции по резитбата на лозите. Празничният ден ще продължи с фолклорен концерт. В Янтра самодейците от НЧ „Пробуда – 1922“ и Клуб на пенсионера „Вяра“ също ще пресъздадат обичая по зарязване на лозите.", "date": "2019.02.14", "title": "Велико Търново: С различни инициативи в селата в община Горна Оряховица ще бъде отбелязан 14 февруари"}
{"url": "http://www.focus-news.net/news/2019/02/14/2623429/daily-sabah-chlenstvoto-na-turtsiya-v-nato-edno-trudno-pateshestvie-ot-1952-godina-nasam.html", "text": "Пътят на Турция вНАТО започна преди 67 години този месец, само три години след основаването на организацията, и оцелява до днес с различни възходи и падения. Връзката се променя, въпреки че и двете страни са ангажирани с Алианса и получават взаимни ползи от него, пише   в материал,  представен без редакторска намеса . \r\nВ сряда министрите на отбраната на НАТО се събраха в Брюксел на двудневна среща. Турция, представлявана от министъра на отбраната Хулуси Акар, срещна с гръцкия си колега Евангелос Апостолакис в кулоарите на форума, където двамата обсъдиха текущите въпроси между страните. \r\nКакто Турция, така и Гърция станаха членове на НАТО през 1952 г. като част от първото движение за разширяване на организацията. Обаче, присъединяването към организацията дойде на висока цена; Първоначално Турция се сражаваше с членовете на НАТО в Корейската война, като загуби 721 войници, а след това получи право да бъде член на организацията, тъй като предишните й  опити да се присъедини към нея бяха неуспешни. \r\nПонастоящем НАТО има 29 членове и е предназначена да бъде колективна отбранителна организация; да защитава неделима сигурност, свобода и общи ценности на нейните членове. Членството в организацията се възприема от Турция като нещо, което може да допринесе положително за икономическото, военното и политическото развитие на страната. \r\nОттогава Турция е жизненоважен съюзник, който осигурява на НАТО връзка на изток и контрол на върху проливите. \r\n„Турция отдава най-голямо значение на ролята на НАТО за поддържане на сигурността и стабилността в евроатлантическата зона и за осигуряване на форум за политически и военни консултации по теми, които представляват интерес за нейните членове“, е позицията на турското външно министерство относно отношенията с НАТО. „Неделимостта на сигурността на съюза, солидарността между съюзниците и справедливото разпределение на риска и тежестта, както и правилото за консенсус, са ръководните принципи на НАТО и трябва да останат такива“, добавят от там. \r\nТурция, която има втората по големина армия в организацията след САЩ, е една от държавите-членки на НАТО в рамките на Мисията „Решителна подкрепа“ в Афганистан и е водеща страна в региона на Кабул. Като част от задълженията си като държава от НАТО в Кабул, Турция също така защитава летище Хамид Карзай в Афганистан. \r\nСтраната също така предоставя постоянна военноморска помощ на мисиите на НАТО в Егейско море, докато ръководи регионални инициативи, включително дейностите на постоянната морска група на НАТО (SNMG) в Черноморския регион. \r\nТурция също е домакин на много инициативи на НАТО. В западна провинция Измир има щабквартира на НАТО, въздушна база в южна провинция Адана, друга в Диарбекир корпус за бързо реагиране на НАТО в Истанбул. Също така е домакин на радар AN / TPY-2 в източната провинция Малатия като част от проекта за ракетния щит на организацията. \r\nОтделно от всичко това, само през 2018 г. Турция е предоставила 101 милиона долара за общото финансиране на НАТО. НАТО разочарова Турция повече от веднъж през годините \r\nКато една от страните, които допринасят най-много за мисиiта на организацията, Турция очаква подкрепа от НАТО във всички аспекти и е готова да действа по същия начин в замяна. Въпреки че пътешествието на страната в НАТО е пълно с съвместни мисии, то е пълно и с разочарования и предателства. \r\nПървото разочарование дойде през 1964 г., когато Турция реши да предприеме действия в Кипър, където кипърските турци страдаха от кипърските гърци. Президентът на САЩ по това време, Линдън Джонсън, изпрати писмо до турския президент Исмет Иньоню, като каза, че в случай на нахлуване на острова, НАТО няма да бъде на страната на Анкара. \r\nИзвестен като \"Писмото на Джонсън\", инцидентът стана първото от многото предателства на НАТО и остави негативно впечатление в турското общество. През 1974 г. разочароващото поведение на САЩ продължи с ембарго върху продажбата на оръжие на Турция след намесата на страната в Кипър. \r\nКипърският случай и отношението на САЩ и НАТО по време на процеса никога не бе забравено в Турция и даде началото на антинатовските и антиамериканските настроения в страната, които продължават да са силни десетилетия по-късно. \r\nЕдна от причините за продължаващите негативни чувства към НАТО е позицията на организацията против борбата на Турция срещу тероризма, особено с ПКК (Работническата партия на Кюрдистан). \r\nВ края на 90-те години, когато борбата срещу ПКК бе на върха в Турция, особено в източните райони на страната, Германия заяви, че Турция използва оръжие срещу цивилни и й наложи ембарго, вместо да подкрепи Анкара. \r\nС времето, заставането на страната терористите, а не на Турция, стана принцип за много страни-членки на НАТО, особено за САЩ. Вашингтон подкрепя сирийския филиал на ПКК – „Отрядите за народна самоотбрана“ (ОНС/YPG), въпреки предупрежденията на Турция, че групата е заплаха за сигурността й. \r\nАнкара е разгневена от подкрепата на САЩ за „Сирийските демократични сили“ (СДС), доминирана от ОНС, под претекст за борба с „Ислямска държава“. САЩ предоставиха военно обучение и доставиха камиони с оръжие на сирийските кюрди, без да се съобразяват с предупрежденията от страна на Анкара, че партньорството с една терористична група за борба с друга не е приемливо. \r\nТурция твърди, че оръжията в крайна сметка са прехвърлени на ПКК, която е определена за терористична група от САЩ, Турция и ЕС и в крайна сметка се използват срещу Турция. \r\nЩо се отнася до Фетулахистката терористична организация (ФЕТО), НАТО показа известна подкрепа за Турция. По повод първата годишнина от неуспешния опит за преврат в Турция генералният секретар на НАТО Йенс Столтенберг каза:  „Повтарям силното си послание, че всеки опит за подкопаване на демокрацията в някоя от нашите съюзнически държави е неприемлив“. \r\nФЕТО, ръководена от живеещия в САЩ Фетулах Гюлен, се опита да свали турското правителство и да завземе властта на 15 юли 2016 г. Опитът за преврат беше предотвратен от лоялни военни части, полицейски части и милиони турски граждани. Около 250 души, предимно цивилни, бяха убити от войници от пучистите. И все пак САЩ, въпреки че  получиха доказателства за ролята на ФЕТО в опита за преврат, не са екстрадирали Гюлен в Турция. НАТО също така изостави Турция и не я подкрепи в гражданската война в Сирия. През 2012 г. Турция поиска от НАТО на нейните граници да бъдат поставени ракети „Пейтриът“. Въпреки това, въпреки че ракетите бяха в Турция за известно време, скоро страните от НАТО ги върнаха, оставяйки Турция да се защитава сама. \r\nПрез 2017 г., в един унизителен инцидент за Турция, по време на съвместни военни учения на НАТО в Норвегия, снимка на Мустафа Кемал Ататюрк, основател на Турция, беше поставена сред снимките на „вражеските държави“. По това време бе създаден и фалшив „Фейсбук“ акаунт под името на президента Реджеп Тайип Ердоган с публикации, благоприятстващи \"вражеските държави\". \r\nСлед като турски военни длъжностни лица забелязаха инцидентите, НАТО предприе необходимите мерки и бе дадено обещание на Турция. \r\nВъпреки тази променлива връзка, НАТО продължава да говори за високата стойност на Турция в организацията, заявявайки, че тя е стратегически съюзник. \"Турция е важна за НАТО, но НАТО също е важно за Турция. Алиансът се основава на основния принцип \"един за всички и всички за един\", каза Столтенберг пред „Анадолската агенция“ в щаба на НАТО в Брюксел преди официалното си посещение в Турция на 16 април. \r\nПревод и редакция:", "date": "2019.02.14", "title": "Daily Sabah: Членството на Турция в НАТО: Едно трудно пътешествие от 1952 година насам"}
{"url": "http://www.focus-news.net/news/2019/02/14/2623439/lyudmila-gyurova-prirodozashtitnik-ima-nyakolko-teorii-za-znachenieto-na-imeto-na-transkoto-selo-rani-lug.html", "text": "Има няколко теории за значението на името на трънското село Рани луг. Това каза в интервю за  Агенция „Фокус“  Людмила Гюрова, съпруга на Пенко Янков, номинирал цера в с. Рани луг, Трънско за конкурса Европейско дърво на годината 2019. „Рани луг е изпъстрено по средата с няколко мочурливи лугове, обрасли с треви и една люта трева, наречена шавар. Тези лугове притежават съответните имена Мали луг, Антонов луг, Крайянов луг. Вероятно от тези лугове селището е получило името си“, посочи тя. „Споменава се, че на древен северозападно – европейски език „луг“ означава „светлина“. Би могло да е едно от двете, а може би и двете“, обясни Гюрова. „Селото има стара история. От археологически разкопки е установено, че е имало още древни поселения в този район. Имало е средновековно селище. Ценна информация за селището от османския му период черпим от турските данъчни документи“, каза още Людмила Гюрова.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.02.14", "title": "Людмила Гюрова, природозащитник: Има няколко теории за значението на името на трънското село Рани луг"}
{"url": "http://www.focus-news.net/news/2019/02/14/2623437/ministar-nikolina-angelkova-izlozhenieto-vakantsiya-i-spa-ekspo-e-prekrasna-vazmozhnost-da-pokazhem-ogromniya-potentsial-na-balgarskiya-turizam.html", "text": "Изложението „Ваканция и СПА Експо“ е прекрасна възможност да покажем огромния потенциал на българския туризъм. Това каза министърът на туризма Николина Ангелкова на откриването на Международната туристическа борса „Ваканция и СПА Експо“, предаде репортер на  Агенция „Фокус“ . „Виждаме успехите от общите ни усилия в последните три години. За миналата година имахме над 9,2 млн. чуждестранни туристи, а за януари до ноември приходи от над 7, 2 млрд. лева. Това са изключително високи резултати, които изискват от нас още повече усилия и по-голяма отговорност“, заяви Николина Ангелкова. Тя обърна внимание, че 2019 година ще бъде много динамична и трудна, ще изисква да се положат повече усилия от направените до момента. „Преди няколко дни Министерството на туризма обяви новата си инициатива - „Естествено в България - 2019 година на вътрешния туризъм“, припомни министърът. „Инициативата ще даде възможност да покажем балнео и СПА туризма, вино и кулинария, културно-историческото ни наследство, възможностите за приключенски и религиозен туризъм“, изтъкна Ангелкова. „За миналата година около 3,7 млн. българи са пренощували в местата за настаняване. Ръстът е с 2,3%, малък е, но показва потенциал и важността на това все повече да показваме красотите на България“, коментира тя. „Ще продължим максимално да улесняваме усилията, които полагате и да надграждаме постигнатите резултати“, заяви Николина Ангелкова. \r\nОрганизаторът на Международна туристическа борса „Ваканция и СПА Експо“ Вихра Огнянова заяви: „Туризмът не е просто израз на правото ни за свободно придвижване, а на взаимното опознаване и сближаване. Той превръща различията в самобитност, а срещите в приятелство“. „Вече 36 години страната ни е домакин на една от най-големите туристически борси в региона. Това е доказателство, че България е дестинация с много заряд, възможности и бъдеще“, обяви тя. \r\nБиляна ИВАНОВА", "date": "2019.02.14", "title": "Министър Николина Ангелкова: Изложението „Ваканция и СПА Експо“ е прекрасна възможност да покажем огромния потенциал на българския туризъм"}
{"url": "http://www.focus-news.net/news/2019/02/14/2623446/hristomir-kopchev-iara-zabranyava-se-za-tri-godini-ribolovat-v-yazovir-borovitsa.html", "text": "Забранява се за три години риболовът в язовир „Боровица“ и други защитени зони в родопски реки и водоеми. Това каза за  Радио „Фокус“  Христомир Копчев, началник на Отдел „Рибарство и контрол – Южна България“ към Изпълнителната агенция по рибарство и аквакултури (ИАРА) . За да се опази чистотата на водите и популации на защитени и застрашени от изчезване видове животни и растения, в началото на този месец министърът на земеделието, храните и горите Румен Порожанов е издал заповед със списък на рибно-стопанските обекти и зони от тях, в които се забранява извършването на риболов за годините 2019, 2020 и 2021. Сред тях са и зони по горното течение на р. Арда с притоците ù - от изворите до рибовъдното стопанство в с. Кошница и по северната брегова ивица в границите на Защитена местност Черната скала, а също язовир „Боровица” и бреговата ивица на язовир „Студен кладенец”, в границите на защитената местност „Юмрук скала” до село Калоянци, която е защитена зона по „Натура 2000“.  \r\nЯзовир „Боровица“ е защитена вододайна зона, от която се снабдява с питейна планинска вода населението на град Кърджали и територията на областта. Христомир Копчев каза още, че в предишни години е разрешаван риболовът за любители-рибари само извън санитарно-охраняваната ивица, но следващите три години той ще бъде забранен напълно. Контролът по териториите и акваториите се осъществява с рутинни планирани обиколки, а също и по сигнали на граждани, от двама инспектори от местното подразделение на ИАРА в Кърджали, които обхождат района. Тази година, може би поради големите колебания на нивото на река Арда, на притоците и язовирите по поречието й, в последните месеци значително са намалели нарушенията, извършвани от рибари, каза Христомир Копчев. Всички забранени и защитени води са наблюдавани регулярно. Очаква се и конкурс за назначаване на нов главен инспектор в структурата на ИАРА в Кърджали.   \r\nДарина ДЕЕНИЧИНА", "date": "2019.02.14", "title": "Христомир Копчев, ИАРА: Забранява се за три години риболовът в язовир „Боровица“"}
{"url": "http://www.focus-news.net/news/2019/02/14/2623443/kyustendil-zadarzhana-e-27-godishna-zhena-ot-dupnitsa-nanesla-prorezna-rana-na-bashta-si.html", "text": "Задържана е 27 годишна жена от Дупница, нанесла прорезна рана на баща си, съобщиха от пресцентъра на  Областна дирекция на МВР – Кюстендил . 27-годишна жена е задържана през изминалата нощ. След семеен скандал е нанесла порезна рана на крака на баща си. По случая е започнато досъдебно производство, уведомен е дежурен прокурор.", "date": "2019.02.14", "title": "Кюстендил: Задържана е 27 годишна жена от Дупница, нанесла прорезна рана на баща си"}
{"url": "http://www.focus-news.net/news/2019/02/14/2623447/sofiya-54-godishen-mazh-e-zadarzhan-za-otvlichane-na-zhena-v-dragoman.html", "text": "54-годишен мъж е задържан за отвличане, криминалисти от РУ- Сливница изясняват обстоятелствата. Това съобщиха от пресцентъра на  ОДМВР - София . Сигналът за отвличането е подаден на 12 февруари, когато 42- годишна жена от драгоманското село Чеканец сигнализирала в полицията за упражнен психически тормоз спрямо нея от мъж, когото само бегло познавала. Впоследствие тъжителката споделила, че около 10 часа на същата дата, в района на гарата в Драгоман, мъжът я е качил против волята ѝ в микробус и я е откарал до адреса си. При опита му да я вкара в къщата, тя успяла да избяга и да потърси помощ. Криминалистите от РУ- Сливница предприели незабавни оперативно- издирвателни действия, в хода на които бързо установили и задържали 54-годишния мъж за срок до 24 часа. Случаят е докладван в Софийска окръжна прокуратура. Изясняването на всички факти и обстоятелства продължава в рамките на образуваното досъдебно производство.", "date": "2019.02.14", "title": "София: 54-годишен мъж е задържан за отвличане на жена в Драгоман"}
{"url": "http://www.focus-news.net/news/2019/02/14/2623441/ministar-nikolina-angelkova-na-30-i-31-may-v-slanchev-bryag-shte-organizirame-mnogo-golyam-mezhdunaroden-investitsionen-forum.html", "text": "Искаме да пробваме една пилотна инициатива, която ще се случи на 30 и 31 май в Слънчев бряг. Предстои организирането на много голям международен инвестиционен форум с подкрепата на Световната организация по пътувания. Това каза министърът на туризма Николина Ангелкова на откриването на Международната туристическа борса „Ваканция и СПА Експо“, предаде репортер на Агенция „Фокус“. „Във форума ще участват представители на всички големи международни брандове, за да насочим вниманието им към нашата страна и допълнително да надграждаме постигнатото“, обяви тя. \r\nМинистърът уточни, че тази година освен акцент върху вътрешния туризъм, има и акцент върху инвестиционните турове в сектора. „Страната ни има огромен потенциал за развитие на конгресен туризъм, не само в големите центрове, а и в прекрасните ни курорти“, подчерта министърът. „Предстои учредяването на две нови организации за управление на туристически райони. Те имат възможност да използват финансиране по ОП „Иновации и конкурентоспособност“ чрез Министерството на туризма. Да изградят общи маркетингови стратегии, за да имаме фокус, и да участват на борсите и в различни международни и местни инициативи. Така да можем да насочваме вниманието към вътрешността на страната, а не само към световноизвестните ни черноморски и зимни курорти“, съобщи Николина Ангелкова. „Работим в посока да намерим механизма за още по-дългосрочна и трайна практика за организирания туризъм, съвместно с туроператорите и с чартърните компании“, каза още тя. \r\nБиляна ИВАНОВА", "date": "2019.02.14", "title": "Министър Николина Ангелкова: На 30 и 31 май в Слънчев бряг ще организираме много голям международен инвестиционен форум"}
{"url": "http://www.focus-news.net/news/2019/02/14/2623448/evrobarometar-balgarite-ostavat-optimisti-za-badeshteto-na-evropa-i-s-visoko-doverie-v-evropeyskite-institutsii.html", "text": "Малко повече от половината (53%) от българските граждани над 15 годишна възраст декларират, че имат доверие на Европейския съюз – с 9 процентни пункта над средната стойност, измерена в целия Съюз. Под една трета (30%) от българите декларират недоверие към ЕС, а останалите нямат мнение, съобщава  Представителството на ЕК в България . \r\nТова сочат резултатите от допитването Евробарометър 90.3, проведено в края на миналата година. Сред държавите с най-висока степен на доверие към ЕС са Литва (65%), Дания (60%), Швеция (59%), Холандия (57%), Малта (56%) и Португалия (55%). На средноевропейско ниво се регистрира известен ръст в положителната оценка към ЕС – 43%, ръст с 3 процентни пункта в сравнение с пролетта на 2018 г.  \r\nБългарските граждани запазват одобрението си към институциите на ЕС и са склонни да се доверяват повече на тях, отколкото на националните им еквиваленти. Над половината от анкетираните (51%) вярват на Европейския парламент, а в същото време едва 13% имат доверие на Народното събрание. Доверието в Европейската комисия е 45% (ръст от 2% спрямо пролетта на 2018 г.), а това в националното правителство – 22%.  \r\nСред европейските политики българското обществено мнение традиционно изразява най-висока подкрепа (87%) за възможността за свободно движение на хора, стоки и услуги. Общата политика за отбрана и сигурност се подкрепя от 72%, общата външна политика на ЕС – от 62%, а общата енергийна политика – от 60 на сто от българите. Преобладаващата част от българските (57%) и от европейските граждани (58%) споделят оптимистични възгледи относно бъдещето на Европейския съюз.  \r\nЩо се отнася до бъдещото разширяване на ЕС, делът на хората у нас, които подкрепят приемането на нови държави-членки (51%), е по-висок от средноевропейското ниво (43%). Традиционно българите споделят положителни възгледи относно идеята държавите от Западните Балкани да се присъединят към Европейския съюз.  \r\nПълните рeзултати от проучването може да намерите на адрес:  \r\nhttp://ec.europa.eu/commfrontoffice/publicopinion/index.cfm/Survey/getSurveyDetail/instruments/STANDARD/surveyKy/2215  \r\nОтдел \"Преса и медии\"  \r\nПредставителство на ЕК в България", "date": "2019.02.14", "title": "Евробарометър: Българите остават оптимисти за бъдещето на Европа и с високо доверие в европейските институции"}
{"url": "http://www.focus-news.net/news/2019/02/14/2623450/yambol-praznik-na-vinoto-v-grada-predshestva-20-to-izdanie-na-maskaradniya-festival-kukerlandiya.html", "text": "Зрелищен празник „Пазим духа на виното“ очаква жителите и гостите на Ямбол на 17 февруари, неделя, от 11.00 часа в Градския парк. Това съобщиха от пресцентъра на  Общината . За четвърта поредна година събитието, посветено на „Трифон Зарезан“, се организира по инициатива на „Вила Ямбол“, със съдействието на Общината.  \r\nОрганизаторите са подготвили отново атрактивна програма, специално кулинарно шоу на Ути Бъчваров и разточително количество българско, висококачествено вино. Сред изпълнителите са певицата Славка Калчева, прочула се в цяла България с емблематичната песен „Бяла роза“ и ансамбъл „Тунджа“. Специален акцент е кукерското шоу, което ще представят участниците от ямболската кукерска група. Празникът, по традиция е прелюдия към предстоящия маскараден фестивал „Кукерландия“, който тази година чества своя 20-годишен юбилей (28 февруари – 3 март). \r\n„Вила Ямбол“ пази традициите на винопроизводството от далечната 1924 година и до днес прославя региона на Ямбол като важен за винопроизводството център. Най-старата винарна в Южна България отбелязва празника на лозарите и винарите „Трифон Зарезан“ с голямо тържество за целия град от 2016 година насам. Събитието се превърна в задължителна част от културния календар на град Ямбол през февруари като събира публика от хиляди жители и гости на града.  \r\n„Вила Ямбол“ е един от най-големите производители на висококачествени вина и ракии в национален мащаб, а ключовата й марка „Вила Ямбол“ е сред най-продаваните родни вина. Нейните продукти са донесли стотици медали по света и у нас. Основно вдъхновение за екипа на избата са именно традициите, които регионът има в правенето на вкусни вина. Именно затова винарната кръсти една от марките си Kabile на името на историческата местност край Ямбол – Археологически резерват „Тракийски и античен град „Кабиле“.", "date": "2019.02.14", "title": "Ямбол: Празник на виното в града предшества 20-то издание на маскарадния фестивал „Кукерландия“"}
{"url": "http://www.focus-news.net/news/2019/02/14/2623445/ministar-nikolina-angelkova-31-e-rastat-na-chuzhdestrannite-turisti-otkakto-ima-ministerstvo-na-turizma.html", "text": "Откакто има Министерство на туризма, ръстът на чуждестранните туристи е около 31%. От 2015 година досега с 31% са нараснали чуждестранните туристи. Това каза пред журналисти министърът на туризма Николина Ангелкова след откриването на Международната туристическа борса „Ваканция и СПА Експо“, предаде репортер на  Агенция „Фокус“ . „Това е предпоставка за привличане на повече инвестиции в сектора и за създаване на допълнителни работни места“, заяви тя. „За поредна година имаме повече туристи, отколкото жители на страната. За миналата година чуждестранните туристи са над 9,2 млн. Ръстът е около 5%“, съобщи министър Ангелкова. „Основната ни цел е България да бъде туристическа дестинация за 4 сезона. Към момента най-голям интерес има към черноморските ни курорти и общини. На първо място е летният ни туристически продукт. За миналото лято от 9,2 млн. 5, 4 млн. са туристите от юни до септември“, посочи Николина Ангелкова. „След това основният интерес е към зимните курорти. Важно е да подчертая, че освен Пампорово, Боровец и Банско, е много важно да развиваме Витоша и планинските курорти в Стара планина“, обясни тя. „Ще положим усилия, за да намерим необходимия баланс и да се опитаме да създадем устойчивост в сектора“, подчерта министърът. „Целта на кампанията „Естествено в България - година на вътрешния туризъм“ е да насочим вниманието на туристите навътре в страната, към прекрасни места като Лещен, баните в Смолянско, Златоград, Белоградчик, резервата в Сребърна“, обърна внимание Николина Ангелкова. „Работим много с големи международни туроператори, които имат и авиокомпанни. Да насърчим повече организирания туризъм и да имаме по-устойчиво планиране“, каза още тя. \r\nБиляна ИВАНОВА", "date": "2019.02.14", "title": "Министър Николина Ангелкова: 31% е ръстът на чуждестранните туристи, откакто има Министерство на туризма"}
{"url": "http://www.focus-news.net/news/2019/02/14/2623442/koha-ditore-kosovo-haradinay-nyama-da-otstapi-i-e-uveren-che-mitata-shte-donesat-priznanie-ot-sarbiya-toy-predupredi-tachi-che-dvama-prezidenti-veche-se-pribraha-vkashti-zaradi-sblasatsi-s-konstitutsiyata.html", "text": "В интервю пред местната KTV в сряда късно вечерта, премиерът на Косово Рамуш Харадинай заяви, че неговите възгледи за проблемите на Косово са добре известни и че сътрудничеството между коалиционните партньори в правителството ще продължи, независимо дали има разногласия относно наложените 100-процентови мита върху стоките от Сърбия и Босна и Херцеговина, пише  прищинското издание Koha Ditore . \r\n„Никой не ти дава пазар безплатно, пазарът на Косово е ценен за Сърбия и ние искаме това да доведе до всеобхватно споразумение. Ако премахнем митата, ще дадем на Сърбия допълнително време да протака диалога“, обясни министър-председателят и добави: „Вярвам силно, че ставките ще донесат признание, но за това трябва търпение“. Що се отнася до призивите на САЩ за отмяна на търговската блокада, Харадинай заяви, че е вярно, че Вашингтон не е щастлив, но „ние сме в тежко положение“. По неговите думи, правителството е готово да приеме всяко решение, което ще е за доброто на Косово, дори това да означава правителство на националното единство. Премиерът обаче е категоричен, че няма да подава остаква от поста. „Не желая да си подавам оставката, защото си мисля, че решенията, които взимам са правилни... Не мисля, че моето оттегляне ще оправи ситуацията в страната“, добави той. Харадинай отрече да знае, че президентите на Косово и Сърбия вече са постигнали споразумение за размяна на територии. Той обаче предупреди, че всичко, което противоречи на Конституцията на Косово е неприемливо. „Двама президенти вече се прибраха вкъщи, когато се сблъскаха с Конституцията“, предупреди министър-председателят. Той коментира и критиките си към върховния представител на ЕС за политиката на сигурност и външните работи Федерика Могерини за начина, по който посредничи в диалога Белград-Прищина. Харадинай заяви: „Нейните действия вредят на Косово, ако на диалога се обсъжда размяна на територии. Действията на Могерини не са приятелски, а враждебни“. \r\nПревод и редакция:", "date": "2019.02.14", "title": "Koha Ditore (Косово): Харадинай няма да отстъпи и е уверен, че митата ще донесат признание от Сърбия, той предупреди Тачи, че „двама президенти вече се прибраха вкъщи заради сблъсъци с Конституцията“"}
{"url": "http://www.focus-news.net/news/2019/02/14/2623444/danail-kirilov-gerb-s-publichniya-registar-na-izbiratelya-bsp-ne-dava-mehanizam-za-aktivna-registratsiya-na-grazhdanite.html", "text": "С публичния регистър на избирателя БСП не дава механизъм за активна регистрация на гражданите. Това каза народният представител от ПГ на ГЕРБ и председател на Правна комисия Данаил Кирилов по време на дебата за предложението на БСП за създаване на публичен регистър на избирателя, предаде репортер на  Агенция „Фокус“.   \r\n„В миналия парламент „Обединени патриоти“ бяха инициатори през 2016 г. Ние дълго дебатирахме дефиницията „гласуването е задължително“ и какви биха били последиците при неизпълняване на това гражданско задължение, което е граждански дълг на всеки избирател“, обясни Кирилов. Той отбеляза, че тогава е бил предложен механизъм за активна регистрация. Народният представител обясни, че този механизъм е предвиждал, ако избирател не участва в два поредни избора от един и същи вид, да отпадне от списъка, но да може ако се яви и откъдето се появи по най-бързия начин да се впише в избирателните списъци. „Какво става колеги. Омбудсманът на България провидя в това противоконституционност“, заяви Кирилов. Конституционният съд отмени нашата квазиактивна регистрация, която беше единствената последица от думата „задължително гласуване“. Така патриотите, които тогава не бяха „Обединени“, но бяха в парламента и ГЕРБ решихме този казус. Дали сме решение, а вие в текста не давате никакво решение, никакъв механизъм“, обърна се Кирилов към БСП.  \r\nДеница КИТАНОВА", "date": "2019.02.14", "title": "Данаил Кирилов, ГЕРБ: С публичния регистър на избирателя БСП не дава механизъм за активна регистрация на гражданите"}
{"url": "http://www.focus-news.net/news/2019/02/14/2623449/prezidentat-rumen-radev-upravlyavashtite-veche-ne-kriyat-izkushenieto-si-da-postignat-sluzhebna-pobeda-chrez-promenite-v-izbiratelniya-kodeks.html", "text": "Това, което се случва с избирателното законодателство е наистина много тревожно. Управляващите вече явно дори не крият изкушението си да постигнат служебна победа чрез промените в този Избирателен кодекс. Това каза пред журналисти президентът Румен Радев, във връзка с промените в Изборния кодекс, предаде репортер на  Агенция „Фокус“ .   \r\n„Всичко това, което се случва – отказът да се спази законът и да се избере нов състав на ЦИК, отказът да се ревизират избирателните списъци, отказът да се премахне вторият протокол от секционните избирателни комисии, поредната отмяна и отлагане на машинното гласуване, тоталната отмяна според този закон на дистанционното гласуване, въвеждането на механизма решенията в комисиите да се вземат с обикновено мнозинство – всичко това са неща, които уронват демократичността и прозрачността на изборния процес“, заяви президентът.", "date": "2019.02.14", "title": "Президентът Румен Радев: Управляващите вече не крият изкушението си да постигнат служебна победа чрез промените в Избирателния кодекс"}
{"url": "http://www.focus-news.net/news/2019/02/14/2623451/ekaterina-yordanova-gerb-sofiya-mnogo-e-vazhno-shofyorite-na-stolichniya-gradski-transport-da-ne-badat-manipulirani.html", "text": "Много е важно шофьорите на Столичния градски транспорт да не бъдат манипулирани. Това каза пред журналисти председателят на постоянната транспортна комисия в Столичния общински съвет, предаде репортер на  Агенция „Фокус“ . „БСП-София и „Спаси София“ от една страна показват своята грижа за градския транспорт в София, от друга страна се правят внушения, които започват да обезкуражават гражданите на града да ползват градския транспорт“, коментира Йорданова. „Ние се грижим за хората всеки ден. За проблемите в транспортните дружества не се говори от днес и от вчера. Не мога да разбера как могат да се правят внушения, че условията на труд са лоши, при положение, че не спираме да подменяме парка - дружествата не спират да инвестират в промяна на условията на труд“, заяви тя. „Ние знаем, че има проблеми с недостига на хора. Аз не мога да разбера каква е изненадата на БСП-София и „Спаси София“. „Моята информация е, че представители на г-н Паргов са били в транспортните дружества и са призовавали хора да споделят проблемите си и са ги канили на разговори в централната на партията“, подчерта тя. „За мен е важно шофьорите да не бъдат манипулирани\", обясни председателят на транспортната комисия в СОС. Според нея условията на труд на водачите на транспортни средства са наистина тежки и затова трябва да се увеличават месечните им възнаграждения всяка година.  \r\nДаяна ДЮЛГЕРОВА", "date": "2019.02.14", "title": "Екатерина Йорданова, ГЕРБ- София: Много е важно шофьорите на Столичния градски транспорт да не бъдат манипулирани"}
{"url": "http://www.focus-news.net/news/2019/02/14/2623452/georgi-gyokov-bsp-ako-ima-publichen-registar-na-izbiratelya-vseki-bi-mogal-da-poluchi-informatsiya-dali-za-pochinaliya-mu-rodnina-ne-e-otcheten-glas.html", "text": "Ако има публичен регистър на избирателя, всеки би могъл да получи информация дали за починалия му роднина не е отчетен глас. Това каза депутатът от „БСП за България“ Георги Гьоков  по време на дебата за предложението на БСП за създаване на публичен регистър на избирателя, предаде репортер на  Агенция „Фокус“.   \r\n„Личното ми наблюдение показва, че от всеки 10 българи 9 смятат, че изборите в България са съпътствани с изборни измами. Може би пресилвам нещата, но няма как да се отрече, че поне всеки втори българин мисли като мен“, изтъкна Гьоков и отбеляза, че без значение какви са изборите, измами са най-разнообразни. „Днес ние правим едно предложение, което не предотвратява на 100% изборните измами, но поне дава някакви решения срещу част от тях да се избягват или поне да станат по-трудни за реализиране тези практики“, допълни Гьоков.  \r\nДепутатът изрази мнение, че има неразбиране на предложението на БСП. „То не дава лекарство срещу изборните измами, но в очите на хората прави малко по-честен изборния процес. Какво лошо има в това всеки българин да провери в един регистър дали е упражнил гласа си и дали някой от негово име е упражнил този глас“, коментира още Гьоков. По думите му ако има един такъв регистър, всеки би могъл да получи информация дали за починалия му роднина не е отчетен глас.  \r\nДеница КИТАНОВА", "date": "2019.02.14", "title": "Георги Гьоков, БСП: Ако има публичен регистър на избирателя, всеки би могъл да получи информация дали за починалия му роднина не е отчетен глас"}
{"url": "http://www.focus-news.net/news/2019/02/14/2623453/vladislav-nikolov-gerb-georgi-gyokov-ili-ne-e-vlizal-nikoga-v-sektsiya-ili-ne-znae-kak-stava-glasuvaneto.html", "text": "Георги Гьоков или не е влизал никога в секция или не знае как става гласуването. Това каза народният представител от ПГ на ГЕРБ Владислав Николов в реплика към Георги Гьоков  по време на дебата за предложението на БСП за създаване на публичен регистър на избирателя, предаде репортер на  Агенция „Фокус“.   \r\n„Това, което го казвате или не сте влизали никога в секция , или не знаете как става гласуването. Първо се подава на председателя личната карта. С вашата лична карта гледа в сипсъка дали ви има.  \r\n„Аз съм правил избори, ти не си влизал в секция, господине“, допълни Николов.  \r\nТой посочи, че СИК се състои от членове от всички партии. „Вие не можете да кажете, че някой е починали и вие из един път виждате, че в списъка, че вашата съпруга фигурира там. Или искате най-вероятно да следите жена ви дали е гласувала. Но тя трябва да е жива“, заяви още Гьоков. По думите му това, че с вица Гьоков се опитва да заблуди хора, които никога не  са гласували. „Аз ви казвам най-отговорно. Правил съм избори от 2007 г. досега. Не може да се случи, когато има хора от различни партии. Знаете, че като почине човек се взима личната карта и се връща“, допълни още Николов.  \r\nДеница КИТАНОВА", "date": "2019.02.14", "title": "Владислав Николов, ГЕРБ: Георги Гьоков или не е влизал никога в секция или не знае как става гласуването"}
{"url": "http://www.focus-news.net/news/2019/02/14/2623455/zam-predsedatelyat-na-parlamenta-emil-hristov-prekasna-plenarnoto-zasedanie-za-30-minuti-za-da-mozhe-pravna-komisiya-da-se-sabere-izvanredno.html", "text": "Зам.-председателят на парламента Емил Христов прекъсна пленарното заседание за 30 минути, за да може Правна комисия да се събере извънредно, предаде репортер на  Агенция „Фокус“ . Това се случи след предложение на депутата от ГЕРБ и председател на Правна комисия Данаил Кирилов. Той поиска да се обсъди текстът, свързан със създаването на публичен регистър на избирателя, както и текстовете, свързани с машинното гласуване.  \r\nДеница КИТАНОВА", "date": "2019.02.14", "title": "Зам.-председателят на парламента Емил Христов прекъсна пленарното заседание за 30 минути, за да може Правна комисия да се събере извънредно"}
{"url": "http://www.focus-news.net/news/2019/02/14/2623457/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В интервю пред местната KTV в сряда късно вечерта, премиерът на Косово Рамуш Харадинай заяви, че неговите възгледи за проблемите на Косово са добре известни и че сътрудничеството между коалиционните партньори в правителството ще продължи, независимо дали има разногласия относно наложените 100-процентови мита върху стоките от Сърбия и Босна и Херцеговина, пише  прищинското издание Koha Ditore . \r\n„Никой не ти дава пазар безплатно, пазарът на Косово е ценен за Сърбия и ние искаме това да доведе до всеобхватно споразумение. Ако премахнем митата, ще дадем на Сърбия допълнително време да протака диалога“, обясни министър-председателят и добави: „Вярвам силно, че ставките ще донесат признание, но за това трябва търпение“. Що се отнася до призивите на САЩ за отмяна на търговската блокада, Харадинай заяви, че е вярно, че Вашингтон не е щастлив, но „ние сме в тежко положение“. По неговите думи, правителството е готово да приеме всяко решение, което ще е за доброто на Косово, дори това да означава правителство на националното единство. Премиерът обаче е категоричен, че няма да подава остаква от поста. „Не желая да си подавам оставката, защото си мисля, че решенията, които взимам са правилни... Не мисля, че моето оттегляне ще оправи ситуацията в страната“, добави той. Харадинай отрече да знае, че президентите на Косово и Сърбия вече са постигнали споразумение за размяна на територии. Той обаче предупреди, че всичко, което противоречи на Конституцията на Косово е неприемливо. „Двама президенти вече се прибраха вкъщи, когато се сблъскаха с Конституцията“, предупреди министър-председателят. Той коментира и критиките си към върховния представител на ЕС за политиката на сигурност и външните работи Федерика Могерини за начина, по който посредничи в диалога Белград-Прищина. Харадинай заяви: „Нейните действия вредят на Косово, ако на диалога се обсъжда размяна на територии. Действията на Могерини не са приятелски, а враждебни“. \r\n***   Пътят на Турция вНАТО започна преди 67 години този месец, само три години след основаването на организацията, и оцелява до днес с различни възходи и падения. Връзката се променя, въпреки че и двете страни са ангажирани с Алианса и получават взаимни ползи от него, пише   в материал,  представен без редакторска намеса . \r\nВ сряда министрите на отбраната на НАТО се събраха в Брюксел на двудневна среща. Турция, представлявана от министъра на отбраната Хулуси Акар, срещна с гръцкия си колега Евангелос Апостолакис в кулоарите на форума, където двамата обсъдиха текущите въпроси между страните. \r\nКакто Турция, така и Гърция станаха членове на НАТО през 1952 г. като част от първото движение за разширяване на организацията. Обаче, присъединяването към организацията дойде на висока цена; Първоначално Турция се сражаваше с членовете на НАТО в Корейската война, като загуби 721 войници, а след това получи право да бъде член на организацията, тъй като предишните й  опити да се присъедини към нея бяха неуспешни. \r\nПонастоящем НАТО има 29 членове и е предназначена да бъде колективна отбранителна организация; да защитава неделима сигурност, свобода и общи ценности на нейните членове. Членството в организацията се възприема от Турция като нещо, което може да допринесе положително за икономическото, военното и политическото развитие на страната. \r\nОттогава Турция е жизненоважен съюзник, който осигурява на НАТО връзка на изток и контрол на върху проливите. \r\n„Турция отдава най-голямо значение на ролята на НАТО за поддържане на сигурността и стабилността в евроатлантическата зона и за осигуряване на форум за политически и военни консултации по теми, които представляват интерес за нейните членове“, е позицията на турското външно министерство относно отношенията с НАТО. „Неделимостта на сигурността на съюза, солидарността между съюзниците и справедливото разпределение на риска и тежестта, както и правилото за консенсус, са ръководните принципи на НАТО и трябва да останат такива“, добавят от там. \r\nТурция, която има втората по големина армия в организацията след САЩ, е една от държавите-членки на НАТО в рамките на Мисията „Решителна подкрепа“ в Афганистан и е водеща страна в региона на Кабул. Като част от задълженията си като държава от НАТО в Кабул, Турция също така защитава летище Хамид Карзай в Афганистан. \r\nСтраната също така предоставя постоянна военноморска помощ на мисиите на НАТО в Егейско море, докато ръководи регионални инициативи, включително дейностите на постоянната морска група на НАТО (SNMG) в Черноморския регион. \r\nТурция също е домакин на много инициативи на НАТО. В западна провинция Измир има щабквартира на НАТО, въздушна база в южна провинция Адана, друга в Диарбекир корпус за бързо реагиране на НАТО в Истанбул. Също така е домакин на радар AN / TPY-2 в източната провинция Малатия като част от проекта за ракетния щит на организацията. \r\nОтделно от всичко това, само през 2018 г. Турция е предоставила 101 милиона долара за общото финансиране на НАТО. НАТО разочарова Турция повече от веднъж през годините \r\nКато една от страните, които допринасят най-много за мисиiта на организацията, Турция очаква подкрепа от НАТО във всички аспекти и е готова да действа по същия начин в замяна. Въпреки че пътешествието на страната в НАТО е пълно с съвместни мисии, то е пълно и с разочарования и предателства. \r\nПървото разочарование дойде през 1964 г., когато Турция реши да предприеме действия в Кипър, където кипърските турци страдаха от кипърските гърци. Президентът на САЩ по това време, Линдън Джонсън, изпрати писмо до турския президент Исмет Иньоню, като каза, че в случай на нахлуване на острова, НАТО няма да бъде на страната на Анкара. \r\nИзвестен като \"Писмото на Джонсън\", инцидентът стана първото от многото предателства на НАТО и остави негативно впечатление в турското общество. През 1974 г. разочароващото поведение на САЩ продължи с ембарго върху продажбата на оръжие на Турция след намесата на страната в Кипър. \r\nКипърският случай и отношението на САЩ и НАТО по време на процеса никога не бе забравено в Турция и даде началото на антинатовските и антиамериканските настроения в страната, които продължават да са силни десетилетия по-късно. \r\nЕдна от причините за продължаващите негативни чувства към НАТО е позицията на организацията против борбата на Турция срещу тероризма, особено с ПКК (Работническата партия на Кюрдистан). \r\nВ края на 90-те години, когато борбата срещу ПКК бе на върха в Турция, особено в източните райони на страната, Германия заяви, че Турция използва оръжие срещу цивилни и й наложи ембарго, вместо да подкрепи Анкара. \r\nС времето, заставането на страната терористите, а не на Турция, стана принцип за много страни-членки на НАТО, особено за САЩ. Вашингтон подкрепя сирийския филиал на ПКК – „Отрядите за народна самоотбрана“ (ОНС/YPG), въпреки предупрежденията на Турция, че групата е заплаха за сигурността й. \r\nАнкара е разгневена от подкрепата на САЩ за „Сирийските демократични сили“ (СДС), доминирана от ОНС, под претекст за борба с „Ислямска държава“. САЩ предоставиха военно обучение и доставиха камиони с оръжие на сирийските кюрди, без да се съобразяват с предупрежденията от страна на Анкара, че партньорството с една терористична група за борба с друга не е приемливо. \r\nТурция твърди, че оръжията в крайна сметка са прехвърлени на ПКК, която е определена за терористична група от САЩ, Турция и ЕС и в крайна сметка се използват срещу Турция. \r\nЩо се отнася до Фетулахистката терористична организация (ФЕТО), НАТО показа известна подкрепа за Турция. По повод първата годишнина от неуспешния опит за преврат в Турция генералният секретар на НАТО Йенс Столтенберг каза:  „Повтарям силното си послание, че всеки опит за подкопаване на демокрацията в някоя от нашите съюзнически държави е неприемлив“. \r\nФЕТО, ръководена от живеещия в САЩ Фетулах Гюлен, се опита да свали турското правителство и да завземе властта на 15 юли 2016 г. Опитът за преврат беше предотвратен от лоялни военни части, полицейски части и милиони турски граждани. Около 250 души, предимно цивилни, бяха убити от войници от пучистите. И все пак САЩ, въпреки че  получиха доказателства за ролята на ФЕТО в опита за преврат, не са екстрадирали Гюлен в Турция. НАТО също така изостави Турция и не я подкрепи в гражданската война в Сирия. През 2012 г. Турция поиска от НАТО на нейните граници да бъдат поставени ракети „Пейтриът“. Въпреки това, въпреки че ракетите бяха в Турция за известно време, скоро страните от НАТО ги върнаха, оставяйки Турция да се защитава сама. \r\nПрез 2017 г., в един унизителен инцидент за Турция, по време на съвместни военни учения на НАТО в Норвегия, снимка на Мустафа Кемал Ататюрк, основател на Турция, беше поставена сред снимките на „вражеските държави“. По това време бе създаден и фалшив „Фейсбук“ акаунт под името на президента Реджеп Тайип Ердоган с публикации, благоприятстващи \"вражеските държави\". \r\nСлед като турски военни длъжностни лица забелязаха инцидентите, НАТО предприе необходимите мерки и бе дадено обещание на Турция. \r\nВъпреки тази променлива връзка, НАТО продължава да говори за високата стойност на Турция в организацията, заявявайки, че тя е стратегически съюзник. \"Турция е важна за НАТО, но НАТО също е важно за Турция. Алиансът се основава на основния принцип \"един за всички и всички за един\", каза Столтенберг пред „Анадолската агенция“ в щаба на НАТО в Брюксел преди официалното си посещение в Турция на 16 април. \r\n***  Някои от най-висшите прелати в Римокатолическата църква, които яростно атакуваха хомосексуалността, са педерасти, според книга, която ще бъде публикувана следващата седмица, пише  електронното издание на гръцкия ежедневник Protothema . \r\nОсемдесет процента от работещите  във Ватикана свещеници са гейове, като някои от тях не са сексуално активни, се твърди в книгата „В тъмната стаичка на Ватикана“ (In the Closet of the Vatican”. \r\nКнигата от 570 страници, над която френският журналист и автор Фредерик Мартел е работил четири години е „потресаващ разказ за корупцията и лицемерието в сърцето на Ватикана“, според британския издател „Блумсбъри“. \r\nТя ще бъде издадена на осем езика в 20 страни следващата сряда, което ще съвпадне с деня на откриването на конференцията във Ватикана за масовите сексуални посегателства от католически свещеници над малолетни момченца и момиченца, на която са призовани епископи от целия свят, се посочва в материала на „Прототема“. \r\n***  Македония е пред вратите на НАТО, а формалното приемане се очаква най-късно до една година. Алианса е нужен на Македония преди всичко заради заплахите за сигурността, които се появиха след събитията през 2001 година и които продължават до днес, както и от потенциален сблъсък между НАТО и Русия в бъдеще. Македония има задължения за членството в НАТО от около 250 млн. евро годишно, които са не само такса за членство в съюза, но и цена на задължението за адаптиране на оборудването на армията според стандартите на Алианса, което означава закупуване на военна техника и заплащане за нейното прилагане, както и разходи за участие в мисиите на НАТО. От другата страна на споразумението е Алианса. Защо му е нужно на НАТО Македония? Тя няма море, природни богатства или силна икономика, тя е държава, в която всички са скарани помежду си по няколко въпроса, произтичащи от вековни етнически и религиозни напрежения, проблеми със съседите ... някои от отговорите на тези въпроси дава експерта Мирослав Лазански пред  електронното издание на македонския вестник „Вечер“ . Какво получава НАТО с влизането на Македония в съюза \r\nЛазански: Преди всичко, военният полигон Криволак, единственият полигон в Европа, където могат да се провеждат учения с някои видове истински бойни отровни вещества. Ще кацат ли сега американските самолети А-10 на Криволак с бомби с обеднен уран? \r\nРазбира се, че ще кацат, защото кой в Скопие може да попита великия съюзник за този боеприпас? Никой. Те ще бъдат щастливи, ако великият им съюзник им обещае, че албанците няма да разкъсат страната за един ден. Освен Криволак, НАТО получава и гражданско-военното летище Петровец в близост до Скопие. \r\nНищо ново, защото досега то е използвано от всеки, който го е искал. С влизането на Македония в алианса НАТО засилва комуникационната линия: албанските пристанища - Македония - българските пристанища на Черно море. По-конкретно, НАТО сега бърза да завърши кампанията за разширяване на Балканите възможно най-скоро. \r\nОт Брюксел настояват за план за действие за присъединяване на Босна и Херцеговина. Но геостратегически, разширяването на НАТО на изток далеч надхвърля влизането на Черна гора и Македония в НАТО, тъй като планетарната сигурност не зависи от двете бивши югославски републики. НАТО – Черна гора? \r\nЛазански: С влизането на Подогорица в западния Алианс, политическия елит се надява да получи твърди гаранции за сигурността по отношение на границите. Но, тъй като официално това е екологична държава, следва и въпросът, може ли топ туризмът да бъде съпроводен с постоянно или временно закотвяне на военни кораби в черногорските пристанища и в териториалните води. Какво ще стане през летния туристически сезон, когато няколко хиляди моряци в бели униформи ще бъдат разтоварени на сравнително малкия бряг? Тогава няма топ туризъм. Или корабите на НАТО ще избягват черноморското крайбрежие през летния сезон? \r\nПри обстоятелства, когато само пристанището на Бар е в състояние да приеме такива кораби? Други кораби ще трябва да отидат на койки. \r\nВсички страни от НАТО, които са се развили в туризма, са изключително внимателни да не го застрашават с военни бази, така че по този въпрос те са се договорили с НАТО чрез специални споразумения. Известно е къде могат да влязат военните кораби на НАТО и ядрените оръжия. С кои инструменти, сензори или по друг начин властите в Черна гора могат да открият ядрени оръжия на военен кораб на НАТО във водите на Черна гора? \r\nС настоящите технически и човешки капацитет, с които разполага Черна гора, това е невъзможно. Как ще различите ядрена бойна глава на ракета на военен кораб от обикновена конвенционална бойна глава? Ще чукате с чук по тази глава? За някой друг, по-съвършен инструмент за откриване в оборудването на армията на Черна гора, наследена от оборудването на ЮНА, наистина не знам. \r\nКакво тогава Черна гора може да предложи на НАТО освен пристанище и кей? И двете летища са цивилни, а НАТО по принцип не харесва летищата с двойно назначение. Освен това НАТО разполага с добри летища в Хърватия, Албания, Македония и Косово. Подгорица може да предложи 50 войници на Алианса за някои мисии на НАТО в света. Във военно отношение това е без значение, но поне символично увеличават броя на страните, които са с Америка. Какви са отношенията по оста НАТО – БиХ? \r\nЛазански: Що се отнася до Босна и Херцеговина (БиХ), НАТО е възприеман различно в Сараево и Баня Лука. Сараево, разбира се, е безусловно за влизане в Алианса. Република Сръбска е против, а без нейното съгласие не може да се влезе в НАТО. Преди няколко години от Брюксел ултимативно искаха промяна на Конституцията на БиХ, като условие за приемане на страната в НАТО. \r\nИменно от Брюксел тогава заявиха, че БиХ в сегашния си вид, не може да бъде приета нито в ЕС, нито в НАТО. Сараево, разбира се, подкрепя това добросъвестно, а в Баня Лука го разбират като настояване на Сараево да направи цялостна ревизия на Дейтъснкия мирен договор чрез НАТО. Баня Лука вижда това в контекста на „малко във война, малко в мир, всичко с помощта на НАТО“. Алианса е в БиХ от години и сега се стреми да създаде военна академия на военните от БиХ по модела на Съюза. \r\nВъоръжените сили на БиХ изобщо не са независими, те са под прякото командване на НАТО, защото никой висш офицер от тази армия не може да бъде повишен или назначен на длъжност без предварително одобрение от страна на Алианса. \r\nПо онова време, когато пенсионираният американски генерал Жак Клайн беше представител на международната общност в БиХ, дойде идеята, че радиоактивните отпадъци от Запада ще бъдат поставени в тунелите на разрушеното подземно летище Желява близо до Бихач. Летището е построено на карстов терен, където подземните води са силни, така че ако намерението на генерал Клайн не бе открито овреме, цялата зона щеше да бъде замърсена. \r\nАлиансът търси нови места за учения и изхвърляне на радиоактивни боеприпаси и материали. Къде е по-добрият избор и къде не задават неудобни въпроси, ако не на Балканите?", "date": "2019.02.14", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/02/14/2623459/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В петък испанският премиер Педро Санчес ще обяви дата за предсрочни парламентарни избори в страната. Това ще се случи след среща на кабинета, като правителствени източници са разкрили пред  вестник El Pais , че най-вероятно вота ще се състои на 28 април, но това не може да бъде потвърдено преди петък. \r\nРешението за насрочване на предсрочни избори идва, след като в сряда конгресът на Испания отхвърли проектобюджета на Социалистическата партия за 2019 година. \r\nИзданието посочва, че по време на двудневния дебат в долната камара на испанския парламент правителството е направило последен опит да убеди другите фракции да подкрепят плана. Но опозицията на каталунските сецесионистки партии, както и консервативните „Народна партия“ (НП) и „Сиудаданос“ (Гражданите) е била достатъчна, за да бъде отхвърлено предложението. \r\n„Ел Паис“ припомня, че Санчес дойде на власт през юни 2018 година, след като спечели вот на недоверие срещу бившия премиер Мариано Рахой от НП, но от тогава има слаби позиции в конгреса, където неговата партия разполага с 84 депутати в 350-местния законодателен орган. За да постигне мнозинство му беше нужна подкрепата на левичарската „Подемос“, Каталунската републиканска левица и Каталунската европейска демократична партия. \r\nПартиите на каталунските сепаратисти обаче поискаха в замяна на подкрепата за бюджетния план на Социалистите правителството да направи нови отстъпки по въпросите за независимостта на автономната провинция и делото на каталунските лидери, замесени в едностранното обявяване на независимост след незаконния референдум през октомври 2017 година. Съдебното дело започна във Върховния съд във вторник. \r\nВ края на краищата фракциите изпълниха заплахите и техните депутати в конгреса гласуваха срещу бюджета заедно с „Астуриас форум“, „Канарската коалиция“, НП и „Сиудаданос“, независимо от факта, че последните две партии призовават за отнемане на регионалните права на Каталуния според член 155 от Конституцията на Испания, който бе използван от консерваторите в случая с едностранното обявяване на независимост от каталунския парламент през 2017 година. \r\nНа втората сесия на дебата в сряда сутринта от лявата „Подемос“ и „Ен Кому Подем“, както и говорителят на Баската националистическа партия (БНП) се присъединиха към призивите на Социалистическата партия към сецесионистките партии да  подкрепят бюджета, но усилията им бяха напразни. Бюджетът е отхвърлен и изпратен обратно на правителството, а часовникът сега тече за общи избори. Мнозинството, което спечели вота на недоверие към Рахой вече се разпадна. \r\n***  Външният министър на Унгария Петер Сиярто определи политиката на Европейския съюз към Китай като „лицемерна“ и заяви, че сътрудничеството между Блока и Пекин е в интерес на цяла Европа. В интерес на Европа е и Централна Европа да развие инфраструктурата си чрез използване на китайските ресурси, отбеляза още първият дипломат на Будапеща, цитиран от  електронното издание Budapest Times . \r\nРумъния, която понастоящем е ротационен председател на ЕС, постави отношенията между ЕС и Китай в дневния ред на срещата и страните кандидатки за ЕС също бяха поканени на втората част от преговорите. \r\nСиярто отбеляза, че е очевидно, че Китай скоро ще се превърне в най-голямата икономика в света и успехът на европейското сътрудничество с Пекин ще бъде от жизненоважно значение за конкурентоспособността на Европа. Една стара догма, че капиталът пътува само от Запад на Изток, в търсене на евтина работна ръка, е паднала, добави той. \r\nКомпаниите от Изтока и Запада сега диктуват еднакво скоростта, с която се променя глобалната икономика, и в много индустрии на Изток се разработват и въвеждат технологии, необходими за бъдещата конкурентоспособност, каза той. \r\n„В резултат на това сътрудничеството с китайците е особено важно, защото ако ЕС не може да си сътрудничи с Китай, най-новите технологии в много индустрии ще бъдат недостъпни за нас и това ще доведе до спад в конкурентоспособността на Европа“, добави унгарският външен министър. \r\nСпоред Сиярто, политиката на ЕС спрямо Китай е лицемерна при настоящите обстоятелства, когато оборотът на търговията се е увеличил с повече от 30% за една година, достигайки почти 600 милиарда евро миналата година и тези страни, които имаха най-голям оборот, включително Германия, Франция, Италия, Великобритания и Холандия са най-силните критици на Китай. Централна Европа иска нейният дял от ползите от сътрудничеството да служи не само на регионалните, но и на общоевропейските интереси. \r\n„Сътрудничеството между Китай и Централна Европа се отнася основно до проекти за развитие на инфраструктурата, които не са обхванати от европейски ресурси“, каза Сиярто. „Като такова, използването на китайската подкрепа за развитие на инфраструктурата в посока север-юг е общоевропейски интерес и още повече, това сътрудничество допринася и за развитието на Западните Балкани, които следователно ще станат все по-подготвени за присъединяване към ЕС“. \r\nТой разкритикува Брюксел за забавянето на европейската интеграция на страните от Западните Балкани, добавяйки, че е „неприемливо“ Европейската комисия да възпрепятства интеграцията на Западните Балкани до 2025 г., въпреки че това би било в интерес на икономиката и сигурността на Европа. \r\n***  Бившият офицер от американските военновъздушни сили, Моника Уит, бе обвинена в предполагаемо шпиониране на американски разузнавачи, пише в.  Daily Express . \r\nМинистерството на правосъдието твърди, че между януари 2012 г. и май 2015 г. Уит е работила с членове на Иранската Революционна гвардия след „идеологически“ дезертиране. Те също така твърдят, че е разкрила самоличността на няколко агенти под прикритие на САЩ. Четирима ирански обвиняеми също бяха обвинени, съгласно Закона за шпионажа и Закона за компютърните измами и злоупотреби. \r\nМоника Уит, която е била във военновъздушните сили от 1997 до 2008 г., последно е видяна в Азия през 2013 г. \r\nСпоред съдебни документи, министерството на правосъдието е обвинило Моника Уит, че работи с хора „съзнателно и незаконно комуникира, доставя и предава на чуждестранно правителство, особено на Иран,и на офицерите и агентите на това чуждестранно правителство, пряко и косвено документи и информация, свързани с националната отбрана на Съединените щати, с намерението и основанието да се смята, че същото ще бъде използвано за вредата на Съединените щати и в полза на Иран“. \r\nМоника Уит е имала най-високо ниво на сигурност при работа за правителството на САЩ и е била обучена на фарси в Монтерей, Калифорния.  \r\nСлед оттеглянето си от военновъздушните сили, Уит е работила като изпълнител на правителството в продължение на две години и може би е работила като учител по английски в Афганистан и Таджикистан, според ФБР. \r\nСледователите смятат, че тя е била наета от ирански военни съдружници, докато е присъствала на конференции, организирани от New Horizon Organization. \r\nХакерите и кибершпионите, свързани с Иран, са едни от най-силните в света, на равна нога с Русия и Китай, според Newsweek. \r\nПрез март американското правителство повдигна обвинения срещу членове на иранска хакерска група за „една от най-големите държавно спонсорирани хакерски кампании“, която някога е била давана под съд. \r\nАмериканският президент Тръмп, който се оттегли от ядрената сделка с Иран, може да осигури по-голям стимул за хакерите да се насочат към САЩ. \r\nВсъщност експертите по киберсигурност отбелязаха, че след подписването на споразумението през 2015 г. заплахите от Иран са отпаднали.", "date": "2019.02.14", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/02/14/2623454/prof-georg-kraev-folklorist-trifon-zarezan-e-edin-ot-nay-starite-sashtinski-mazhki-praznitsi.html", "text": "Трифон Зарезан е един от най-старите същински мъжки празници. Това каза за дневния блок „Добър ден“ на  Радио „Фокус“  фолклористът проф. Георг Краев. Той уточни, че определенито Зарезан идва от вярването, че Богородица го проклина и той отрязва носа си. “40 дни след раждането на Иисус Христос, Богородица тръгнала за манастира да се пречисти, минала покрай лозето на брат си – Свети Трифон и го поздравила: „Добър ден, бате“. Той обаче не й отговорил като майка с дете, а като на мома. И Богородица му се заканила. Прибрала се вкъщи и казала на майка си: „Мамо, тичай на лозето, че батко си отряза носа“ и майката много се разтревожила, взела кърпи, сол, изтичала на лозето и попитала сина си: „Трифончо, какво стана? Кака ти каза, че си си отрязал носа“. „Не я слушай нея, аз не режа така, аз режа инак“, отговорил Трифон и като насочил косера нагоре, си отрязал носа”, разказа проф. Георг Краев. Той обясни, че това е злокобна клетва, защото носът е един от символите на мъжката сила и отрязването му води до лишаване от мъжко достойнство.  \r\nМилослава АНГЕЛОВА", "date": "2019.02.14", "title": "Проф. Георг Краев, фолклорист: Трифон Зарезан е един от най-старите същински мъжки празници"}
{"url": "http://www.focus-news.net/news/2019/02/14/2623462/kardzhali-neobitaema-kashta-e-goryala-v-selo-yastreb.html", "text": "В село Ястреб, община Момчилград, е горяла двуетажна необитаема къща, пламнала снощи, около 22,30 часа. Това съобщиха от  ОДМВР-Кърджали . След подаден сигнал за произшествието, бил изпратен екип на пожарната служба в Кърджали, който потушил огъня. Вследствие на пожара са унищожени 120 кв. м покривна и 70 кв. м междуетажна конструкция. Причините се изясняват. Екип на Районно управление на МВР-Кърджали е посетил мястото на произшествието за изясняване на случая.", "date": "2019.02.14", "title": "Кърджали: Необитаема къща е горяла в село Ястреб"}
{"url": "http://www.focus-news.net/news/2019/02/14/2623464/gabrovo-51-godishen-mazh-se-e-samozapalil-v-grad-dryanovo-v-posledstvie-toy-e-pochinal-ot-ranite-si.html", "text": "51-годишен мъж се е самозапалил в град Дряново, съобщиха от  Областна дирекция на МВР – Габрово . Сигнал за лице в безпомощно състояние, намиращо се на ул. „Гурко“ в града, е получен към 21.30 часа вчера. На място екипите на полицията и на Филиала на Спешна медицинска помощ (ФСМП) в Дряново установяват 51-годишен мъж от севлиевското село Буре със следи от обгаряне по цялото тяло. Пострадалият незабавно е транспортиран в ФСМП –Дряново, където е починал от раните си. По първоначални данни обгарянето на лицето, причинило  смъртта, е настъпило в резултат от самозапалване. Извършен е оглед на местопроизшествието. По случая е образувано досъдебно производство.", "date": "2019.02.14", "title": "Габрово: 51-годишен мъж се е самозапалил в град Дряново, в последствие той е починал от раните си"}
{"url": "http://www.focus-news.net/news/2019/02/14/2623466/lyudmila-gyurova-prirodozashtitnik-tserat-v-selo-rani-lug-e-svidetel-na-nyoyskiya-miren-dogovor-kogato-izkonno-balgarsko-naselenie-ostava-v-srabska-teritoriya.html", "text": "Церът расте на погранична зона, свидетел е на Ньойския мирен договор, когато голяма част от българските територии, населени с изконно българско население по Западните покрайнини, остават в сръбска територия. Това каза в интервю за  Агенция „Фокус“  Людмила Гюрова, съпруга на Пенко Янков, номинирал цера в село Рани луг, Трънско за конкурса Европейско дърво на годината 2019. „Ние сме в една и съща езикова област. Диалектът в Западните покрайнини, в Трънско, е идентичен, което свидетелства, че там наистина живее българско население“, посочи тя. Гюрова обясни, че вековният цер се намира до църквата „Св. Николай“. „Никой не знае дали първо е построена черквата „Св. Николай“ или първо е поникнал вековният цер в трънското село Рани луг“, коментира тя. „Черквата в Рани луг е датирана към 15-16 век от учените историци. Местните претендират, че е от 13 век“, посочи Людмила Гюрова. „Другото интересно при нея е, че тя е изписана от Захари Зограф, заедно с църквата в село Насалевци“, допълни Гюрова. „За съжаление, към момента стенописите са много избледнели, което означава, че реставрацията е трудна и в голяма част невъзможна. Отпред в олтара са запазени икони, които са от по-ново време, които също така  представляват историческа ценност“, коментира тя. „Черквата до дървото е с много интересна архитектура, бих казала рядко срещана. По принцип по времето на турското робство църквите са строени на нивото на земята, за да бъдат прикрити от вражеско око. В редки случаи се иска разрешение и бива разрешавано от Османската власт да се построи надземна черква. Вратите на храмовете се построяват умишлено по-ниски, за да не може турчин да влезе на кон и да опорочи светинята. Църквите в Рани луг и село Насалевци са именно такива. Поискано е разрешение да бъдат построени над земята“, разказа още Людмила Гюрова.  \r\nТеодора ПАТРОНОВА", "date": "2019.02.14", "title": "Людмила Гюрова, природозащитник: Церът в село Рани луг е свидетел на Ньойския мирен договор, когато изконно българско население остава в сръбска територия"}
{"url": "http://www.focus-news.net/news/2019/02/14/2623465/plovdiv-pozhar-e-vazniknal-v-bivsha-promishlena-sgrada-nyama-postradali.html", "text": "Пожар е възникнал в бивша промишлена сграда, няма пострадали. Това съобщиха от пресцентъра на  МВР . \r\nВ 11.30 часа, в пожарната в Пловдив е получен сигнал за пожар в бивша промишлена сграда на ул. \"Шести септември\" в областния град.  \r\nИзяснено е, че огънят е възникнал на втория етаж от 6-етажна сграда, в склад за платове и шивашки материали. Хората от сградата са изведени, няма пострадали. Към мястото са насочени 6 екипа с 5 противопожарни автомобила и автомеханична стълба. Пожарът е локализиран, продължават действията за погасяването му. Служители на Шесто РУ-Пловдив подпомагат на място действията на пожарникарите.", "date": "2019.02.14", "title": "Пловдив: Пожар е възникнал в бивша промишлена сграда, няма пострадали"}
{"url": "http://www.focus-news.net/news/2019/02/14/2623463/ministar-nikolina-angelkova-predvizhdame-oshte-videa-s-balgari-koito-mileyat-za-stranata-i-podkrepyat-balgarskiya-turizam.html", "text": "Следват редица видеа, които предвиждаме, с българи, които милеят за страната и подкрепят българския туризъм. Това каза пред журналисти министърът на туризма Николина Ангелкова след откриването на Международната туристическа борса „Ваканция и СПА Експо“, предаде репортер на  Агенция „Фокус“ . „Това ще бъде част от кампанията за насърчаване на българския туризъм“, обяви министърът. „Новото в рекламната кампания тази година е свързано с различни специални послания. Благодаря на Кубрат Пулев, който първи стартира в кампанията“, посочи тя. „Продължаваме да работим по отношение на дигиталния маркетинг и реклама. Медиямиксът, свързан с рекламиране на различни целеви пазари“, обяви Ангелкова. „Ще продължим кампанията по CNN, BBC, National Geographic и Travel TV. Смятаме, че това е много важно от гледна точка на международния имидж на България като туристическа дестинация“, обясни тя. „Тази година най-накрая предстои, след серия от обжалвания, да стартираме и ъпдейт на нашия сайт Bulgariatravel, така че да го направим максимално иновативен. Да бъде със всички новости, така че да рекламираме страната, с един клик всеки да ни намира“, съобщи министърът на туризма. „Успяхме да преодолеем жалбите, които повече от две години бяха в съда. Преборихме се и стартира работата по този дългоочакван процес“, каза още Николина Ангелкова. \r\nБиляна ИВАНОВА", "date": "2019.02.14", "title": "Министър Николина Ангелкова: Предвиждаме още видеа с българи, които милеят за страната и подкрепят българския туризъм"}
{"url": "http://www.focus-news.net/news/2019/02/14/2623458/ministar-nikolina-angelkova-vse-poveche-predstaviteli-na-turisticheskiya-bransh-ot-razlichni-strani-se-doveryavat-na-izlozhenieto-vakantsiya-i-spa-ekspo.html", "text": "Успяваме да надграждаме усилията. Все повече представители на бранша и на различни страни се доверяват на изложението. Това каза пред журналисти министърът на туризма Николина Ангелкова след откриването на Международната туристическа борса „Ваканция и СПА Експо“, предаде репортер на  Агенция „Фокус“ . „Неизменно ще продължим да го насърчаваме. Следващата година ще предвидя специална министерска среща, за да може все повече мои колеги от различни държави да се запознаят с това, което предлагаме“, заяви тя. „Всяка година общините се стараят все повече и повече. Прави впечатление, че откакто е създадено Министерството на туризма нарастват участниците в изложението. Това е много радостно, изложението става като флагман. Ключово е за насърчаване на туристопотока в страната“, обяви министър Ангелкова. „Организациите за управление на туристически райони са много важни. Те започват да работят, създадени са. Ще има възможност да бъдат подпомагани, маркетинговата стратегия да се фокусира върху това да бъдат насочени към възможностите за туризъм, предлагани от общините“, съобщи тя. „Ще направим специална платформа към сайта на Министерството на туризма, където общините да споделят своите видеа и презентации. Така допълнително да надграждаме това, което имаме в “I love Bulgaria” като платформа и в регистъра на туристическите атракции и фестивали“, каза още министърът на туризма. \r\nБиляна ИВАНОВА", "date": "2019.02.14", "title": "Министър Николина Ангелкова: Все повече представители на туристическия бранш от различни страни се доверяват на изложението „Ваканция и СПА Експо“"}
{"url": "http://www.focus-news.net/news/2019/02/14/2623467/varna-patriarh-neofit-otsluzhi-blagodarstven-moleben-po-povod-1150-g-ot-uspenieto-na-sv-kiril-slavyanobalgarski-v-mitropolitskiya-katedralen-hram-uspenie-bogorodichno.html", "text": "Негово Светейшество Българският Патриарх и Софийски Митрополит Неофит отслужи тържествен благодарствен молебен по повод 1150 г. от Успението на св. Кирил Славянобългарски в Митрополитския катедрален храм „Успение Богородично“ във Варна, предаде репортер на  Радио „Фокус“ – Варна . Годишнината беше отбелязана с отслужване на св. Литургия в митрополитския катедрален храм в съслужение с митрополити – членове на Светия синод на Българската православна църква, и гости от други поместни православни църкви. \r\nСияна БУХЛАРСКА", "date": "2019.02.14", "title": "Варна: Патриарх Неофит отслужи благодарствен молебен по повод 1150 г. от Успението на св. Кирил Славянобългарски в Митрополитския катедрален храм „Успение Богородично“"}
{"url": "http://www.focus-news.net/news/2019/02/14/2623456/zam-ministar-yanko-ivanov-stopanite-v-3-kilometrovata-zona-okolo-devnenskiya-kv-povelyanovo-tryabva-da-zakolyat-dobrovolno-prasetata-si-za-da-ne-se-razprostranyava-afrikanskatata-chuma.html", "text": "Частните стопани в 3-километровата зона около девненския квартал „Повеляново” трябва да заколят доброволно прасетата си, за да не се създава риск от разпространение на вируса на африканската чума. Това каза след заседанието на Областната епизоотична комисия във Варна, зам.-министърът на земеделието, храните и горите д-р Янко Иванов, предаде репортер на  Радио „Фокус” – Варна . По думите му става въпрос за десетина прасета. Той обясни, че причина за въвеждане на мярката е, че в частен двор в квартала, ловци са разфасовали трупа на дива свиня, заразена с болестта. Засега няма да се налага поставянето на контролно-пропускателни пунктове за контрол, но и това ще се случи ако бъдат констатирани нови случаи в частните стопанства, посочи зам.-министърът. Според него на срещата в Областната администрация е било  разпоредено на кметовете в областта да извършат инвентаризация на всички животни в населените места, както и да внимават за провеждане на легални и нелегални пазари. Те трябва да са бдителни и за предлагане на месо без документ за произход. „Това се налага тъй като в момента има активно огнище, забранени са всякакви пазари“, обясни д-р Янко Иванов.  \r\nДруг ангажимент на кметовете е и да разгласяват мерките сред населението. Към полицията е обърнато внимание също да засилят контрола върху превозването на животни, както законно, така и незаконно. Да се следи, освен за живи животни, и за пренасяне на разфасовано месо. По отношение на ловците е решено да се извърши претърсване на района около „Повеляново“. Това, според зам.-министъра ще изисква повече време, защото районът не е малък и ще остане като постоянна мярка и за по-нататък, защото в същото време е разрешен птичият лов на фазани и бекаси. „Като излизат на лов дружинките трябва да вземат някакви съвсем елементарни мерки за сигурност, за да не пренесат с дрехи или транспортни средства заразата“, добави той. Ловците ще трябва да сигнализират и за всяко намерено умряло прасе, тъй като колкото по-дълго стоят труповете, толкова по-голям е рискът болестта да се разнася чрез хищници и други животни. В свинекомплексите на всеки 15 дни ще се провеждат изследвания за африканска чума по свинете. Като авариен план е предвидено да се уточни къде ще се загробват животни при доказани нови случаи. Съвместно с Регионалната инспекция по околната среда и водите и Областната дирекция по безопасност на храните, ще се набележат местата. Те трябва да отговарят на определени изисквания по Закон, едно от които е, да не са във вододайни зони. \r\nДиана СТОЕВА", "date": "2019.02.14", "title": "Зам.-министър Янко Иванов: Стопаните в 3-километровата зона около девненския кв. „Повеляново” трябва да заколят доброволно прасетата си, за да не се разпространява африканскатата чума"}
{"url": "http://www.focus-news.net/news/2019/02/14/2623460/dobrich-68-dobrudzhantsi-se-vklyuchiha-v-obyaveniya-ot-obshtinata-konkurs-za-nay-dobro-domashno-vino-rekolta-2018-ta.html", "text": "68 добруджанци са се включили в обявения от Община град Добрич конкурс за най-добро домашно вино – реколта 2018-та, превърнал се вече в традиционен, предаде кореспондентът на  Радио „Фокус” – Варна . Конкурсът е организиран съвместно с Къщата на виното в добруджанския град. Надпреварата е в три категории. Жури определя победителите. По традиция техните имена се обявяват на 14 февруари на тържеството, организирано в Архитектурния етнографски комплекс на открито „Старият Добрич“. Днес то започна със зарязване на лоза, както повелява традицията. В ролята на цар на лозята бе кметът на Добрич Йордан Йорданов, който след това се хвана на хоро, което се изви във вътрешния двор на комплекса. Етнографът Лена Кирилова припомни за легендите, митовете и традициите, свързани с днешния празник – Трифон Зарезан. Бяха обявени победителите в конкурса за най-добро домашно вино, които получиха грамота и награди, лично от кмета на града Йордан Йорданов. Първо, второ и трето място в категорията за бяло вино си поделиха съответно Тодор Драгнев, Петър Янков и Ивайло Михайлов.  \r\nВ категорията за розе на първо място е класиран Стефан Николов, на второ – Добрин Добрев, и на трето – Тодор Драгнев. В категорията за домашно червено вино са наградени Васил Петков, Димитър Донев и Тодор Урумов, съответно с първо, второ и трето място. Първенецът получи и една символична награда – канелка, с пожеланието „По същия начин както и тази година да се лее това ароматно добруджанско вино, толкова омайно, че който го пие, да се подмладява, който го вкуси, да не остарява. Името на Васил навред да прославя, добруджанския майсторлък да благославя“. Бе присъдена и една специална награда, за специално приготвено вино – на Илия Илиев, който сподели технологията и поздрави присъстващите със стих, който ги развесели с хумора си. Официални гости на празника бяха целият кметски екип – кметът Йордан Йорданов, неговите заместници Елка Димова, д-р Емилия Баева, Росица Йорданова, арх. Боян Коларов и секретарят на Общината Ася Кръчмарова. Празникът продължи с изпълнения на Професионален фолклорен ансамбъл „Добруджа“ – народни песни и хора, а гостите бяха почерпени с чаша вино, осигурено от Общината.  \r\nЖулиета НИКОЛОВА", "date": "2019.02.14", "title": "Добрич: 68 добруджанци се включиха в обявения от Общината конкурс за най-добро домашно вино – реколта 2018-та"}
{"url": "http://www.focus-news.net/news/2019/02/14/2623470/razsledvane-na-bbc-razkriva-mezhdunarodna-mrezha-za-kucheshki-boeve-organizirana-ot-balgari.html", "text": "Предаване, излъчено снощи в по един от най-гледаните британски телевизионни канали – BBC 1, разкрива мрежа за организиране на кучешки боеве и търговия с обучени за битки кучета, ръководена от българи. Това съобщиха от  Фондация „Четири лапи“ . В разследването, организирано с помощта на неправителствената организация „Лига срещу жестоките спортове“ и частни детективи, е разкрит основният организатор на мрежата – българин с име Ивайло Николов от Русе, собственик на развъдник за питбули и на фирма за превоз на животни. Разследващите под прикритие дори успяват да поръчат питбул с високи бойни качества от Молдова, който срещу 3000 евро трябва да им бъде доставен в България с издаден от български ветеринарен лекар паспорт. Според разследващите, Николов е доставял животни в поне 29 страни от целия свят – от Виетнам, Непал, Пакистан и Близкия изток, до Западна Европа и САЩ. В репортажа са показани и кадри от бой между питбули, в който ясно се чува българска реч. \r\n„След толкова скандални разкрития намесата на полицията и прокуратурата трябва да е незабавна,“ категоричен е Явор Гечев от българския офис на международната организация за защита на животните „Четири лапи“. „Трябва да бъдат изяснени имената на всички участници в тази схема за търговия със смърт, включително и на ветеринарните лекари, издавали паспорти на продаваните животни, и те да понесат най-тежките предвидени от закона наказания.“ \r\nОрганизирането и участието в провеждането на боеве с животни, както и отглеждането, тренирането или предоставянето на животни за боеве, е инкриминирано у нас от 2011 г. и се наказва със затвор до 5 години и глоба до 10 000 лв. Промените бяха приети след разследване на Нова Телевизия и журналистката Диляна Гайтанджиева, което разкри схема за провеждане на кучешки боеве около София с участието и на служител от МВР. Тогава от вътрешното министерство наказаха полицая само с мъмрене.  \r\nПрез последните години почти липсват разкрити подобни престъпления, като най-нашумелият случай беше в Пловдив, където през 2016 г. прокуратурата и полицията разбиха група за обучение на кучета за боеве, организирана от бивш полицай. Бяха конфискувани повече от 40 животни, които все още са в общинския приют в Пловдив, тъй като все още няма окончателна присъда. Слабата разкриваемост на боевете с животни у нас се дължи както на липсата на практика, така и на затворения кръг от хора, много от които с големи финансови възможности, които се занимават с тази престъпна дейност.", "date": "2019.02.14", "title": "Разследване на BBC разкрива международна мрежа за кучешки боеве, организирана от българи"}
{"url": "http://www.focus-news.net/news/2019/02/14/2623471/ministar-mladen-marinov-provede-sreshta-s-npr-irit-lilian-poslanik-na-izrael-v-balgariya.html", "text": "Министърът на вътрешните работи проведе работна среща с посланика на Израел у нас Н.Пр. Ирит Лилиан. Това съобщиха от пресцентъра на  МВР . Младен Маринов увери, че Израел е ключов партньор на България, включително в областта на вътрешните работи. Установен е редовен диалог, изграден е взаимно полезен формат за професионалното сътрудничество на работните групи  в областта на вътрешните работи. В рамките на срещата бяха оценени високо предприетите от  МВР мерки за обезпечаване на  необходимото ниво на сигурност на израелските туристи.  Контактите с Посолството на Израел са активни, отношенията се отличават с динамичност и прагматизъм. Министър Маринов благодари сърдечно за съдействието на Посолството на Израел, благодарение на което ГД „Гранична полиция“ получи  дарение на  огнестрелно оръжие и техническо оборудване. По време на проведената работна среща бе изразена готовност за продължаване и задълбочаване на двустранното сътрудничество във всички области от взаимен интерес.", "date": "2019.02.14", "title": "Министър Младен Маринов проведе среща с Н.Пр. Ирит Лилиан, посланик на Израел в България"}
{"url": "http://www.focus-news.net/news/2019/02/14/2623468/danail-kirilov-predlozhi-pravna-komisiya-da-prerazgleda-chast-ot-predlozheniyata-za-promeni-v-izborniya-kodeks-sred-koito-i-tova-za-sotsiologicheskite-prouchvaniya-na-gerb.html", "text": "Председателят на парламентарната Правна комисия Данаил Кирилов предложи комисията да преразгледа предложението на ГЕРБ за публикуване на социологическите проучвания, предаде репортер на  Агенция „Фокус“ . „Предлагам ви да обсъдим следните въпроси. Предложението на г-жа Нинова и група народни представители в частта възможност всеки избирател да провери списъка“, каза Кирилов. Той предложи да се обсъди въпроса с машинното гласуване. „Получихте текст, съобразно който машините при евроизборите да бъдат най-малко 3000 избирателни секции, в местните избори да бъдат най-малко 6000 избирателни секции, а на следващите избори да бъдат във всички секции без секциите, които са в чужбина, които са на кораби, които са в затвори и места за задържане, които са на подвижни избирателни секции и тогава  машинното гласуване да замени хартиеното гласуване“ ,заяви Кирилов. \r\nТой предложи да се обсъди и въвеждането на график за експериментите за електронно дистанционно гласуване и реда за провеждането му, за което са се обявили българи в чужбина.  \r\nКомисията ще обсъди и възможността електронното дистанционно гласуване да бъде с използване на квалифициран електронен подпис или идентификация въз основа на други данни, а не е само по системата за електронна идентификация, която трябва да се въведе в документите за самоличност на българските граждани.  \r\n„Последното, което ви предлагам е преразглеждане на нашето решение за публикуване на социологически изследвания в изборния ден“, каза Кирилов. \r\nДеница КИТАНОВА", "date": "2019.02.14", "title": "Данаил Кирилов предложи Правна комисия да преразгледа част от предложенията за промени в Изборния кодекс, сред които и това за социологическите проучвания на ГЕРБ"}
{"url": "http://www.focus-news.net/news/2019/02/14/2623461/prezidentat-rumen-radev-ne-e-normalno-balgarskoto-pravitelstvo-da-nauchava-ot-chuzhdi-poslanitsi-kakvo-se-sluchva-v-balgariya.html", "text": "Не е нормално българското правителство да научава от чужди посланици какво се случва в България. Това каза пред журналисти президентът Румен Радев, във връзка с проверявания от службите случай на превод на пари от Венецуела в български сметки, предаде репортер на  Агенция „Фокус“ . „Първо, не е нормално българското правителство да научава от чужди посланици какво се случва в България. Вчера бях запознат от главния прокурор, от министъра на вътрешните работи, от председателя на ДАНС с известната до момента фактология. Няма да коментирам този случай преди тази фактология да бъде щателно уточнена и установени всички обстоятелства, но този случай е в ресора на изпълнителната власт, където са службите и МВР“, заяви Румен Радев.  \r\n„За мен наистина е тревожно всеки един такъв случай, който касае здравето и живота на българските граждани, и който касае надеждността на нашата банкова система, защото тя вече е основен критерий за допускането ни до чакалнята на Еврозоната“, коментира държавният глава.  \r\nПопитан дали КСНС трябва да заседава заради службите Радев заяви, че трябва да бъде изяснена цялата информация по случая. „Това е задължение на службите, МВР, на изпълнителната власт. Чакаме отговор на редица въпроси и в техния ресор е да ги дадат“, добави той.  \r\nРумен Радев коментира и назначенията на българските посланици. По думите му тези хора представляват България в чужбина и не трябва да се делят на наши и на ваши. „Мотивирането на кадровите решения и съгласувателната процедура не трябва да се превръщат в публични дебати, защото това уронва престижа, както на нашите посланици зад граница, така и на страната. Има предложения, които съм приел. Има и такива, с които категорично не съм се съгласил и съм ги отхвърлил. Както казах, не коментирам посланически назначения. Не трябва да ги делим на наши и ваши“, заяви президентът.", "date": "2019.02.14", "title": "Президентът Румен Радев: Не е нормално българското правителство да научава от чужди посланици какво се случва в България"}
{"url": "http://www.focus-news.net/news/2019/02/14/2623473/burgas-obshtinata-zavarshi-izgrazhdaneto-na-tsyalostnata-sistema-za-videonablyudenie-v-nay-golemiya-zhilishten-kompleks-meden-rudnik.html", "text": "Община Бургас завърши изграждането на цялостната система за видеонаблюдение в най-големия жилищен комплекс - \"Меден рудник\". Общо 67 високотехнологични камери са монтирани на 24 ключови локации в комплекса, включващи кръстовищата, учебните заведения и входно-изходните артерии на \"Меден рудник\". Това съобщиха от пресцентъра на  Общината . Поставянето на технологичните \"очи\" са съобразени и съгласувани с изискванията на МВР за изграждане на системи за видеонаблюдение в населени места. \r\nПод наблюдение вече са бул. \"Захари Стоянов\" - изход за Средец, кръстовища с ул. \"Въстаническа\", ул. \"Миньорска\", ул. \"Слънчеви хълмове\", бензиностанция Петрол; бул. \" Ал. Г. Коджакафалията\" - изход за Твърдица, кръстовища с ул. \"Тракиец\" и ул. \"Петко Росен\",  ул. \"Въстаническа\" - кръстовище с ул. \"Петрова нива\", до бл. 100 и бл. 101, изход към кв. Горно Езерово, ул. \"Петрова нива\" - кръстовище с ул. \"Константин Петканов\", ул. \"Тракиец\" - кръстовища с ул. \"Ален Мак\" и ул. \"Капитан Петко Войвода\", ул. \"Капитан Петко Войвода\" до бл. 18, ОУ \"Константин Петканов\", ОУ \"Петко Росен\" и Лакомата спирка. \r\nНа трите входно-изходни точки на \"Меден рудник\" е монтирана специалната ANPR система, която служи за разпознаване на регистрационните табели на превозните средства. Това са бул. \"Захари Стоянов\" - входно-изходна точка за гр. Средец, на бул. \"Ал. Г. Коджакафалията\" - входно-изходна точка за с. Твърдица и на входа и изхода за кв. Горно Езерово. \r\nВсички 67 камери в комплекса са свързани помежду си с общ софтуер и вече предават информацията в реално време към градския Център за управление на трафика, който координира получените сигнали и при необходимост ще ги изпраща на компетентните органи. Записът на изображението от високотехнологичните камери се извършва в режим NVR H.265 4K и ще се съхранява за период от 60 дни. Устройствата имат застраховка против вандализъм и гаранционна поддръжка на свързаността и софтуера към тях за 60 месеца. Проектът е на Община Бургас и се осъществи със съдействието на мобилния оператор \"Виваком\". \r\nЦелта на монтираните високотехнологични камери в най-населения жилищен комплекс е да подобри сигурността на жителите и гостите му, а битовата престъпност да намалее до минимум. Камерите ще помогнат за по-доброто взаимодействие на службите за сигурност и ще скъсят значително времето за реакция. Теса превантивна мярка срещу проявите на вандализъм, посегателство върху собствеността, пътно-транспортните произшествия, контрол на скоростта в натоварените точки като пешеходни пътеки, училища, обществени сгради и идентифициране на издирвани автомобили при влизане или излизане от комплекса. \r\nРазширяването на обхвата на видеонаблюдението в града продължава с монтиране на 30 камери в кв. Победа, 3 от които ще бъдат за разпознаване на номерата на автомобилите. Целта на Община Бургас е до края на тази година да бъдат сложени камери още в кварталите Крайморие, Акации и Сарафово. В тези населени места ще има по 10 стационарни и по 2 специализирани камери за следене и записване на регистрационните номера на автомобилите, влизащи и излизащи от Бургас.", "date": "2019.02.14", "title": "Бургас: Общината завърши изграждането на цялостната система за видеонаблюдение в най-големия жилищен комплекс - \"Меден рудник\""}
{"url": "http://www.focus-news.net/news/2019/02/14/2623472/dots-d-r-todor-chobanov-zam-kmet-na-sofiya-protokolite-za-detsata-s-hronichni-zabolyavaniya-v-detskite-grupi-shte-se-izdavat-ot-telk-a-ne-ot-lichniya-lekar.html", "text": "Протоколите за децата с хронични заболявания в детските групи ще се издават от ТЕЛК, а не от личния лекар.Това каза пред журналисти зам.-кметът на София доц. д-р Тодор Чобанов във връзка с приетата Наредба за промени в приема в детските и яслени градини, предаде репортер на  Агенция „Фокус“ . “Увеличаваме точките свързани с постоянен адрес, там където са се е давало 1 точка, сега ще се дават 2 точки. Увеличаваме точките за работещи родители и за родители студенти“, уточни Чобанов. „Другата група промени е свързана с това, къде да бъдат братята и сестрите. Така, че братята и сестрите отиват в основния списък с 1 точка“, обясни той. „До сега се е приемало деца с хронични заболявания да бъдат приемани с протокол от личния лекар, сега такива решения ще се издават от ТЕЛК“, заяви зам-кметът на София. По думите му се въвежда и редуциране на броя на децата с хронични заболявания от 5 на 3 в група, а тези със специални образователни потребности (СОП) от 3 на 2. Чобанов отбеляза, че промените се въвеждат от месец март тази година. „От 2020 г. се въвежда  принципът „уседналост“, което означава, че детето ще посещава най-близкото до него заведение“, обясни той, като отчете, че срокът на този принцип ще е с 2-годишен период. \r\nДаяна ДЮЛГЕРОВА", "date": "2019.02.14", "title": "Доц. д-р Тодор Чобанов, зам.-кмет на София: Протоколите за децата с хронични заболявания в детските групи ще се издават от ТЕЛК, а не от личния лекар"}
{"url": "http://www.focus-news.net/news/2019/02/14/2623474/insp-iliya-georgiev-patna-politsiya-poveche-ot-1-300-peshehodtsi-presichat-nepravilno-a-poveche-ot-250-vodachi-otnemat-predimstvoto-na-presichashtite.html", "text": "Повече от 1 300 пешеходци пресичат неправилно, а повече от 250 водачи отнемат предимството на пресичащите. Това каза пред журналисти инспектор Илия Георгиев от отдел „Пътна полиция“ на ГД „Национална полиция“ по повод провежданите специализирани полицейски операции в цялата страна, предаде репортер на  Агенция „Фокус“ . „Специализираните полицейски операции в цялата се провеждат от 4 февруари до 17 февруари“, заяви инспектор Илия Георгиев. Той посочи, че проверките са свързани с установяването на водачи, които нарушават правата на пешеходците и с хората, които пресичат неправилно. „До момента резултатите от полицейската операция показват, че има над 200 проведени проверки, съответно при тях са установени повече от 250 водачи, които отнемат предимството на пешеходци, а повече от 1 300 пешеходци да пресичат неправилно. За съжаление имаме и 25 случая, в които възрастни придружават деца и нарушават правилата за движение“, подчерта Георгиев.  \r\nПо думите му ако по някакъв начин ние не се стараем да даваме пример на децата си, няма как да искаме от тях високо ниво на пътна безопасност. „Санкциите за нарушение се налагат с фиш или глоба и е в размер около 50 лв. От началото на месеца до момента има настъпили над 160 тежки пътнотранспортни произшествия, като част от тях са с участието на пешеходци, за съжаление има и фатални случаи. Загиналите от началото на месеца са 15“, каза още той. \r\nПо думите му ще има и други специализираните полицейски операции в страната за превенция на инцидентите на пътя.", "date": "2019.02.14", "title": "Инсп. Илия Георгиев, „Пътна полиция“: Повече от 1 300 пешеходци пресичат неправилно, а повече от 250 водачи отнемат предимството на пресичащите"}
{"url": "http://www.focus-news.net/news/2019/02/14/2623475/sofiya-mazh-e-obvinen-za-nezakonno-pritezhanie-na-ognestrelni-orazhiya-i-boepripasi-v-dolna-banya.html", "text": "Мъж е обвинен за незаконно притежание на огнестрелни оръжия и боеприпаси в Долна баня. Това съобщиха от пресцентъра на   ОДМВР - София . В края на миналата година в РУ- Костенец било образувано досъдебно производство, след като при проверка на частен имот в Долна баня е установено незаконно съхранение на полуавтоматичен пистолет, преработен револвер и боеприпаси към двете огнестрелни оръжия. След приключване на действията по разследването 63-годишният столичанин - собственик на имота, е привлечен в качеството на обвиняем за извършено престъпление по чл. 339, ал.1 от НК.", "date": "2019.02.14", "title": "София: Мъж е обвинен за незаконно притежание на огнестрелни оръжия и боеприпаси в Долна баня"}
{"url": "http://www.focus-news.net/news/2019/02/14/2623469/chlenovete-na-pravna-komisiya-ot-bsp-napusnaha-izvanrednoto-zasedanie.html", "text": "Членовете на Правна комисия от БСП напуснаха извънредното заседание, предаде репортер на  Агенция „Фокус“ . Заместник-председателят на ПГ на „БСП за България“ Крум Зарков заяви в началото на заседанието, че фактът, Правната комисия е свикана извънредно показва, че критиките на БСП към работата на комисията снощи са били удачни. „Не това е важното. След като ще поставим на ново обсъждане въпросите на избирателните списъци, въпросите на машините, въпросите на социологическите проучвания, въпросите на електронното гласуване, аз предлагам да поставим на ново обсъждане и другите въпроси, които се занимавахме, а именно преференциалното гласуване и начина на обжалване на решенията“, каза Крум Зарков. След като то не бе подкрепено, БСП напусна заседанието.  \r\nДеница КИТАНОВА", "date": "2019.02.14", "title": "Членовете на Правна комисия от БСП напуснаха извънредното заседание"}
{"url": "http://www.focus-news.net/news/2019/02/14/2623478/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-razkaz-za-mnozhestvo-flangove-nato-i-nuzhdata-ot-strategiya-za-cherno-more-v-myunhen.html", "text": "Председателят на ПГ на ГЕРБ и председател на Комисията по вътрешна сигурност и обществен ред в Народното събрание (НС) Цветан Цветанов ще участва в конференция на тема \"Разказ за множество флангове: НАТО и нуждата от стратегия за Черно море\" в Мюнхен. Това съобщиха от пресцентъра на  ПП ГЕРБ . Събитието се организира от Германската атлантическа асоциация, съвместно с държавното Канцлерство на Бавария в Мюнхен, като част от Мюнхенската конференция по сигурността. Конференцията е част от серията на високо ниво \"Разговори по въпросите на сигурността в Принц-Карл-Пале\". \r\nЦветан Цветанов ще участва в дебат заедно с министъра на отбраната на Румъния, командващия генерал на американската армия за Европа и грузинския външен министър. Встъпителни изказвания по темата ще направят д-р Флориан Херман - член на Ландтага, баварски държавен министър и директор на държавното Канцлерство на Бавария, Кристиан Шмидт - член на Бундестага, председател на Германската атлантическа асоциация и бивш федерален министър на земеделието и посланик Волфганг Ишингер - председател на Мюнхенската конференция по сигурността.", "date": "2019.02.14", "title": "Председателят на ПГ на ГЕРБ Цветан Цветанов ще участва в конференция \"Разказ за множество флангове: НАТО и нуждата от стратегия за Черно море\" в Мюнхен"}
{"url": "http://www.focus-news.net/news/2019/02/14/2623481/pregled-na-mezhdunarodnite-novini-do-13-chasa-agentsiya-fokus.html", "text": "В интервю пред местната KTV в сряда късно вечерта, премиерът на Косово Рамуш Харадинай заяви, че неговите възгледи за проблемите на Косово са добре известни и че сътрудничеството между коалиционните партньори в правителството ще продължи, независимо дали има разногласия относно наложените 100-процентови мита върху стоките от Сърбия и Босна и Херцеговина, пише  прищинското издание Koha Ditore . \r\n„Никой не ти дава пазар безплатно, пазарът на Косово е ценен за Сърбия и ние искаме това да доведе до всеобхватно споразумение. Ако премахнем митата, ще дадем на Сърбия допълнително време да протака диалога“, обясни министър-председателят и добави: „Вярвам силно, че ставките ще донесат признание, но за това трябва търпение“. Що се отнася до призивите на САЩ за отмяна на търговската блокада, Харадинай заяви, че е вярно, че Вашингтон не е щастлив, но „ние сме в тежко положение“. По неговите думи, правителството е готово да приеме всяко решение, което ще е за доброто на Косово, дори това да означава правителство на националното единство. Премиерът обаче е категоричен, че няма да подава остаква от поста. „Не желая да си подавам оставката, защото си мисля, че решенията, които взимам са правилни... Не мисля, че моето оттегляне ще оправи ситуацията в страната“, добави той. Харадинай отрече да знае, че президентите на Косово и Сърбия вече са постигнали споразумение за размяна на територии. Той обаче предупреди, че всичко, което противоречи на Конституцията на Косово е неприемливо. „Двама президенти вече се прибраха вкъщи, когато се сблъскаха с Конституцията“, предупреди министър-председателят. Той коментира и критиките си към върховния представител на ЕС за политиката на сигурност и външните работи Федерика Могерини за начина, по който посредничи в диалога Белград-Прищина. Харадинай заяви: „Нейните действия вредят на Косово, ако на диалога се обсъжда размяна на територии. Действията на Могерини не са приятелски, а враждебни“. \r\n*** Генералният секретар на ООН Антонио Гутериш е получил официалното известие за влизането в сила на Преспанския договор на 12 февруари 2019 година, което, освен другите неща, изразява съгласието на страните за името „Република Северна Македония“. Той приветства това развитие, което урежда дългогодишния спор между Атина и Скопие и показва, че дори привидно неразрешими въпроси могат да бъдат решени чрез диалог и политическа воля, предава  гръцката държавна агенция АНА-МПА . \r\nГенералният секретар поздравява двете страни и министър-председателите Алексис Ципрас и Зоран Заев за решимостта им да създадат перспективна визия за отношенията между двете страни и помирението в Балканския регион и извън него. Той е дълбоко благодарен на своя личен пратеник Матю Нимиц за неговата непоколебима ангажираност и отдаденост в улесняването на преговорите. \r\nГенералният секретар призовава държавите-членки, регионалните организации и всички международни партньори да подкрепят историческите стъпки, предприети от страните. \r\n***  Двустранните въпроси и мерките за изграждане на доверие между Гърция и Турция бяха във фокуса на среща, проведена в сряда в Брюксел между министъра на отбраната на Гърция Евангелос Апостолакис и турския му колега Хулуси Акар в кулоарите на министерската среща на НАТО, предава  гръцката държавна агенция АНА-МПА . \r\n Апостолакис заяви, че срещата с Акар е пряка последица от скорошното посещение на премиера на Гърция Алексис Ципрас в Анкара, където той се срещна с турския президент Реджеп Тайип Ердоган. \r\n„Обсъдихме двустранни въпроси и прилагането на меморандума от 1988 г. Папулия-Илмаз“, каза Апостолакис. \r\n„Също така се съгласихме да насрочим в близко бъдеще среща между делегации на двете страни, за да се създаде рамка, в която мерките за изграждане на доверие могат да бъдат предприети“, добави той. \r\nОтносно срещата си с министъра на отбраната на Северна Македония Радмила Шекеринска, Апостолакис каза, че разговорът е бил съсредоточен върху въпроси, свързани с прилагането на чл. 17 от Преспанския договор и относно възможността за прокарване на съществуващата двустранна програма за военно сътрудничество с оглед на присъединяването на Скопие към НАТО. \r\nВ този контекст, Апостолакис обясни, \"дадох ясно да се разбере, че гръцките въоръжени сили биха могли да помогнат на тези от съседната ни държава\", за да постигнат \"бързо и гладко приспособяване към Алианса\". \r\n***  Някои от най-висшите прелати в Римокатолическата църква, които яростно атакуваха хомосексуалността, са педерасти, според книга, която ще бъде публикувана следващата седмица, пише  електронното издание на гръцкия ежедневник Protothema . \r\nОсемдесет процента от работещите  във Ватикана свещеници са гейове, като някои от тях не са сексуално активни, се твърди в книгата „В тъмната стаичка на Ватикана“ (In the Closet of the Vatican”. \r\nКнигата от 570 страници, над която френският журналист и автор Фредерик Мартел е работил четири години е „потресаващ разказ за корупцията и лицемерието в сърцето на Ватикана“, според британския издател „Блумсбъри“. \r\nТя ще бъде издадена на осем езика в 20 страни следващата сряда, което ще съвпадне с деня на откриването на конференцията във Ватикана за масовите сексуални посегателства от католически свещеници над малолетни момченца и момиченца, на която са призовани епископи от целия свят, се посочва в материала на „Прототема“. \r\n***  Премиерът на Израел Бенямин Нетаняху приветства в четвъртък историческата среща във Варшава, където той се присъедини към външните министри на арабските държави и обсъди с тях общата враждебност към Иран, предава  AFP . \r\nВечерята в сряда вечерта, с която бе открита организираната от САЩ двудневна конференция отбеляза „историческа повратна точка“, заяви Нетаняху пред журналистите. \r\n„В стая с 60 външни министри, представляващи десетки правителства, израелски премиер и външните министри на водещите арабски страни застанаха един до друг и говориха с необикновена сила, яснота и единство срещу общата заплаха от иранския режим“, заяви той. \r\n*** Заместник-министърът на отбраната за международното сътрудничество на Босна и Херцеговина (БиХ) Зоран Сиянович и военното аташе на Хърватия в БиХ Марин Грегорович подписаха двустранен план за военно сътрудничество за 2019 година, предава  електронното издание Sarajevo Times . \r\nС подписването на Плана за двустранно-военно сътрудничество за 2019 г. продължава успешното сътрудничество на министерствата на отбраната на Република Хърватска и Босна и Херцеговина, което е взаимно удовлетворение на желанията на двете министерства за сътрудничеството на въоръжените сили на БиХ и Хърватия. \r\n***  Цената на фючърсите на нефта марка Brent на лондонската борса ICE нарасна с 0,66% и към 06:03 българско време е била 64,03% за барел, предава  ТАСС , като се позовава на данни от борсата. \r\nЗа последен път цената на петрола от този сорт беше над 64 долара за барел на 21 ноември 2018 година. \r\n***  Външният министър на Унгария Петер Сиярто определи политиката на Европейския съюз към Китай като „лицемерна“ и заяви, че сътрудничеството между Блока и Пекин е в интерес на цяла Европа. В интерес на Европа е и Централна Европа да развие инфраструктурата си чрез използване на китайските ресурси, отбеляза още първият дипломат на Будапеща, цитиран от  електронното издание Budapest Times . \r\nРумъния, която понастоящем е ротационен председател на ЕС, постави отношенията между ЕС и Китай в дневния ред на срещата и страните кандидатки за ЕС също бяха поканени на втората част от преговорите. \r\nСиярто отбеляза, че е очевидно, че Китай скоро ще се превърне в най-голямата икономика в света и успехът на европейското сътрудничество с Пекин ще бъде от жизненоважно значение за конкурентоспособността на Европа. Една стара догма, че капиталът пътува само от Запад на Изток, в търсене на евтина работна ръка, е паднала, добави той. \r\nКомпаниите от Изтока и Запада сега диктуват еднакво скоростта, с която се променя глобалната икономика, и в много индустрии на Изток се разработват и въвеждат технологии, необходими за бъдещата конкурентоспособност, каза той. \r\n„В резултат на това сътрудничеството с китайците е особено важно, защото ако ЕС не може да си сътрудничи с Китай, най-новите технологии в много индустрии ще бъдат недостъпни за нас и това ще доведе до спад в конкурентоспособността на Европа“, добави унгарският външен министър. \r\nСпоред Сиярто, политиката на ЕС спрямо Китай е лицемерна при настоящите обстоятелства, когато оборотът на търговията се е увеличил с повече от 30% за една година, достигайки почти 600 милиарда евро миналата година и тези страни, които имаха най-голям оборот, включително Германия, Франция, Италия, Великобритания и Холандия са най-силните критици на Китай. Централна Европа иска нейният дял от ползите от сътрудничеството да служи не само на регионалните, но и на общоевропейските интереси. \r\n„Сътрудничеството между Китай и Централна Европа се отнася основно до проекти за развитие на инфраструктурата, които не са обхванати от европейски ресурси“, каза Сиярто. „Като такова, използването на китайската подкрепа за развитие на инфраструктурата в посока север-юг е общоевропейски интерес и още повече, това сътрудничество допринася и за развитието на Западните Балкани, които следователно ще станат все по-подготвени за присъединяване към ЕС“. \r\nТой разкритикува Брюксел за забавянето на европейската интеграция на страните от Западните Балкани, добавяйки, че е „неприемливо“ Европейската комисия да възпрепятства интеграцията на Западните Балкани до 2025 г., въпреки че това би било в интерес на икономиката и сигурността на Европа. \r\n***  В петък испанският премиер Педро Санчес ще обяви дата за предсрочни парламентарни избори в страната. Това ще се случи след среща на кабинета, като правителствени източници са разкрили пред  вестник El Pais , че най-вероятно вота ще се състои на 28 април, но това не може да бъде потвърдено преди петък. \r\nРешението за насрочване на предсрочни избори идва, след като в сряда конгресът на Испания отхвърли проектобюджета на Социалистическата партия за 2019 година. \r\nИзданието посочва, че по време на двудневния дебат в долната камара на испанския парламент правителството е направило последен опит да убеди другите фракции да подкрепят плана. Но опозицията на каталунските сецесионистки партии, както и консервативните „Народна партия“ (НП) и „Сиудаданос“ (Гражданите) е била достатъчна, за да бъде отхвърлено предложението. \r\n„Ел Паис“ припомня, че Санчес дойде на власт през юни 2018 година, след като спечели вот на недоверие срещу бившия премиер Мариано Рахой от НП, но от тогава има слаби позиции в конгреса, където неговата партия разполага с 84 депутати в 350-местния законодателен орган. За да постигне мнозинство му беше нужна подкрепата на левичарската „Подемос“, Каталунската републиканска левица и Каталунската европейска демократична партия. \r\nПартиите на каталунските сепаратисти обаче поискаха в замяна на подкрепата за бюджетния план на Социалистите правителството да направи нови отстъпки по въпросите за независимостта на автономната провинция и делото на каталунските лидери, замесени в едностранното обявяване на независимост след незаконния референдум през октомври 2017 година. Съдебното дело започна във Върховния съд във вторник. \r\nВ края на краищата фракциите изпълниха заплахите и техните депутати в конгреса гласуваха срещу бюджета заедно с „Астуриас форум“, „Канарската коалиция“, НП и „Сиудаданос“, независимо от факта, че последните две партии призовават за отнемане на регионалните права на Каталуния според член 155 от Конституцията на Испания, който бе използван от консерваторите в случая с едностранното обявяване на независимост от каталунския парламент през 2017 година. \r\nНа втората сесия на дебата в сряда сутринта от лявата „Подемос“ и „Ен Кому Подем“, както и говорителят на Баската националистическа партия (БНП) се присъединиха към призивите на Социалистическата партия към сецесионистките партии да  подкрепят бюджета, но усилията им бяха напразни. Бюджетът е отхвърлен и изпратен обратно на правителството, а часовникът сега тече за общи избори. Мнозинството, което спечели вота на недоверие към Рахой вече се разпадна. \r\n***  Син на депутат от редиците на Социалдемократическия съюз на Македония е един от загиналите при трагичната автобусна катастрофа край Карпалак, съобщиха медиите. \r\nЗасега официалната информация за резултата от нещастното събитие е, че 13 души са загинали, а осем се борят за живота си. Телата на седем починали са изпратени в съдебна медицина, където ще бъде извършена аутопсия. \r\n***  Правителството на Република Северна Македония проведе извънредно заседание след трагичната катастрофа, случила се на пътя Скопие - Тетово близо до село Ласкарци, на 13 февруари 2019 година, съобщава македонският телевизионен канал  21 ТВ . \r\nПравителството обяви 14 и 15 февруари за дни на траур в памет на нашите съграждани, които трагично загубиха живота си.  \r\nПо време на дните на траур флагът на Република Северна Македония ще бъде свален наполовина. \r\n***", "date": "2019.02.14", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/02/14/2623479/ria-novosti-po-bratski-balgariya-se-predredi-za-ruska-namesa.html", "text": "Въпреки че до изборите за Европейски парламент остават повече от три месеца, в Европа се появиха прекалено много желаещи да получат „ръката на Москва“. А някои дори биха се съгласили и на крак. С помощта на който да си придадат ускорение, пише анализаторът Михаил Шейнкман в материал за  РИА Новости , представен без редакторска намеса. \r\nБългария изведнъж се събуди. Спомни си, че вече е възрастна, а не някакво младо европейче. Затова, тя също заслужава внимание от Кремъл. Непременно с вмешателство. И не така, както той искаше, като предлагаше чрез своя „Южен поток“ да донесе евтин газ в страната, пари за транзит и работни места. Тя не се нуждае от такива добрини. Трябва й нещо тайно... в изборите. И без това всички наоколо говорят за това, казват, че те вече са имали нещо с Кремъл. Поне така им се струва. А тя – какво, още не е „заграница“? Обидно. \r\nТака че оставете империалистическите ви обноски, и... чакаме. „Чакаме Русия да се опита да се внедри в нашия избирателен процес“, по-скоро призова, отколкото предупреди вицепремиерът Дончев. „Не се съмнявам в това“, малко по-късно му додаде лидерът на парламентарното мнозинство Цветанов. Трябва да кажем, че малко се позабавиха със своята „заявка“. Независимо, че до изборите за Европейски парламент има повече от три месеца, прекалено много на Запад желаят да си поръчат „ръката на Москва“. Тя все пак не е Шива. Даже предвид това, че някои биха се съгласили и на крак, който често им придава ускорение. \r\nИ, навярно, в България разбират, че се предреждат. Но се надяват, че руснаците ще си спомнят кои в ЕС са им „братушки“ и ще си направят приоритетите „по братски“. В добавка към това, из цяла Европа изборите са само за Европарламент, но в София за Русия има бонус. В същото време ще има и местни избори. Т.е. две кампании на цената на една намеса. Какво ви коства, едва не умоляват българите Москва да си спомни старите дни. Отново Шипка. Родопите. Опал. Носталгия. \r\nИ защо ли не е учудващо, че за руска намеса „плачат, молят се на бога без да жалят сълзи“ от управляващата партия. Съкратено ГЕРБ. Тя е в беда с рейтинга. А и с репутацията не е по-добре. Скъпият договор на правителството на най-бедната страна в Съюза със САЩ за покупка на изтребители F-16 бе признат от президента Румен Радев за „триумф на лобизма“. Между другото той е генерал от Военновъздушните сили и знае за какво говори. И когато предрича предсрочни парламентарни избори, очевидно, също. Те ще превърнат ГЕРБ в хербарий („гербарий“). Защото по-популярните в момента социалисти ще ги спечелят и ще го изсушат. \r\nС други думи, без руската намеса партията на премиера Борисов не може да докаже, че има полза от нея. А руската намеса няма нужда да се доказва. За всеки случай, още никой не го е направил – и нищо. А за пример не трябва да се ходи далеч. Техния си доморасъл бизнесмен Гербев три години след промивката на жлъчаката реши, че и той тогава е бил отровен с „новичок“. Всичко съвпада. Също му станало зле, след като пийнал кафе. При това той и отрасналият му син. Улавяте ли сходството? А, и най-важното, от което Кремъл няма да успее да се откачи: и двамата оживяха. \r\nНаистина, образците, изпратени за изследване във Финландия отново показаха, че това са банални пестициди, а не бойно химическо вещество. Но във Великобритания така или иначе признаха България за равна на себе си. Другари по нещастие. А това, между другото, е знак за качество. \r\nПревод и редакция:", "date": "2019.02.14", "title": "РИА Новости: „По братски“. България се предреди за руска намеса"}
{"url": "http://www.focus-news.net/news/2019/02/14/2623476/kyustendil-14-pretendentki-shte-se-boryat-za-titlata-devoyka-kyustendilska-prolet-2019.html", "text": "На 8 февруари се проведе предварителен кръг за избор на \"Девойка Кюстендилска пролет 2019\". От 24 записали се девойки за участие, пред комисията се представиха 23. За титлата тази година ще се борят 14 претендентки. Това съобщиха от пресцентъра на  Община Кюстендил . \r\nКонкурсът ще се проведе на 16 март на площад \"Велбъжд\", от 19.00 часа.  \r\nЕто и имената на 14-те девойки: \r\n- №1 Снежанка Владимирова Пенова; \r\n- №2 Снежина Миленова Драгоманска; \r\n- №3 Илиана Росенова Гаминчева; \r\n- №4 Мария Станиславова Иванова; \r\n- №5 Василиа Янкова Петрова; \r\n- №6 Мануела Костадинова Иванова; \r\n- №7 Гергана Тодорова Божидарова; \r\n- №8 Виктория Красимирова Тишанска; \r\n- №9 Лизбет Емилова Любчова; \r\n- №10 Ния Руменова Андонова; \r\n- №11 Марина Бориславова Андонова; \r\n- №12 Рафиела Красимирова Николова; \r\n- №13 Мария Зефирова Хаджиева; \r\n- №14 Кристина Красимирова Амалска.", "date": "2019.02.14", "title": "Кюстендил: 14 претендентки ще се борят за титлата \"Девойка Кюстендилска пролет 2019\""}
{"url": "http://www.focus-news.net/news/2019/02/14/2623482/d-r-georgi-chobanov-babh-po-dobre-e-stopanite-v-devnensko-vremenno-da-se-otkazhat-ot-gledane-na-praseta-v-chastnite-dvorove.html", "text": "След намирането на мъртва дива свиня, заразена с африканска чума, е желателно стопаните да се откажат временно да гледат прасета в частните дворове. За това призова д-р Георги Чобанов от Дирекция „Здравеопазване и хуманно отношение към животните и контрол на фуражите“ в Българската агенция за безопасност на храните (БАБХ) след заседанието на Областната епизоотична комисия във връзка с констатирания нов случай на заболяването в Девня, предаде репортер на  Радио „Фокус“ – Варна . Д-р Чобанов посочи, че се очаква завишение на случаите на заразени животни в региона и не може да се разчита на положителен развой, както в село Тутраканци през лятото на миналата година.  \r\n„От тази гледна точка приканваме стопаните да не отглеждат прасета, защото в близките една – две години ще са рискови, инфекцията е тук, въпросът е дали ще успеем да предотвратим внасянето й в задните дворове“, поясни той. Експертът заяви, че ако се наложи принудително евтаназиране на домашни прасета, ще се преценява дали собствениците ще бъдат обезщетени или не. Но тъй като обектите на частните стопани често не отговарят на ветеринарномедицинските изискванията, Агенцията по храните трудно може да изплати загубите. За намереното мъртво прасе в „Повеляново“ той обясни, че животното е било транспортирано до къщата на един от ловците в местната дружинка. В двора прасето е одрано, но при изкормването е установено, че има отклонения. Веднага след това са уведомени експертите от Областната дирекция по безопасност на храните. Взети са проби и е установено, че животното е заразено с болестта. „Този човек няма домашни прасета, но все пак при тези болести и индиректният контакт е рисков“, посочи още д-р Чобанов.  \r\nТой добави, че намерената дивя свиня вече е загробена. От тук нататък властите ще очакват, ловните дружинки да бъдат по-бдителни и навреме да уведомяват Областната дирекция по безопасност на храните при съмнения за нови случаи на болестта. На този етап в областта е разрешен ловът на бекаси, фазани и хищници. При последното преброяване, извършено от ОДБХ и кметовете, е установено, че в различни дворове в някои селища все още се отглеждат нерегистрирани по надлежния ред прасета. „Ако заразата влезе в частните дворове ще трябва евтаназиране на животните“, обясни зам.-министърът на земеделието, храните и горите д-р Янко Иванов. Той добави, че засега опасността е само при дивите свине и затова са приети предпазни мерки в по-мек вариант. Но основното, за което трябва да се следи на този етап е бдителност от всички, на всички нива. „Колкото по-бързо открием нови заболели животни, толкова по-ефективно ще елиминираме опасността от разпространение на заразата“, каза още зам.-министърът. Тъй като заболяването не е опасно за хората, няма нужда ловците, които са имали досег с мъртвата дивя свиня да се изследват в Регионалната здравна инспекция. Желателно е обаче да се редуцират посещенията във ферми, дворове и къщи, в които се отглеждат прасета. \r\nДиана СТОЕВА", "date": "2019.02.14", "title": "Д-р Георги Чобанов, БАБХ: По-добре е стопаните в Девненско временно да се откажат от гледане на прасета в частните дворове"}
{"url": "http://www.focus-news.net/news/2019/02/14/2623480/kaloyan-pargov-bsp-sofiya-kmetat-na-sofiya-tryabva-da-napravi-vsichko-vazmozhno-da-vazpre-lukovmarsh.html", "text": "Кметът на София Йорданка Фандъкова трябва да направи всичко възможно да възпре „Луковмарш“. Това каза пред журналисти председателят на БСП-София и лидерът на групата на социалистите в Столичния общински съвет във връзка с националистическото шествие „Луковмарш“, предаде репортер на  Агенция „Фокус“ . „Аз съм изненадан от отношението на кмета Йорданка Фандъкова. Не може в 21 век да си позволим такъв толеранс на хора, изразявайки символи и правейки изявления, които са в унисон с тази мракобесна идеология“, заяви той. „Ние категорично искаме да се противопоставим. Кметът на София трябва да направи всички възможно да възпре едно такова шествие, най-малкото защото самият ЕП призова страните членки миналата година за това. Ние сме длъжни, ако наистина сме проевропейци и проевропейски ориентирани, да се съобразим. Очевидно, че ГЕРБ са само на думи, защото на дела в тази зала трябваше да заявят тази позиция“, допълни Паргов. Според него Столична община има ресурс и възможности да преустанови организацията и провеждането на шествието.     \r\nДаяна ДЮЛГЕРОВА", "date": "2019.02.14", "title": "Калоян Паргов, БСП-София: Кметът на София трябва да направи всичко възможно да възпре „Луковмарш“"}
{"url": "http://www.focus-news.net/news/2019/02/14/2623483/kardzhali-tovaren-avtomobil-e-blasnal-sarna-v-rayona-na-selo-komuniga.html", "text": "Товарен автомобил е блъснал сърна в района на село Комунига. Това съобщиха от  ОДМВР-Кърджали . При движение с несъобразена скорост 34-годишният водач на товарен автомобил „Рено“ не успял да реагира своевременно и блъснал изскочилата на пътното платно сърна. Произшествието се е случило снощи, около 22.30 часа, в района на село Комунига. Тестът за алкохол на шофьора е отчел отрицателен резултат.", "date": "2019.02.14", "title": "Кърджали: Товарен автомобил е блъснал сърна в района на село Комунига"}
{"url": "http://www.focus-news.net/news/2019/02/14/2623484/spravedliva-trudova-mobilnost-komisiyata-privetstva-sporazumenieto-otnosno-evropeyskiya-organ-po-truda.html", "text": "Европейската комисия, Европейският парламент и Съветът постигнаха предварително споразумение по предложението на Комисията за създаване на Европейски орган по труда. Председателят Юнкер за пръв път обяви идеята за европейски орган по труда през септември 2017 г. Този нов орган на ЕС ще подпомага справедливата трудова мобилност в рамките на ЕС, за да могат гражданите и предприятията да се възползват от възможностите на единния пазар, като същевременно подкрепя сътрудничеството между националните органи, включително за предотвратяване и преодоляване на социалните измами и злоупотреби, съобщава  представителството на ЕК в България . \r\nПредседателят Юнкер приветства споразумението със следното изявление: \"С Европейския стълб на социалните права ние положихме основите на силен социален Европейски съюз на бъдещето. Днес правим нова голяма стъпка напред в изпълнение на ангажимента ни за по-социална Европа. 17 милиона европейци понастоящем живеят или работят в друга държава от ЕС и е крайно време да имаме европейски орган по труда, който да подкрепя мобилните граждани, да улеснява работата на държавите членки и да гарантира справедливостта и доверието в нашия единен пазар. През последните години напреднахме значително в осигуряването на по-справедливи правила за трудова мобилност. Новият орган ще ни помогне да ги прилагаме на практика.\"  \r\nКомисарят за заетостта, социалните въпроси, уменията и трудовата мобилност Мариан Тейсен добави: \"Винаги съм твърдяла, че се нуждаем от ясни, справедливи и приложими правила за трудовата мобилност. Днешното споразумение относно Европейския орган по труда е ключова стъпка към изграждането на справедлив европейски пазар на труда. Този орган ще изпълнява двойна мисия — да помага на националните органи в борбата с измамите и злоупотребите и да улеснява мобилността на гражданите.  \r\nДнешното споразумение е резултат от много конструктивни и бързи преговори, които показват, че Европа може да взема решения и да действа бързо за разрешаването на проблеми. Бих искала да благодаря на докладчика на Европейския парламент Йерун Ленарс и на румънското председателство, действащо от името на Съвета. Сега това споразумение следва да бъде потвърдено бързо, за да се гарантира, че Европейският орган по труда може да започне работа през тази година и да стане изцяло оперативен възможно най-скоро. Това е изключително важна стъпка за изграждане на една по-социална и справедлива Европа.\"", "date": "2019.02.14", "title": "Справедлива трудова мобилност: Комисията приветства споразумението относно Европейския орган по труда"}
{"url": "http://www.focus-news.net/news/2019/02/14/2623485/kmetat-na-sofiya-yordanka-fandakova-za-vtora-poredna-godina-sam-izdala-zapoved-za-zabrana-na-shestvieto-lukovmarsh.html", "text": "За втора поредна година съм издала заповед за забрана на шествието „Луковмарш“. Това каза кметът на София Йорданка Фандъкова по повод обвиненията на групата на социалистите в Столичния общински съвет, че ръководството на общината не предприема мерки за преустановяване на националистическото шествие „Луковмарш“, предаде репортер на  Агенция „Фокус“ . „Аз не бих искала да влизам в пропагандата на г-н Паргов и тази на БСП, защото по тази тема много ясно и категорично съм заявила позиция с издадената за втора година заповед за забрана“, обясни тя, като изтъкна, че организаторите на шествието обжалват решението. „Съдът върна заповедта. Това, което е съгласувано за поредна година, е поднасянето на цветя на паметната плоча на ген. Христо Луков. Не съм съгласувала шествие. Надявам се организаторите да спазят тези изисквания“, изтъкна Фандъкова.  \r\nДаяна ДЮЛГЕРОВА", "date": "2019.02.14", "title": "Кметът на София Йорданка Фандъкова: За втора поредна година съм издала заповед за забрана на шествието „Луковмарш“"}
{"url": "http://www.focus-news.net/news/2019/02/14/2623487/prezidentat-rumen-radev-balgarskata-ikonomika-vse-poveche-se-prevrashta-v-zalozhnik-na-negativnite-tendentsii-v-demografiyata.html", "text": "За развитието на модерно земеделие и производство само ентусиазмът и любовта към земята не стигат. За да излезеш и да се утвърдиш на международния пазар, са нужни законност, прозрачна и предвидима бизнес среда, солидна инфраструктура, модерно образование, подготвени работници, технолози и търговци. Това заяви президентът Румен Радев в Сухиндол, където участва в отбелязването на празника на града и празника на лозарите и винопроизводителите, съобщиха от  прессекретариата на държавния глава .  \r\nДържавният глава поздрави общинското ръководство на Сухиндол и всички граждани за трудолюбието и отдадеността, с които съхраняват и развиват уникалните български сортове вина. „Винопроизводството по нашите земи има древна история, но Сухиндол се е превърнал в символ на лозарството и винарството“, посочи президентът.  \r\nПо думите на Румен Радев българската икономика все повече се превръща в заложник на демографията - малко хора и малко работници, недостатъчна  квалификация, ниски заплати и пенсии, липса на мотивация, емиграция, свит вътрешен пазар. Президентът подчерта, че промяната на тези негативни тенденции изисква общонационално усилие.  \r\nВ Сухиндол държавният глава се срещна с кмета инж. Пламен Чернев, който го запозна с историята и традициите на винопроизводството в града. Пламен Чернев открои предприетите действия за засаждане на нови лозя с местния сорт „Гъмза“ и за утвърждаването на Сухиндол като дестинация в туристическите маршрути на българските градове с традиции в производството на качествено вино. Като най-големи проблеми пред Сухиндол кметът Чернев посочи обезлюдяването, както и липсата на инвестиции в регионална пътна мрежа.  \r\nПри посещението си в Сухиндол президентът Румен Радев участва и в традиционния ритуал по зарязване на лозята в местността „Димчански завой“.", "date": "2019.02.14", "title": "Президентът Румен Радев: Българската икономика все повече се превръща в заложник на негативните тенденции в демографията"}
{"url": "http://www.focus-news.net/news/2019/02/14/2623489/mariana-petkova-ekopak-balgariya-nad-96-ot-obshtinite-sa-obhvanati-ot-sistemite-za-razdelno-sabirane.html", "text": "Над 96% от общините са обхванати от системите за разделно събиране. Това каза за предаването „Екологичен резонанс“ на  Радио „Фокус“   Мариана Петкова, мениджър връзки с обществеността към „Екопак България“. Тя отбеляза, че за изминалата година „Екопак България“ са успяли да разположат във всички общини, с които работят контейнери тип „иглу“, които на брой са над 17 400. „Нашата стратегия по отношение на информираност на гражданите е насочена основно към образователни инициативи, защото за да бъдем успешни в разделното събиране, преди всичко трябва да сме информирани като потребители, като граждани къде, какво и как се изхвърля, защо го правим и какви са ползите за нас. Продължаваме с кампаниите, които са насочени към училища и към децата. Създадохме образователен център, който е първият по рода си такъв във България, свързан с разделното събиране и рециклирането на отпадъците“, заяви тя. Друга част от предвидените инициативи са: куклен театър за най-малките, образователна платформа за учители и ученици с интерактивни материали, кампании насочени към семействата.Тя допълни, че проучвания на „Екопак България“ сочат, че всяка година с 2-3% се увеличават хората, които събират разделно отпадъците си. През изминалата година от „Екопак България“ са събрани и рециклирани над 100 хиляди тона отпадъци от общо 83 общини в България, с които има сключени договори за управление на системите за разделно събиране на отпадъци, поясни тя. Отличените общини на конкурса „Зелена община“ са били община Русе и община Левски, като те са наградени с финансова подкрепа от страна на „Екопак България“, добави Петкова. \r\nЙоланда ПЕЛОВА", "date": "2019.02.14", "title": "Мариана Петкова, „Екопак България“: Над 96% от общините са обхванати от системите за разделно събиране"}
{"url": "http://www.focus-news.net/news/2019/02/14/2623493/plyus-info-makedoniya-opozitsionen-deputat-zalya-s-boya-albanskiya-premier-v-parlamenta.html", "text": "Депутатът от редиците на „Демократическа партия“ Еди Палока, който е и заместник-председател на парламентарната група на основната албанска опозиционна фракция, заля с боя премиера Еди Рама, предава  скопското електронно издание „Плюс инфо“ . \r\nПо искане на председателя на законодателното събрание Грамоз Ручи, служителите на Националната гвардия, които се грижат за сигурността в парламента, отстраниха Палока от залата. Отделно от това му е наложено десетдневна забрана да влиза в народното събрание. \r\nИнцидентът се случил, след като Рама направил забележка на лидера на опозицията Лулзим Баша, който говорил повече за „криминалното правителство“, отколкото за ратификацията на Протокола за членство на Македония в НАТО, като заявил, че „детето незнае какво прави и какво говори“ и че моментът не е подходящ за това, в светлината на трагедията край Карпалак и значението на точката от дневния ред. \r\nПри това Рама се извинил на председателя на македонския парламент Талат Джафери, който присъства на пленарното заседание. \r\nБаша използвал заседанието, за да призове за масовост на обявения антиправителствен протест на 16 февруари и освен другото заявил, че „днес сме на погребение на държавата“. \r\nПревод и редакция:", "date": "2019.02.14", "title": "„Плюс инфо“ (Македония): Опозиционен депутат заля с боя албанския премиер в парламента"}
{"url": "http://www.focus-news.net/news/2019/02/14/2623477/pravna-komisiya-v-parlamenta-reshi-hartienoto-glasuvane-da-bade-zameneno-s-mashinno-na-vota-sled-mestnite-izbori-prez-2019-g.html", "text": "Правна комисия в парламента реши хартиеното гласуване да бъде заменено с машинно на вота след местните избори през 2019 г., предаде репортер на  Агенция „Фокус“ . Окончателното решение ще бъде взето от пленарна зала. Предложеният текст предвижда още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции. Изключения ще правят специализираните избирателни секции, а именно тези в чужбина, на кораби, в затвори и места за задържане и  подвижните избирателни секции. Съгласно приетия от Правна комисия текст ЦИК ще определя броя и номерата на избирателните секции,в които се произвежда машинно гласуване не по-късно от 12 дни след насрочване на изборите.  \r\nДеница КИТАНОВА", "date": "2019.02.14", "title": "Правна комисия в парламента реши хартиеното гласуване да бъде заменено с машинно на вота след местните избори през 2019 г."}
{"url": "http://www.focus-news.net/news/2019/02/14/2623492/plovdiv-pogasen-e-pozharat-v-bivsha-promishlena-sgrada.html", "text": "Погасен е пожарът в шивашки склад в бившата фабрика \"Чайка\" в Пловдив, предаде репортер на  Радио \"Фокус\"-Пловдив . Един противопожарен автомобил остава да дежури в района на инцидента. Разнася се миризма на изгоряла пластмаса. Работниците от цеха най-вероятно ще бъдат освободени поради тази причина.  \r\nПожарът възникна на втория етаж от 6-етажна сграда и е бил погасен много бързо и своевременно. Причините тепърва ще се изясняват. 6 противопожарни автомобила бяха изпратени на мястото на инцидента.  \r\nЦветана ТОНЧЕВА", "date": "2019.02.14", "title": "Пловдив: Погасен е пожарът в бивша промишлена сграда"}
{"url": "http://www.focus-news.net/news/2019/02/14/2623491/pravna-komisiya-ostavi-sega-deystvashtiya-red-za-opovestyavane-na-sotsiologicheskite-danni-v-denya-na-izborite.html", "text": "Правна комисия остави сега действащия ред за оповестяване на  социологическите  данни в деня на изборите, предаде репортер на  Агенция „Фокус“ . Между Двете четения на промените в закона от ПГ на ГЕРБ предложиха да отпадне забраната за публикуване на социологически данни в изборния ден. Предложението бе одобрено на провелото се до късно през нощта заседание на Правната комисия, но днес тя одобри връщането на сега действащия ред за оповестяване на социологическите данни. Правна комисия възложи на ЦИК да изготви пътна карта за въвеждане на електронното експериментално дистанционно гласуване до края на март 2020 г. Окончателните текстове ще бъдат гласувани от пленарна зала.  \r\nДеница КИТАНОВА", "date": "2019.02.14", "title": "Правна комисия остави сега действащия ред за оповестяване на  социологическите  данни в деня на изборите"}
{"url": "http://www.focus-news.net/news/2019/02/14/2623497/predsedatelyat-na-abv-mladezhi-plamena-zayachka-uchastva-v-mezhdunarodna-kragla-masa-na-tema-mladezhko-mezhdunarodno-liderstvo.html", "text": "Председателят на АБВ-Младежи Пламена Заячка взе участие в международна кръгла маса на тема \"Младежко международно лидерство\", съвместно с международните гости на IX конгрес на \"Млада Гвардия - Единна Росия\" от Франция, Италия, Армения, Абхазия, Азербайджан, Сърбия, Киргизстан, Черна гора. Това съобщиха от пресцентъра на  ПП АБВ . \r\nВ рамките на събитието бяха обсъдени въпросите за отношенията на Руската федерация и другите страни, поддържането на мира в съвременната реалност и ролята на младите лидери на международната арена. \r\nВ своето изказване председателя на АБВ-Младежи подчерта необходимостта от  това младите да се ангажират повече с политика на международно ниво в името на мира, диалога и сигурността.  \r\n\"В момента се намираме в ситуация, в която Европа трябва да се замисли за своята сигурност. Нужна е промяна и това е видно - действащите инструменти не са ефективни. Излизането от Договора за ракетите със среден и малък обсег го показва. Неспособността на международната общност да управлява конфликти води на мисълта, че ЕС и Русия трябва активно да се включат в решаването на тези конфликти и да предприемат съвместни действия“. \r\nПламена Заячка предложи представителите от форума да се обединят около позициите за ненамеса във вътрешните работи на Венецуела и за сваляне на санкциите против Русия, които са вредни за международната среда. Тя изрази готовност АБВ-Младежи заедно с \"Млада Гвардия\" да организират младежки форум посветен на проблемите в международната сигурност.", "date": "2019.02.14", "title": "Председателят на АБВ-Младежи Пламена Заячка участва в международна кръгла маса на тема \"Младежко международно лидерство\""}
{"url": "http://www.focus-news.net/news/2019/02/14/2623490/georgi-tronkov-kmet-na-valchi-dol-na-teritoriyata-na-obshtinata-ima-svinekompleks-s-40-000-zhivotni-horata-sa-pritesneni.html", "text": "На територията на Община Вълчи дол фуннкционира голям свинекомплекс с 40 000 животни. В него са осигурени 120 работни места и от там идва и притеснението на хората след изолирания случай на Африканска чума в Девненско. Това коментира след заседание на Областната епизоотична комисия във Варна във връзка с констатирания случай на африканска чума по свинете в Девня кметът на Вълчи дол Георги Тронков, предаде репортер на  Радио „Фокус“ – Варна . Той увери, че местната власт е предприела всички мерки по действащите разпоредби на контролните органи. Съгласно изискванията има учредени терени за евентуално загробване на нови заболели животни. „Готови сме за извънредна ситуация. Притеснението наистина е голямо, но никой не е застрахован от нищо“, каза още кметът. Той добави, че са приключили съвместните проверки с Областната дирекция по безопасност на храните за преброяване на всички животни по частните дворове. След тях, не само прасетата, но и останалите видове животни би трябвало да се водят на отчет в местната ветеринарна служба. \r\nСобственикът на един от големите свинекомплекси край Варна Наско Манасиев заяви, че ръководството на предприятието се стреми с всякакви мерки да предпази промишлеността от опасността на африканската чума. Освен стриктен контрол в предприятието, фирмата дори подарява по едно прасе на стопаните в селото, за да не гледат животни по дворовете. Той увери, че в предприятието е въведен много стриктен контрол – всеки работник преминава дезинфекция преди да влезе в обекта, работи се с дрехи, които се събличат след работа. Дезинфекцира се със специални установки.  \r\n„Но това не дава 100 % сигурност, защото заразата се разпространява по всякакви начини – по въздух, по вода, по земя. Така че може да се очакват изненади, защото в Румъния кризата не е овладяна, обясни Манасиев. Той добави, че е много важно кметовете на общини и Областната дирекция по безопасност на храните  да помогнат за спиране на отглеждането на нерегистрирани прасета в така наречените задни дворове на хората. „На моята територия се опитваме да се оправим, няма прасета, но хората пак искат да си купуват. Предприемаме всякакви мерки, за да предпазим промишлеността от нежелани ефекти“, обясни управителят на комплекса. \r\nДиана СТОЕВА", "date": "2019.02.14", "title": "Георги Тронков, кмет на Вълчи дол: На територията на Общината има свинекомплекс с 40 000 животни, хората са притеснени"}
{"url": "http://www.focus-news.net/news/2019/02/14/2623486/ministar-rumen-porozhanov-lozovite-masivi-v-balgariya-se-uvelichavat-vsyaka-godina.html", "text": "Виненият отрасъл в България има своето стабилно място и се е доказал през годините назад. В страната ни са засадени над 60 000 хектара или над 600 000 дка лозя. Миналата година те са нараснали с около 14 000 дка, не без помощта на  Националната програма за подпомагане на лозаро - винарския сектор. Това каза министърът на земеделието, храните и горите Румен Порожанов по време на ритуалното зарязване на лозя във винарска изба „Катаржина“,  в местността „Бялата пръст“ край Свиленград, съобщиха от пресцентъра на  министерството . Той посочи, че за програмата е започнал нов 5-годишен период.  Тя е с бюджет  133 810 000  евро или 26-27 млн. евро за всяка година.  „По идея на бранша сме включили мерки за застраховане на реколтата и инвестиции в предприятия. Тези инвестиции са до 600 000 евро, което не е малко, около 1,2 млн. лв. Това дава възможност да се направят подобрения в избите, включително с подмяна на бъчви и други съоръжения, каза още Румен Порожанов.  \r\n„Миналата година реколтата беше  малко по-слаба и това създаде известни затруднения. Оценявам високо усилията на ръководството на Изпълнителната агенция по лозата и виното за изкупуването на гроздето“, отбеляза министърът. Над 60 млн. литра е износът на вино, като е насочен  основно за пазарите в  ЕС, Китай, Русия, САЩ и др. Годишната консумация на вино в България е от 110 до 120 млн. литра, като това е статистика, която включва и домашно произведеното количество. „Като цяло имаме много стабилно изграден лозаро - винарски сектор, който е подпомаган от държавата“, заключи министър Порожанов.", "date": "2019.02.14", "title": "Министър Румен Порожанов: Лозовите масиви в България се увеличават всяка година"}
{"url": "http://www.focus-news.net/news/2019/02/14/2623488/veliko-tarnovo-na-trifon-zarezan-kmetat-daniel-panov-zaryaza-ritualno-lozite-v-kilifarevo.html", "text": "Кметът на Велико Търново Даниел Панов гостува в Килифарево, за да участва в традиционния ритуал по лозова резитба за празника Трифон Зарезан. Много местни жители и гости на градчето си пожелаха годината да е здрава и успешна, лозите да са плодородни и да дадат много грозде. Тива съобщиха от пресцентъра на  Община Велико Търново . \r\nПразникът започна с шествие, провело се от централния площад „България” до Историческия музей, в чийто двор бе отслужен благослов. След молитвата за здраве лозето бе зарязано, както повеляват народните обичаи.  \r\nЛозовите клонки подрязаха кметът на община Велико Търново Даниел Панов, председателят на Общинския съвет Венцислав Спирдонов, кметът на Килифарево Димитър Събев, областният управител проф. Любомира Попова общински съветници, местни жители и гости.  \r\nДаниел Панов отправи пожелание към жителите на Велико Търново, Килифарево и на цялата община да бъдат здрави, да уважават, съхраняват и предават българските традиции и обичаи. Кметът на Килифарево Димитър Събев сподели, че лозовите масиви край градчето стават повече, а местното вино – все по-търсено. \r\nВ официалната си страница в Фейсбук Панов поздрави и археолозите, които също празнуват на днешния 14 февруари, както и всички, които отбелязват Деня на влюбените. \r\nДаниел Панов гостува и в Лясковец, където също отбелязват Трифон Зарезан с общоградско тържество и ритуал.", "date": "2019.02.14", "title": "Велико Търново: На Трифон Зарезан кметът Даниел Панов заряза ритуално лoзите в Килифарево"}
{"url": "http://www.focus-news.net/news/2019/02/14/2623496/danail-kirilov-gerb-pri-izvanredno-zasedanie-imame-pravo-da-napravim-dopalnitelen-doklad.html", "text": "При извънредно заседание имаме право да направим допълнителен доклад. Това каза председателят на Правна комисия и депутат от ГЕРБ Данаил Кирилов, предаде репортер на  Агенция „Фокус“ . Кирилов припомни на Георги Свиленски от БСП, че Транспортна комисия често изпада в тази практика. „Докладвам на вашето внимание следните обстоятелства. Проведохме извънредно заседание на комисията по Правни въпроси. Гласувахме по всичките въпроси, които бяха поставени на обсъждане. След 15 минути ще бъде готов докладът“, каза Кирилов и отчете, че депутатите от БСП от Правна комисия са напуснали заседанието.  \r\nДеница КИТАНОВА", "date": "2019.02.14", "title": "Данаил Кирилов, ГЕРБ: При извънредно заседание имаме право да направим допълнителен доклад"}
{"url": "http://www.focus-news.net/news/2019/02/14/2623499/komisar-mariya-gabriel-tsifrovite-tehnologii-sa-klyuch-za-personalizirano-lechenie-i-preventsiya-na-zabolyavaniyata.html", "text": "Когато говорим за електронно здравеопазване е важно да бъдем концентрирани в три ключови цели – да имаме достъп до собствените ни здравни данни, където и да отидем, да имаме възможността да получим персонализирани  диагноза и лечение, и не на последно място да използваме цифрови инструменти в помощ на управлението на здравното ни състояние. Това заяви българският еврокомисар по цифровата икономика и общество Мария Габриел при откриването на 14-ата Национална конференция за електронно здравеопазване, организирана от ICT Media – България и Фондация \"Електронно здравеопазване България\", съобщава  представителството на ЕК в България . \r\nКонференцията се проведе броени дни, след като Европейската комисия отправи препоръка към държавите членки за разработване на единен европейски формат за обмен на електронни здравни досиета. Тази решителна стъпка бе постигната след години на европейски изследвания и инициативи с цел оперативна съвместимост на здравните данни през граница. В случай, че някой претърпи злополука в друга държава членка или му се наложи лечение, трябва да бъде възможно лекарят да има достъп до здравните му данни, за да постави бързо диагноза и да реши  какъв е най-добрият начин да бъде лекуван пациентът с оглед на неговата предхождаща здравна картина.  \r\nМария Габриел подчерта, че внедряването на иновативни технологии в сектора на здравеопазването и грижите е бавно, а на фрагментираните инициативи им липсва мащабът, чрез който да предоставят решения, отговарящи на очакванията на гражданите – например достъп до техните здравни данни или персонализирано лечение. Тя наблегна на роботиката и изкуствения интелект като две от основните технологии, позволяващи напредъка на цифровизираните здравеопазване и грижи, особено когато става дума за превенция, подкрепа за независим живот на възрастните, развитието на интелигентни индивидуализирани съвети за здравето, както и насоки за поведенчески промени в начина на живот. Комисарят даде няколко добри примера за проекти, финансирани от ЕС, в които участва и България. Такъв е проектът SAAM, който се концентрира върху иновативните подходи, възможни благодарение на технологиите, за подкрепа на възрастното население, живеещо у дома. В тези подходи се набляга на усещане за средата и изучаване на нуждите и предпочитанията на потребителя.  \r\nПрез миналия април Европейската комисия представи набор от  инициативи, позволяващи цифровата трансформация на здравеопазването и грижите в рамките на единния цифров пазар. Освен подобряването на достъпа на пациентите до техните лични здравни данни, според Мария Габриел е важно да се постигне обединяване на здравни данни в подкрепа на изследванията, защото това може да позволи лечението на рак например спрямо специфичния генетичен профил.  \r\nЩо се отнася до личната грижа за здравето, тя посочи, че цифровите инструменти предлагат възможности хората да наблюдават своето здраве, да приспособяват начина си на живот и да взаимодействат със своите лекари, като получават и предоставят обратна информация. Това е от особена полза за хора, живеещи в слабонаселени или труднодостъпни региони, където достъпът до здравни заведения е затруднен.  \r\n\"Сега водещото е да защитим достатъчен бюджет за цифровизация в новата МФР на ЕС за периода 2021-2027 година, защото е крайъгълен камък за успешна цифрова трансформация в здравеопазването. Новата, самостоятелна цифрова програма с бюджет 9,2 милиарда евро \"Цифрова Европа” ще даде възможности за инвестиране в здравните системи по  всеки един от петте й стълба  - суперкомпютри, изкуствен интелект, киберсигурност, високи цифрови умения, електронни публични услуги. Скоростни изследвания, ранно засичане и лечение на тежки болести, установяване на ранната деменция, бързо тестване на нови лекарства, по-голяма яснота за ваксините ще бъдат само част от преките ползи за хората\", отбеляза Мария Габриел. Не на последно място комисарят призова да се използват и възможностите, които Центърът за електронно здравеопазване eHealth HUB може да предостави на заинтересованите – за две години той е оказал подкрепа на 550 малки и средни предприятия в областта на електронното здравеопазване и са тествани 7 нови онлайн услуги. Платформата https://platform.ehealth-hub.eu/ осигурява инструменти и информация за всички заинтересовани страни в Европа, като понастоящем регистрираните профили са над 600.  \r\nОтдел \"Преса и медии\"  \r\nПредставителство на ЕК в България", "date": "2019.02.14", "title": "Комисар Мария Габриел: Цифровите технологии са ключ за персонализирано лечение и превенция на заболяванията"}
{"url": "http://www.focus-news.net/news/2019/02/14/2623503/lekari-ot-stolichni-bolnitsi-se-vklyuchiha-s-bezplatni-pregledi-v-initsiativata-na-ombudsmana-maya-manolova-v-pomosht-na-sotsialno-slabi-grazhdani.html", "text": "Лекари от столични болници се включиха с безплатни прегледи в инициативата на омбудсмана Мая Манолова в помощ на социално слаби граждани. Това съобщиха от  УМБАЛ \"Св. Анна\"-София . Двама млади кардиолози от Отделението по кардиология, към Клиника по вътрешни болести на УМБАЛ \"Св. Анна\"-София преглеждаха пациенти в шатрата на социалната кухня на омбудсмана Мая Манолова, разположена в двора на софийския храм „Св. Св. Кирил и Методий“. \r\nТова са д-р Йордан Христов и д-р Мирослав Ангелов. От името на болницата те приеха и наградата от г-жа Манолова -почетен знак \"Добро сърце\". \r\n„Любовта, която носим в сърцата си, има различни измерения. Но грижата, вниманието, човешкото отношение към ближния и особено към най-уязвимите хора, са най-висшата й проява. Неслучайно избираме този ден за инициативата и неслучайно каним лекари, предимно кардиолози, защото в основата е сърцето, което за да дава любов, трябва да е здраво“, е посланието на омбудсмана Мая Манолова.", "date": "2019.02.14", "title": "Лекари от столични болници се включиха с безплатни прегледи в инициативата на омбудсмана Мая Манолова в помощ на социално слаби граждани"}
{"url": "http://www.focus-news.net/news/2019/02/14/2623501/georgi-slavchev-prokurist-na-ekobulpak-tryabva-da-ima-diferentsirano-zaplashtane-na-taksa-smet-grazhdaninat-da-bade-motiviran-za-da-izhvarlya-razdelno.html", "text": "Трябва да има диференцирано заплащане на такса смет, гражданинът да бъде мотивиран, за да изхвърля разделно. Това каза за предаването „Екологичен резонанс“ на  Радио Фокус   Георги Славчев, прокурист на „Екобулпак“. „Едно диференцирано заплащане ще помогне на гражданите да ги мотивира финансово. Следва и контролът. Ние да контролираме гражданите, че правят това, което искаме от тях. Тази година ми се иска да продължим нашите обучителни мероприятия в училища и детски градини. Това, което виждаме при децата нещата се случват, обяснявайки им за колко време се разгражда една опаковка в природата. Те разбират, че разделното събиране има смисъл“, заяви той. Славчев добави още, че през 2018 г. има над 81 хиляди тона отпадъци от опаковки, които са събрани разделно и предадени на рециклиращите предприятия в България и чужбина. Като цел за 2019 г. той постави започването на събиране на по-качествени отпадъци чрез системите за разделно събиране, като добави, че общините могат да бъдат в помощ, като задвижат диференцирането заплащане на такса смет, мотивирайки гражданите да разделят по-добре. Относно „еко-дизайна“, Славчев заяви, че има напредък в тази посока с оглед на стъпките на ЕК, с които се задължават фирмите да обръщат внимание на „еко-дизайнa“ и компаниите, които залагат на „зелени инициативи“ в портфолиата си.  \r\nЙоланда ПЕЛОВА", "date": "2019.02.14", "title": "Георги Славчев, прокурист на „Екобулпак“: Трябва да има диференцирано заплащане на такса смет, гражданинът да бъде мотивиран, за да изхвърля разделно"}
{"url": "http://www.focus-news.net/news/2019/02/14/2623494/shumen-s-vodosvet-za-zdrave-i-plodorodie-zapochna-zaryazvaneto-na-lozyata-za-praznika-trifon-zarezan-v-grada.html", "text": "С водосвет за здраве и плодородие, отслужен от отец Димитър, започна зарязването на лозята за празника Трифон Зарезан в Шумен, предаде репортер на  Радио „Фокус“ - Шумен . Ритуалът се състоя на масива на един от най-големите производители на вино Цанко Станчев. В зарязването на лозята се включиха кметът на Шумен Любимир Христов, заместник-кметовете Боян Тодоров и Найден Косев. Собственикът  Цанко Станчев също спази традицията и след като отразява няколко пръчки поля корените на лозата с вино. Кметът на Шумен отправи пожелание за  здраве, изобилно грозде по лозята и руйно вино в бъчвите. \r\n„Трифон Зарезан е обичан и почитан от българите празник. Свети Трифон е покровител на винари, лозари, покровител на земеделието, на всички пожелавам здраве и благоденствие, стопаните да напълнят буретата и да реализират успешно продукцията си“, каза Любомир Христов.  Да е здрава и плодородна годината пожела и символичният домакин на празника Цанко Станчев, който е и рожденик днес. Той почерпи с погача и червено вино. Цанко Станчев се занимава с лозарство и винарство  повече от 40 години. На масива, на който се извърши ритуалното зарязване отглежда близо 8 сорта. „В бранша съм от повече 40 години и мога да кажа, че в пълна сила важи народната мъдрост, че лозето не ще молитва, а мотика. Но все по-трудно се намира работна ръка“, каза Станчев. Той посочи, че засега зимата не поставя под риск  лозовите насаждения, опасно ще бъде ако температурите паднат под минус 18 градуса.  „Лозето е умна култура, има период на почивка и период на раждане на плод и на зреенето му“, каза Станчев. \r\nИвелина ИВАНОВА", "date": "2019.02.14", "title": "Шумен: С водосвет за здраве и плодородие започна зарязването на лозята за празника Трифон Зарезан в града"}
{"url": "http://www.focus-news.net/news/2019/02/14/2623506/sofiya-svetovnoizvesten-nevrohirurg-shte-operira-zaedno-s-dots-stanimir-sirakov-dve-balgarski-detsa-v-umbal-sv-ivan-rilski-na-15-fevruari.html", "text": "Две деца – 4-годишно момиченце и 18-годишно момче ще бъдат първите пациенти, които ще бъдат оперирани на 15 февруари от проф. Шарбел Монайе и доц. Станимир Сираков в УМБАЛ „Св. Иван Рилски”. Това съобщиха от пресцентъра на  здравното заведение . Двамата млади пациенти са със сложни артериовенозни малформации (АВМ), които иначе трябваше да бъдат лекувани в чужбина.Проф. Шарбел Монайе е в топ три на световните интервенционални неврорентгенолози \r\nМетодът, който двамата медицински специалисти ще използват, е eндоваскуларна емболизация, при която достъпът до патологичните съдове се осъществява чрез артерия на крака. АВМ са вродени малформации, които представляват кълбо от абнормални или не добре формирани кръвоносни съдове (артерии и вени) с естествено предразположение към кървене. Те могат да са навсякъде в човешкото тяло, но мозъчните и гръбначните АВМ са с висок риск при кървене. При тази техника лекарите се движат по съдовата система и след като достигнат до центъра на малформацията запълват патологичните съдове с т.нар. тъканно лепило. По този начин изолират съдовете от нормалното кръвообръщение и елеминират риска от по-нататъшно кървене.  \r\nЕндоваскуларната емболизация на артериовенозни малформации е един от най-новите и обещаващи методи за лекуване на подобни тежки състояния. Той се практикува във водещите страни в света, както и от няколко години в България. Един от най-големите специалисти в този вид терапия в света е проф. Шарбел Монайе.  \r\nОперациите ще започнат в 9.00 часа и ще бъдат предавани чрез пряка връзка на живо в аулата на УМБАЛ „Св. Иван Рилски”, където интервенционални неврорентгенолози от целия балкански регион ще следят какво се случва в операционната. Съвместната демонстрация на проф. Монайе и доц. Сираков ще бъде част от Балканската неврологична среща „Трансвенозен достъп при емболизация на мозъчна артериовенозна малформация”. Сред участниците в нея ще бъдат най-големите специалисти в тази област в Румъния – д-р Дима Стефанита и Д-р Разван Станчиулеску. Очакват се гости от Гърция, Турция, Македония. \r\nСъвместните операции на проф. Монайе и доц. Станимир Сираков ще продължат и в събота (16 февруари 2019 г.), когато ще бъде даден шанс за нормален живот на две млади жени, които също са с много тежки мозъчни артериовенозни малформации.", "date": "2019.02.14", "title": "София: Световноизвестен неврохирург ще оперира заедно с доц. Станимир Сираков две български деца в  УМБАЛ „Св. Иван Рилски” на 15 февруари"}
{"url": "http://www.focus-news.net/news/2019/02/14/2623500/pg-na-bsp-za-balgariya-predlozhi-da-bade-prekrateno-razglezhdaneto-na-tochkata-za-izborniya-kodeks.html", "text": "ПГ на „БСП за България“ предложи да бъде прекратено разглеждането на точката за Изборния кодекс, предаде репортер на  Агенция „Фокус“ . Предложението бе направено от депутата от БСП Дора Янкова. „За“ него гласуваха 49 депутати, „против“ - 89 и „въздържали се“ 31 и то бе отхвърлено. От БСП поискаха прегласуване и преди това поименна проверка за наличие на кворум в зала, която в момента провежда председателят на Народното събрание Цвета Караянчева.  \r\nДеница КИТАНОВА", "date": "2019.02.14", "title": "ПГ на „БСП за България“ предложи да бъде прекратено разглеждането на точката за Изборния кодекс"}
{"url": "http://www.focus-news.net/news/2019/02/14/2623502/poimennata-proverka-za-nalichie-na-kvorum-ustanovi-127-narodni-predstaviteli-v-zala.html", "text": "Поименната проверка за наличие на кворум установи 127 народни представители в зала, предаде репортер на  Агенция „Фокус“ . Проверката бе поискана от БСП във връзка с прегласуване на предложението на Дора Янкова за прекратяване на разглеждането на Изборния кодекс.  \r\nДеница КИТАНОВА", "date": "2019.02.14", "title": "Поименната проверка за наличие на кворум установи 127 народни представители в зала"}
{"url": "http://www.focus-news.net/news/2019/02/14/2623507/parlamentat-udalzhi-rabotnoto-si-vreme-do-glasuvaneto-na-vsichki-tekstove-ot-promenite-v-izborniya-kodeks-i-predlozhenieto-na-bsp-za-smyana-sastava-na-tsik.html", "text": "Парламентът удължи работното си време до гласуването на всички текстове от промените в Изборния кодекс и предложението на БСП за смяна състава на ЦИК, предаде репортер на  Агенция „Фокус“ . Предложението направи депутатът от ПГ на ГЕРБ Станислав Иванов. То бе прието и прегласувано по искане на БСП. При повторното гласуване „за“ предложението гласуваха 115 народни представители, „против“ – 48  и „въздържали се“ - 1, с което бе отново прието.  \r\nДеница КИТАНОВА", "date": "2019.02.14", "title": "Парламентът удължи работното си време до гласуването на всички текстове от промените в Изборния кодекс и предложението на БСП за смяна състава на ЦИК"}
{"url": "http://www.focus-news.net/news/2019/02/14/2623508/pernik-seriyata-ot-grazhdanski-dialozi-evropa-v-nashiya-dom-prodalzhava-v-grada-na-15-fevruari.html", "text": "Серията от граждански диалози \"Европа в нашия дом\" продължава в Перник. това съобщиха от пресцентъра на  ПП ГЕРБ .  \r\nСъбитието ще се проведе на 15 февруари 2019 г. (петък) от 14.00 часа в ОК „Дворец на културата“ - гр. Перник. Участие в срещата ще вземат кметът на Община Перник Вяра Церовска, зам.-министърът на образованието и науката Таня Михайлова и народните представители Красимир Велчев и д-р Александър Александров. \r\nВ рамките на гражданския диалог \"Европа в нашия дом\" ще бъдат дискутирани националните и местните политики в сферата на образованието.  \r\nНа вниманието на обществеността ще бъде представено развитието на различните населени места в съответния регион и как европейската солидарност е допринесла за това. Организирането на  гражданска платформа по тема образование ще мотивира много млади хора за повече знания и переспективи за просперитета на България и Европа.", "date": "2019.02.14", "title": "Перник: Серията от граждански диалози \"Европа в нашия дом\" продължава в града на 15 февруари"}
{"url": "http://www.focus-news.net/news/2019/02/14/2623509/plovdiv-apelativniyat-sad-ostavi-v-aresta-trima-obvinyaemi-za-otvlichane-v-perushtitsa.html", "text": "Пловдивският апелативен съд потвърди определение на Окръжен съд - Пловдив, с което е взета най-тежката мярка за неотклонение „задържане под стража“ спрямо трима обвиняеми. Това съобщиха от пресцентъра на  Съдебна палата - Пловдив . Те са обвинени, в това, че на 4 февруари 2019 г. в стопанския двор на Перущица, са извършили отвличане на лицето Ц. Д, което дължало 195 лева с лихвите по непогасен заем към частна кредитна институция. Тримата обвиняеми работили в същата кредитна институция. Те искали длъжникът да си плати задължението. За това го качили в автомобила си, за да отидат до посочено от длъжника лице, което щяло да му даде пари. По пътя обаче, били пресрещнати от полиция. Един от униформените стрелял по тях за да ги спре. Те успели да се изплъзнат, като по този начин попречили на орган на властта да изпълни задълженията си, престъпление по чл. 270 от НК, а шофьорът блъснал колата на единия полицай и го ранил , като му нанесъл лека телесна повреда, престъпление по 131 от НК. По-късно и тримата били задържани. \r\nСпоред апелативните съдии е налице обосновано предположение тримата да са извършили престъпленията, в които са обвинени, като това се извежда от събраните до момента доказателства. \r\nОт доказателствата по делото, въпреки ранния етап на разследване, магистратите извеждат и реална опасност тримата подсъдими да извършат престъпление, тъй като веднъж вече са успели да избягат от полицията при опита да бъдат задържани. \r\nЕдиният от тях е осъждан 6 пъти до сега. \r\nЗа най-тежкото престъпление в което са обвинени тримата подсъдими, а именно - отвличане(чл.142 от НК), законът предвижда от 10 до 20 години лишаване от свобода или доживотен затвор. \r\nОпределението на съда е окончателно.", "date": "2019.02.14", "title": "Пловдив: Апелативният съд остави в ареста трима обвиняеми за отвличане в Перущица"}
{"url": "http://www.focus-news.net/news/2019/02/14/2623511/stolichniyat-obshtinski-savet-prie-novi-pravila-za-priem-v-detskite-gradini.html", "text": "Столичният общински съвет прие Наредба за промяна на приема в детските градини на територията на общината, предаде репортер на  Агенция „Фокус“ \r\nСпоред промените постоянният или настоящият адрес на територията на административния район на детската градина ще носят 2 точки при класирането.  \r\nИма предложение да се ползва само едно от предимствата за: брат/сестра, посещаващи детската градина, когато двете деца едновременно ще посещават съответната детска градина, носещо 1 т.; Деца-близнаци – 1 т.; Деца, родени с разлика до 2 години – 1 т.; В общите критерии 6, 7 и 8 се предлага да бъде разписано, че нито един от трите критерия не може да бъде ползван едновременно с друг. \r\nЗа учебната 2020/2021 година се предлага да има промяна в критериите за постоянен и настоящ адрес, което е част от предложението на общинските съветници Карлос Контрера и Димитър Антов - най-малко 24 месеца. Постоянен/настоящ адрес на един от родителите/настойниците на територията на административния район, в който се намира детската градина/училището и не е променян преди подаване на заявлението: - през последните над 2 години – 3 т. - през последната от 1 до 2 години – 2 т. Постоянен/настоящ адрес на един от родителите/ настойниците на територията на Столична община, който не е променян преди подаване на заявлението: през последните над 2 години – 2 т, през последната от 1 до 2 години – 1 т. \r\nАко постоянният/настоящият адрес на един от родителите е променян през последните над 2 /две/ години или през последните от 1 /една/ до 2 /две/ години преди подаване на заявлението за записване, но промяната попада в границите на административния район на детската градина/училището, се ползва по-благоприятният адрес.", "date": "2019.02.14", "title": "Столичният общински съвет прие нови правила за прием в детските градини"}
{"url": "http://www.focus-news.net/news/2019/02/14/2623512/plovdiv-apelativniyat-sad-ostavi-v-aresta-22-godishen-mazh-v-chiyto-avtomobil-sa-otkriti-17-kg-marihuana.html", "text": "Пловдивският апелативен съд остави в ареста 22-годишния Пл. Г., като потвърди изцяло определението на Окръжен съд – Кърджали, който е взел за  подсъдимия най-тежката мярка за неотклонение „задържане под стража“. Това съобщиха от пресцентъра на  Съдебна палата - Пловдив .  \r\nПрокуратурата е повдигнала обвинение на подсъдимия за придобиване и държане на наркотици с цел разпространение.  Полицията е задържала Пл. Г. на 2 февруари 2019 г. във вилната зона „Сердика“ край Кърджали. В паркирания автомобил там е открит 1 килограм и 700 грама марихуана. \r\nАпелативните магистрати приеха, че са налице достатъчно данни от които може да се направи обосновано предположение, че задържаният е съпричастен към деянието в което обвинен. Той вече е бил осъден за наркотици, като има едногодишната условна присъда с тригодишен изпитателен срок, влязла в сила на 27 юли 2017 г. \r\nОпределението на Апелативния съд е окончателно.", "date": "2019.02.14", "title": "Пловдив: Апелативният съд остави в ареста 22-годишен мъж, в чийто автомобил са открити 1.7 кг марихуана"}
{"url": "http://www.focus-news.net/news/2019/02/14/2623513/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-1.html", "text": "Интензивен е трафикът за товарни автомобили на изход на ГКПП „Капитан Андреево“ и ГКП „Дунав мост 1“.  Това съобщиха от  ГД „Гранична полиция“ . Информацията за трафика на граничните пунктове е към 13.30 часа. На границата със Сърбия, Македония и Гърция трафикът е нормален на всички гранични контролно-пропускателни пунктове.", "date": "2019.02.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 1“"}
{"url": "http://www.focus-news.net/news/2019/02/14/2623514/ministar-predsedatelyat-boyko-borisov-shte-uchastva-v-myunhenskata-konferentsiya-po-sigurnostta.html", "text": "Министър-председателят Бойко Борисов ще участва на 15 и 16 февруари в традиционната Мюнхенска конференция по сигурността. Във фокуса на важния световен форум тази година са темите за самоутвърждаването на Европейския съюз, трансатлантическото сътрудничество и възможните последици от настъпилата нова ера на конкуренция между големите световни сили. Това съобщиха от  правителствената информационна служба . \r\nБългарският министър-председател ще участва в официалното откриване на конференцията в Мюнхен и ще проведе редица двустранни срещи, включени в програмата му. По важните теми от европейския дневен ред премиерът Борисов ще разговаря с главния преговарящ на ЕС за \"Брекзит\" Мишел Барние и с еврокомисаря по бюджет и човешки ресурси Гюнтер Йотингер. \r\nПремиерът Борисов ще проведе двустранни срещи също с министър-председателя на Държавата Либия Файез Сарадж и с министър-председателя на Бавария Маркус Зьодер. В програмата на българския премиер са заложени разговори и с председателя на парламентарната група на Християнсоциалния съюз в Германския Бундестаг Александер Добриндт, и с изпълнителния директор на Американския еврейски комитет Дейвид Харис.  \r\nПремиерът Борисов, лидери и експерти от цял свят ще обсъждат още по време на конференцията в Мюнхен контрола върху въоръженията и сътрудничеството в областта на отбранителната политика. Ще се дискутира пресечната точка между търговията и международната сигурност, последиците от измененията на климата и ефектът на технологичните иновации върху сигурността.", "date": "2019.02.14", "title": "Министър-председателят Бойко Борисов ще участва в Мюнхенската конференция по сигурността"}
{"url": "http://www.focus-news.net/news/2019/02/14/2623515/lyudmila-gyurova-prirodozashtitnik-tserat-v-transkoto-selo-rani-lug-e-na-visoko-energiyno-myasto-mestnite-tvardyat-che-e-ne-na-300-a-na-600-godini.html", "text": "300-годишният цер от трънското село Рани луг е уникален с това, че е поникнал на високо енергийно място. Това каза в интервю за  Агенция „Фокус“  Людмила Гюрова, съпруга на Пенко Янков, номинирал цера в село Рани луг, Трънско за конкурса Европейско дърво на годината 2019. „Има спорове относно неговата точна възраст. В държавен регистър, който е от 1979 година е посочено, че това дърво е на 400 години. Местните хора твърдят, че е на около 600 години“, посочи тя. „В неделя мерихме неговата обиколка, точно до почвата- 8 метра и 20 сантиметра.  Това означава, че практически няма как да е на 300 години, а е на много повече“, обясни Людмила Гюрова. Тя разказа, че около дървото са провеждани много ритуали, свързани с лечение. „Например един небезизвестен ритуал наречен „отгрибане на сугреби“. Той се провежда, когато някой има някакъв обрив, породен от уртикарии или алергии. Болният застава върху слама, която предварително лечителката постила под короната на цера. След това тя започва да имитира как ровят кучето и котката и произнася лечебни заклинания. Посредством тях обривът като по чудо изчезва.“, каза още Людмила Гюрова.  \r\nТеодора ПАТРОНОВА Пълния текст на интервюто четете в „Мнение”", "date": "2019.02.14", "title": "Людмила Гюрова, природозащитник: Церът в трънското село Рани луг е на високо енергийно място- местните твърдят, че е не на 300, а на 600 години"}
{"url": "http://www.focus-news.net/news/2019/02/14/2623516/d-r-emiliya-baeva-zam-kmet-na-dobrich-obshtinata-organizira-obuchenie-na-tema-interkulturno-obrazovanie-v-ramkite-na-proekt-zaedno-uchim-tvorim-i-igraem.html", "text": "Община град Добрич организира обучение на тема „Интеркултурно образование“ в рамките на проект „Заедно учим, творим и играем“. В него са се включили 21 педагози от ДГ „Зорница“, ОУ „Христо Смирненски“ и Обединено училище „Йордан Йовков“. Обучението е реализирано като част от изпълнението на двугодишния проект, финансиран от Центъра за образователна интеграция на децата и учениците от етническите малцинства към Министерство на образованието и науката (МОН). Това каза в предаването  „Добрич - Блян вихрен, понесен над степ ековита...“ на Радио „Фокус“  зам.-кметът „Хуманитарни дейности“ д-р Емилия Баева. Проектът е на стойност 38 150 лв.Проектът се изпълнява от началото на месец октомври 2017 година и ще приключи в края на месец юли тази година. Обединява дейности със 184 деца и ученици. Учебните заведения са подбрани според изискванията за брой деца от етническите малцинства. Основната цел на проекта е сформиране на групи и осъществяване на дейности за овладяване на българския книжовен език. Дейностите включват мултикултурен фолклор, занаяти, изобразително изкуство. Чрез подобряване на знанията по български език се осигурява равен достъп до качествено образование за всички деца. По думите на д-р Баева владеенето на българския език дава възможност на деца от други етноси да се интегрират пълноценно както в образователния процес, така и въобще в обществения живот. Педагозите са обучавани как да работят с деца от етнически малцинства. Интерактивни стратегии и методи на работа на учителя в интеркултурното образование, както и проблемите при общуването, педагогическите предизвикателства и поведенческите аспекти са сред предизвикателствата на нашето съвремие. В това обучение те са били основен акцент.  \r\nЖулиета НИКОЛОВА", "date": "2019.02.14", "title": "Д-р Емилия Баева, зам.-кмет на Добрич: Общината организира обучение на тема „Интеркултурно образование“ в рамките на проект „Заедно учим, творим и играем“"}
{"url": "http://www.focus-news.net/news/2019/02/14/2623510/manol-genov-bsp-upravlyavashtite-da-se-uspokoyat-i-da-ne-nervnichat.html", "text": "Успокойте се колеги, недейте да нервничите. Това каза народният представител от ПГ на „БСП за България“ Манол Генов от парламентарната трибуна по време на дебатите по второ четене на промените в Изборния кодекс, предаде репортер на  Агенция „Фокус“ . Генов предложи размяна на точките и първо да бъде разгледано проекторешението на БСП за смяна на състава на ЦИК, а после промените в Изборния кодекс. Обратно предложение на предложението на Манол Генов направи Йордан Цонев от ДПС, като допълни, че първо е трябвало да предложи прекратяване на дебата, тъй като не може по средата на точката, да се размества програмата. От своя страна Манол Генов каза, че има  забележка към председателя на парламента Цвета Караянчева: „Имам към вас, защото аз се занимавах с вашите функции да успокоявам залата“, каза Манол Генов. От своя страна председателят на Народното събрание Цвета Караянчева допълни, че това е несериозно.  \r\nВ крайна сметка предложението и обратното предложение не бяха подложени на гласуване. \r\nДеница КИТАНОВА", "date": "2019.02.14", "title": "Манол Генов, БСП: Управляващите да се успокоят и да не нервничат"}
{"url": "http://www.focus-news.net/news/2019/02/14/2623518/ministerstvo-na-zdraveopazvaneto-pet-sa-potvardenite-sluchai-na-zaboleli-ot-morbili-v-stranata-nyama-epidemiologichna-vrazka-pomezhdu-im.html", "text": "Към 14 февруари 2019 г. в Министерство на здравеопазването е постъпила информация за 5 случая на морбили, няма епидемиологична връзка помежду им. Това съобщиха от пресцентъра на  Министерството на здравеопазването . Заболяването и при петте случая се проявява с висока температура, катарални прояви – хрема и кашлица и макулозен обрив. Консултирани са с инфекционист и са хоспитализирани. Един от случаите при 37-годишна жена е съобщен от Столична РЗИ, другите четири случая при деца (на възраст 1 г. 8 м., две деца на 1 г. 9 м. и на 3-годишна възраст) са съобщени от РЗИ-Благоевград.  \r\nСлучаите са потвърдени лабораторно на 13.02.2018 г. в Националната референтна лаборатория „Морбили, паротит и рубеола“, НЦЗПБ. В Националната референтна лаборатория са изследвани други две контактни деца, без клинична симптоматика, които са с отрицателен резултат.  \r\nПри проведените до момента епидемиологични проучвания се установи, че лицата не са имунизирани срещу морбили и не дават категорични данни за контакт с болни лица. Вероятно се касае за различни източници на инфекция, предизвикали спорадични заболявания.  \r\nИздирени са общо 145 контактни на заболелите лица, които са под медицинско наблюдение. Към момента сред тях няма такива с признаци на заболяването.  \r\nС цел недопускане разпространението на заболяването Министерството на здравеопазването е дало указания до здравните инспекции за засилване на контрола и преглед на пациентските листи от общопрактикуващите лекари за неимунизирани деца и за приоритетно обхващане на всички подлежащи през годината и на необхванати лица.  \r\nМинистерството призовава всички родители да проверят имунизационния статус на децата си за морбили и при установяване на пропуск или при съмнение за морбили да се обръщат към общопрактикуващия си лекар. Осигурени са достатъчно количества ваксини за провеждане на имунизация срещу инфекцията.  \r\nМорбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система.  \r\nИзточник на зараза е само човекът. Фактор на предаване е въздухът, заразяването става при близък и директен контакт най-вече в затворени помещения. След преболедуване се изгражда траен пожизнен имунитет.  \r\nСъгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  \r\nПрипомняме че, в началото на 2017 г. в България, в резултат на внос на морбили от пътуващи до засегнати държави, възникнаха епидемични взривове в областите Пловдив, Пазарджик и Монтана. Бяха установени 165 заболели основно сред ромски деца, като голямата част от заболелите бяха неимунизирани. През 2018 г. в България бяха регистрирани 13 случая на заболели от морбили, при чужди граждани, пребивавали в България и при български граждани, пътували в страни с епидемично разпространение на заболяването.  \r\nМинистерството още веднъж обръща внимание, че морбили е силно заразно заболяване и ограничаването му изисква последователни действия и високо имунизационно покритие сред населението.", "date": "2019.02.14", "title": "Министерство на здравеопазването: Пет са потвърдените случаи на заболели от морбили в страната, няма епидемиологична връзка помежду им"}
{"url": "http://www.focus-news.net/news/2019/02/14/2623519/nadezhda-ivanova-muzeen-spetsialist-ekip-na-regionalen-istoricheski-muzey-dobrich-se-vklyuchi-v-obuchenie-v-gartsiya.html", "text": "„Екип на Регионален исторически музей (РИМ) – Добрич се включи в обучение в Гърция, което бе много интересно и полезно“. Това каза в предаването  „Добрич - Блян вихрен, понесен над степ ековита...“  на  Радио „Фокус“  Надежда Иванова, музеен специалист.  Обучението се е състояло в гръцкия град Каламата и е първото в рамките на международния проект „Mapp my Europe”, по който музеят в Добрич си партнира с различни училища, организации и институции, занимаващи се с опазването и популяризирането на културното наследство в регионите в България, Румъния, Гърция и Испания. Екипът от Добрич е отпътувал със съзнанието за отговорността, представяйки институцията, града и страната ни, посочи Надежда Иванова. Дейността поощрява съвместни инициативи, обмяната на опит, насочени към културното наследство. „Това е нещо, за което ние смятаме, че имаме експертиза и достатъчно опит. Ние отидохме там с идеята да видим какво правят другите хора и то особено в страна като Гърция, най-вече популярна с културното си наследство. Попаднахме на едно хубаво място. Това е Южна Гърция. Каламата знаете, е град, в който буквално ходиш по история. Древна Месина е само на няколко километра от града. Освен теоретичните занимания, които имахме, в които говорехме за това какво е формално и неформално обучение, какви форми на обучение прилагат“, каза Надежда Иванова. Тя отбеляза, че по последна статистика почти 60% от младите хора не успяват да се впишат във формалното обучение. Това според специалиста е проблем, който се наблюдава и у нас.  \r\n„Децата отиват на училище без особен интерес, материалът е поднесен по сух начин, учи се не това, което е интересно, а което е задължително. И всъщност те донякъде са открили отговора на въпроса. Смятат, че във формалното обучение, в чиято формула е заложена проекцията на държавата, учениците се подготвят по проект на държавата, обучава децата да бъдат каквито иска да са те. Всъщност в това е и основното противоречие. В нашето обучение са заложени проекциите на държавата отпреди много години. Тези проекции не са сменени, а всъщност светът върви напред. Днешните млади хора не искат семейство, две деца, тих и спокоен живот. Нещо, което е било характерно за епохата на социализма. Те искат да пътуват повече, да имат повече опит. Искат да срещат хора от други култури и страни. Не искат да създават много често трайни връзки, семейства в стандартния смисъл на думата. Предпочитат съвместното съжителство, предпочитат първо да напреднат в кариерата и едва тогава да създадат семейство. От това произлизат и по-голяма част от проблемите“, каза Надежда Иванова. Тя допълни, че на Запад все повече се търсят и прилагат неформални форми на обучение, залага се на интереса на учениците, за да научат повече и нещо по-различно. Участниците в обучението са направили много ролеви игри, разработени са зададени предварително проекти, посетили са красиви музеи и са видели как се представят артефактите и се популяризират сред децата в Гърция. Оказва се, че културното наследство в съседни страни и региони има общи черти, отбеляза специалистът. Повече от 15 години РИМ – Добрич се опитва да намери нови и съвременни форми, които да „извадят“ образа му от познатия от миналото облик на мрачно, застинало място, където нищо не се пипа и времето е спряло. Идеята е да се върне публиката и да се възпита нова. В нашето съвремие на Запад вече се прилагат нови форми на досег с музеите, като публиката се въвлича в случващото се, чрез дейности и съпреживяване. Специалистите са разсъждавали и върху темата за мярката във всичко това, за да не се окаже музеят място с привкус на „Дисниленд“. Предстоят нови обучения в страните партньори, издаването на неформален учебник и мобилно приложение за популяризиране и опознаване на културното наследство, както и други неща, които музейните специалисти в Добрич ще представят по-нататък. \r\nЖулиета НИКОЛОВА", "date": "2019.02.14", "title": "Надежда Иванова, музеен специалист: Екип на Регионален исторически музей – Добрич  се включи в обучение в Гърция"}
{"url": "http://www.focus-news.net/news/2019/02/14/2623504/poslanikat-na-rusiya-v-sofiya-badeshteto-na-turski-potok-v-balgariya-zavisi-ot-pravitelstvoto-na-stranata.html", "text": "Посланикът на Русия в България Анатолий Макаров счита, че перспективите за преминаване на газопровода „Турски поток“ през територията на нашата страна изцяло зависи от позицията на правителството. Той направи този коментар на официалната страница на руското посолство във „Фейсбук“, отговаряйки на въпрос на български гражданин, предава  ТАСС . \r\n„В момента наблюдаваме активни опити отвън да се предотврати възможността „Турски поток“ да мине през територията на България. Затова мога да кажа, че бъдещето на проекта зависи от това, доколко вашето правителство е готово да отстоява този проект както пред Европейската комисия, така и пред тези, които са против. От наша страна има готовност (за реализация на проекта в България)“, написа Макаров. \r\nРуската агенция припомня, че в началото на февруари министърът на енергетиката Теменужка Петкова обяви, че България е готова да въведе в експлоатация своята част от „Турски поток“ до границата със Сърбия до началото на 2020 година. Тя отбеляза, че решението за започване на строителството на газопровода е свързано с успеха на третата фаза на икономическия тест на проекта, който бе завършен в последния ден на януари, след което „Булгартрансгаз“ взе окончателно инвестиционно решение за реализацията на този проект и пристъпи към сключването на споразумения с участниците в него. \r\nПротив газопровода са САЩ. Държавният секретар Майк Помпео публично призовава потенциалните участници да се откажат от „Турски поток“, за да избегнат руското влияние в енергийната сфера, отбелязва още ТАСС. \r\nПревод и редакция:", "date": "2019.02.14", "title": "Посланикът на Русия в София: Бъдещето на „Турски поток“ в България зависи от правителството на страната"}
{"url": "http://www.focus-news.net/news/2019/02/14/2623521/razsledvane-na-reuters-prinuditelni-izselvaniya-v-balgariya-prodalzhava-diskriminatsiyata-sreshtu-tsiganskoto-maltsinstvo.html", "text": "През студен януарски ден Иванка Ангелов е в дома си със своята дъщеря и четиримата си внуци, когато кметът на селото пристига и ги съветва да напуснат. Двама нейни съседи – братя на 17 и 21 години – са обвинени, че са пребили местен жител. Жертвата, войник, е хоспитализирана, пише  британската агенция Reuters  в обширно разследване за възбудения напоследък в България цигански въпрос. Агенция „Фокус“ представя материала без редакторска намеса. \r\nАнгелова, която като братята е от малцинствената ромска общност в България, заяви, че кметът й е казал, че селяните са тръгнали да отмъщават. Беше загрижен, че семейството й може да бъде нападнато. \r\nТази вечер, 6 януари, тя и повечето от 76-членната ромска общност избягали от с. Войводиново, на десет километра до Пловдив, втория по големина град в България. \r\n\"Бяхме разпръснати по цялото място като счупено яйце,\" каза Ангелова, вдовица, бършейки сълзите си. \r\nБългария, която се присъедини към Европейския съюз през 2007 г. и е най-бедният член, има едно от най-големите ромски малцинства в блока. \r\nКакто и в други страни от ЕС, много роми живеят в периферията на обществото и се борят за работа - като тези в малките населени места са изправени пред правни проблеми по отношение на собствеността върху земята, казва Българския хелзинкски комитет (БХК), група за защита на човешките права. \r\nСлед като Ангелова и семейството й избягаха, властите започнаха да разрушават групата от 17 малки домове в покрайнините на селото. Когато три дни по-късно „Томсън Ройтерс” посети мястото, три къщи бяха разрушени, а други бяха повредени. \r\nВ останалите домове бяха поставени бележки за уведомяване на жителите, че и техните ще бъдат разрушени. \r\nСпоред преброяването от 2011 г. има 325 000 роми, съставляващи около 5% от 7,3 милиона души в България. Според изчисленията на Европейската комисия обаче, ромите са повече от два пъти повече - около 750 000 души. \r\nПрез седмицата след нападението срещу местните жители националистическите и крайнодесни групи проведоха вечерни събирания във Войводиново. \r\nНа пресконференция на 8 януари Красимир Каракачанов, вицепремиер и ръководител на националистическата партия ВРМО, коментира инцидента, като каза, че \"циганите ... са станали изключително нагли\". \r\nВ изявление, публикувано на своята страница във Фейсбук, БХК изрази \"сериозна загриженост за умножаването на случаите на расистка реч на омразата от страна на българските държавни служители и честите колективни наказания за ромските общности\". \r\nБХК заяви, че отношението на местните власти в този случай е отражение на „много подобни случаи“ на принудителни изселвания на „незаконни ромски селища без осигуряване на подходящо алтернативно жилище, оставяйки тези хора без дом“. Връзка с изборите \r\nДруги активистки групи също са загрижени за това как ромите са третирани в България. \r\nАсоциацията на инициативата за равни възможности (EOIA), която работи по въпросите на развитието на ромите и правата на човека, заяви в проучване от 2017 г., че една от четири ромски къщи е „незаконна“ - без право на собственост върху земя, разрешителни за строеж или и двете. От там отбелязват, че други изследователи посочват далеч по-високи числа. \r\nМежду 2012-2016 г., казва EOIA, информацията, предоставена от три от всеки пет общини, разкрива, че 399 от 444 заповеди за разрушаване на жилища засягат единствено жилищата на ромските семейства. \r\nДаниела Михайлова, адвокат, съавтор на доклада, заяви в интервю, че данните показват връзка между времето на провеждане на изборите и броя на изпълнените заповеди за разрушаване – като националистически партии използват „разпространените антиромски настроения в обществото, за да мотивират повече избиратели ”. \r\nПрицелването на десния съюз на Обединените патриоти в ромите е „част от стратегия за отклоняване на вниманието“ от корупционни скандали, твърди Огнян Исаев, организатор на ромския образователен фонд и активист за правата на ромите.  Отмъщение \r\nПредседателят на БХК Красимир Кънев каза, че е шокиран, че жителите са били изгонени от домовете си при температури под нулата и че разрушаването е извършено набързо, без да се даде време на жителите да съберат своите вещи. \r\nТой твърди, че българските закон изискват жителите да бъдат уведомени и да им бъде дадено време да обжалват и да разрушат собствените си домове, за да спасят материалите. \r\nТой каза, че БХК е помогнал на жителите да обжалват заповедите за извеждане. Междувременно общината е принудена да спре разрушаването на домове, докато съдът не разгледа жалбата. Това може да отнеме седмици, посочи Кънев. \r\nВ дело, заведено от БХК пред Европейския съд по правата на човека (ЕСПЧ), през 2012 г. съдът постанови, че в стремежа си да изгонят роми от квартал в столицата София, българските власти са нарушили „правото на зачитане на частната собственост“  на хората, семейния им живот, техния дом и кореспонденцията им ”. \r\nКънев заяви, че ЕКПЧ признава, че \"не можете да изгоните хора на произволна основа, оставяйки ги без подслон\". \r\nПрез 2015 г. ЕКПЧ призова българските власти да прекратят принудителните изселвания на ромски семейства или да им осигурят алтернативни жилища, отбеляза по това време Отворено общество. \r\nОбаче те не са успели да принудят българските власти, казва Кънев и добавя, че редица други дела, заведени от ромите, предстои да бъдат решени в ЕКПЧ. Няма къде да отида \r\nАнгелова каза, че е живяла в този дом още от дете. \r\nНо, каза кметът на Войводиново, Димитър Тосев - бивш полицейски началник - земята е принадлежала на общината, а ромските семейства са били предупредени, че ще трябва да се изселят. \r\nИ, добави той, селяните са поискали от общината да реши това, което те считат за дългогодишен проблем. \r\n\"Има много проблеми - като интеграция.\" \r\n\"(Селяните) искаха да видят действия от общината\", каза той пред фондация \"Томсън Ройтерс\", добавяйки, че ромите са били оставени сами на себе си докато побоят не е предизвикал възмущение и той се е почувствал принуден да действа. \r\nОнези, чиито домове са били разрушени, каза той, „имат места, където да отидат и ще отидат там, където трябва да отидат“. \r\nВ случая на Ангелова тя заминава за област Столипиново в Пловдив, където 50 000 души обитават жилищни блокове и малки къщи. \r\nТя и семейството й пребивават в апартамент на приятел, който сега е претъпкан с 18 души. \r\nВ селото, каза  Ангелова, тя и нейните съседи от ромски произход са работили от време на време, печелейки 2,50 лева (1,45 щатски долара) на час за прибиране на реколтата. Там тя имаше дом и живот. \r\n\"(Сега) няма къде да отидем, нямаме работа и нямаме пари ... Не знам как ще оцелея\", каза тя. Едно към едно идентичен материал няколко часа по-късно публикува и Voice of America.  \r\nПревод и редакция:", "date": "2019.02.14", "title": "Разследване на Reuters: Принудителни изселвания, в България продължава дискриминацията срещу циганското малцинство"}
{"url": "http://www.focus-news.net/news/2019/02/14/2623522/komisar-georgi-mangarakov-rdpbzn-plovdiv-pozharat-v-bivshata-fabrika-chayka-e-vazniknal-sled-izvarshvane-na-ognevi-raboti-s-agloshlayf.html", "text": "Пожарът в бившата фабрика „Чайка” в Пловдив е възникнал след извършване на огневи работи с аглошлайф, или други инструменти с открит огън. Това съобщи пред журналисти комисар Георги Мангараков, директор Регионална дирекция „Пожарна безопасност и защита на населението” (РДПЗН) - Пловдив, предаде репортер на  Радио „Фокус” - Пловдив . Искрата е паднала по въздухопровода, който е бил рязан от 8-я етаж на 2-я, в склад за платове. Те са се запалили много бързо. Пожара е потушен сравнително бързо. Хората от сградата са били евакуирани незабавно. \r\nЦветана ТОНЧЕВА", "date": "2019.02.14", "title": "Комисар Георги Мангараков, РДПБЗН – Пловдив: Пожарът в бившата фабрика „Чайка” е възникнал след извършване на огневи работи с аглошлайф"}
{"url": "http://www.focus-news.net/news/2019/02/14/2623524/natsionalno-saveshtanie-na-rakovodniya-sastav-na-ministerstvoto-na-vatreshnite-raboti-shte-se-provede-na-15-fevruari.html", "text": "Национално съвещание на ръководния състав на Министерството на вътрешните работи (МВР) ще се проведе на 15 февруари (петък) в сградата на Главна дирекция „Национална полиция“. Това съобщиха от пресцентъра на  МВР . \r\nИзявления за медиите са предвидени около 11.30 часа.", "date": "2019.02.14", "title": "Национално съвещание на ръководния състав на Министерството на вътрешните работи ще се проведе на 15 февруари"}
{"url": "http://www.focus-news.net/news/2019/02/14/2623520/veliko-tarnovo-pametnikat-na-vasil-levski-v-grada-be-osnovno-pochisten.html", "text": "Паметникът на Васил Левски, намиращ се в центъра на Велико Търново, бе основно почистен. Това съобщиха от пресцентъра на  Общината . Дейността бе възложена от общината, а при изпълнението бе използвана водна пара под високо налягане. Методът бе изцяло съобразен с материалите, от които е изработен монументът. Предстои обработка на камъка със специални химически материали против ерозия. \r\nПочистването бе извършено в два последователни дни, а по време на всеки от етапите работата бе под надзора на експерт към Община Велико Търново, отговарящ за паметниците.  От паметника на Васил Левски бяха свалени натрупаните през годините и десетилетията прах и плесени.  \r\nНавръх 18 февруари, когато се навършват 146 години от обесването на Апостола на свободата, обществеността във Велико Търново ще почете неговата памет. Програмата ще започне в 17.30 ч. пред монумента на Дякона, а движението по главната улица „Васил Левски“ ще бъде спряно.", "date": "2019.02.14", "title": "Велико Търново: Паметникът на Васил Левски в града бе основно почистен"}
{"url": "http://www.focus-news.net/news/2019/02/14/2623517/ministarat-na-vanshnite-raboti-ekaterina-zaharieva-shte-uchastva-v-55-ata-myunhenska-konferentsiya-po-sigurnostta-na-15-fevruari.html", "text": "От Варшава, където днес е на министерска среща, посветена на мира и сигурността в Близкия изток, вицепремиерът и министър на външните работи Екатерина Захариева заминава за Германия, където на 15 февруари ще участва в 55-ата Мюнхенска конференция по сигурността. Това съобщиха от пресцентъра на  Министерство на външните работи . В рамките на конференцията министър Захариева ще проведе поредица от двустранни срещи, включително с колегата си от Армения Зограб Мнацаканян, с и.д. министъра за Европа и външните работи на Албания Гент Цакай и със заместник-помощника на президента на САЩ и старши директор за Европа и Русия в Съвета за национална сигурност на САЩ Фиона Хил.", "date": "2019.02.14", "title": "Министърът на външните работи Екатерина Захариева ще участва в 55-ата Мюнхенска конференция по сигурността на 15 февруари"}
{"url": "http://www.focus-news.net/news/2019/02/14/2623525/afp-mayk-pens-poiska-ot-es-da-izleze-ot-yadrenata-sdelka-s-iran.html", "text": "Вицепрезидентът на САЩ Майк Пенс в четвъртък поиска от съюзниците на Вашингтон в Европейския съюз да излязат от иранската ядрена сделка и предупреди Иран с нови санкции, предава  AFP . \r\nВ изказване на конференция за Близкия Изток във Варшава, на която присъстват представители на Израел и арабските държави, Пенс обяви Иран за „най-голямата заплаха за мира и стабилността в Близкия Изток“ и обвини режима в Техеран, че замисля „нов Холокост“ със своите регионални амбиции. \r\nПревод и редакция:", "date": "2019.02.14", "title": "AFP: Майк Пенс поиска от ЕС да излезе от ядрената сделка с Иран"}
{"url": "http://www.focus-news.net/news/2019/02/14/2623527/ek-sporazumenie-otnosno-digitalnite-pravila-za-avtorskoto-pravo.html", "text": "•\tИнтернет платформите са стимулирани да заплащат на артисти и журналисти за използването на труда им  \r\n•\tНякои от качените материали, напр. \"memes\" или \"GIFs\", могат да се споделят свободно  \r\n•\tВръзки към нови статии, придружени от „отделни думи или много кратки екстракти“, могат да бъдат споделяни свободно  \r\n•\tЖурналистите трябва да получават дял от всяко възнаграждение, свързано с авторското право, получавано от издателските къщи  \r\n•\tСтартъп платформите ще се възползват от по-леки задължения  \r\n•\tДирективата няма да налага филтри  \r\nТворците и издателите на новини ще имат правомощието да се договарят с интернет гигантите, благодарение на постигнатото споразумение, относно правилата за авторско право, които съдържат също така гаранции за свободата на изразяване.  \r\nПостигнатото споразумение между преговарящите от Парламента и Съвета има за цел да гарантира, че правата и задълженията в закона за авторското право също се отнасят и за интернет. YouTube, Facebook и Google News са сред широкоизвестните интернет имена, които ще бъдат най-много засегнати от законодателството, съобщава  представителството на ЕК в България . \r\nЗаконодателите се стремиха да осигурят, че интернет ще остане свободно място за свободата на изразяване. Откъси от новинарски статии, следователно, ще могат да продължат да бъдат споделяни, както и „GIFs“ и „memes“.  \r\nТех гигантите ще споделят възнагражденията с артисти и журналисти  \r\nСпоразумението цели да засили способността носителите на права, именно музиканти, изпълнители и сценаристи, както и издателите на новини, да договарят по-добри сделки за възнаграждение за използването на техния труд в интернет платформите.  \r\nЗапазване на на свободата на изразяване  \r\nСподелянето на откъси от новини няма да ангажира правата на медийните предприятия, които са издали статията. Споразумението, обаче, включва разпоредби, с цел избягване на злоупотребата с това разрешение от страна на новинарски агрегатори. „Откъсите“ ще могат да продължат да се появяват в емисиите на Google News, например, или статия може да бъде споделяна във Facebook, при условие, че е „много кратка“.  \r\nКачването на защитена творба с цел цитиране, критика, рецензия, карикатура, пародия или пастиш е защитено, което гарантира, че „memes“ и „GIFs“ ще продължат да бъдат достъпни и споделяни в онлайн платформите.  \r\nМного онлайн платформи няма да бъдат засегнати  \r\nТекстът уточнява също, че качването на творби в онлайн енциклопедии по некомерсиален начин, като например в Wikipedia, или платформи със софтуер с отворен код като GitHub, ще бъде автоматично изключено. Стартъп платформите ще се възползват от по-леки задължения отколкото по-утвърдените.  \r\nПо-силни права за водене на преговори за авторите и изпълнителите  \r\nАвторите и изпълнителите ще могат да изискват допълнително възнаграждение от дистрибутора, който използва правата им, когато първоначално договореното възнаграждение е непропорционално ниско в сравнение с ползите, получени от дистрибутора.  \r\nКак тази директива променя статуквото  \r\nПонастоящем интернет компаниите имат слаб стимул да сключват справедливи лицензионни споразумения с притежателите на права, тъй като те не се считат за отговорни за съдържанието, което техните потребители качват. Те са задължени да премахват само съдържанието, което нарушава правата, когато притежателят на права ги помоли да го направят. Това обаче е тромаво за притежателите на права и не им гарантира справедливи приходи. Отговорността на интернет компаниите ще повиши шансовете на притежателите на права (особено музиканти, изпълнители и сценаристи, както и издатели на новини и журналисти) да осигурят справедливи лицензионни споразумения, като по този начин ще получат по-справедливо възнаграждение за използването на техните произведения, експлоатирани цифрово.  \r\nСледващи стъпки  \r\nСпоразумението трябва да бъде одобрено от Съвета, Комисията по правни въпроси и на пленарна сесия на ЕП.  \r\nЦитат  \r\nДокладчикът Аксел Фос (ЕНП, Германия) „Тази сделка е важна стъпка към коригиране на ситуация, която позволи на няколко компании да печелят огромни суми пари, без да заплащат на хилядите творци и журналисти, от чиито труд зависят.  \r\nВ същото време тази сделка съдържа множество разпоредби, които ще гарантират, че интернет остава пространство за свободно изразяване. Тези разпоредби сами по себе си не са необходими, тъй като директивата не създава нови права за носителите на права. Въпреки това ние се вслушахме в изразените опасения и решихме допълнително да гарантираме свободата на изразяване. Съдържание като „meme“, „GIF“, „snippet“ сега е по-защитено от всякога.  \r\nТова е сделка, която защитава живота на хората, защитава демокрацията чрез защита на разнообразния медиен пейзаж, утвърждава свободата на изразяване и насърчава стартиращите предприятия и технологичното развитие. Tя подготвя интернет за бъдещето и го превръща в пространство, което е от полза за всички, а не само за най-силните.“", "date": "2019.02.14", "title": "ЕК: Споразумение относно дигиталните правила за авторското право"}
{"url": "http://www.focus-news.net/news/2019/02/14/2623528/blagoevgrad-savmesten-kontsert-protsesat-merilin-monro-na-kamerna-opera-i-darzhavna-opera-stara-zagora-shte-bade-predstaven-na-20-fevruari.html", "text": "Съвместен концерт на Камерна опера- Благоевград и Държавна опера- Стара Загора ще бъде представен в Благоевград. Това съобщиха от пресцентъра на  Общината . Събитието ще се проведе на 20 февруари 2019 година от 18.00 часа в зала „22-ри септември“. Диригент на концерта е Андрия Павлич от Австрия. Режисьор е Огнян Драганов, а сценографията е на Тодор Демеров. В операта участват оркестърът на Камерна опера- Благоевград, концертмайсторът Милослава Йорданова,балет на Държавна опера- Стара Загора, Ивелина Димитрова, Ивелина Николова, Богдана Сергеева, Емилия Ставрева.  \r\nТворческият екип дава нов живот на произведението, стремейки се да покаже, че операта разказва не само истории от миналото или приказни сюжети. Оперното изкуство разбираемо и увлекателно представя съвременния начин на живот. Зрителите ще видят един атрактивен и модерен спектакъл извън общоприетата оперна традиция. Новият участник в представлението е самата публика, която има последната дума.   \r\nМястото за представянето на спектакъла не е избрано случайно. Съобразявайки се с историята, заложена във фабулата на „Процесът Мерилин Монро“, режисьорът Огнян Драганов избира за сцена именно заседателната зала на Общинския съвет- Благоевград.  \r\nКамерната опера \"Процесът Мерилин Монро“ е последната творба на известния австрийски композитор Роланд Баумгартнер.Сюжетът на „Процесът Мерилин Монро“ разглежда именуването на улица във Виена с името Мерилин Монро. Група граждани завеждат дело срещу решението на Кметството. Сценичното действие отразява процеса, в който се представят позициите и на двете спорещи страни. Ще оживеят познати и непознати моменти от живота на именитата актриса Мерилин Монро, които със социалната си проекция в живота на САЩ през 50-те и 60-те години на миналия век, поражда противоречиви реакции. Финалът е отворен. Крайното решение „За“  или „Против“ е  на публиката-жури.", "date": "2019.02.14", "title": "Благоевград: Съвместен концерт \"Процесът Мерилин Монро\" на Камерна опера и Държавна опера - Стара Загора ще бъде представен на 20 февруари"}
{"url": "http://www.focus-news.net/news/2019/02/14/2623498/faktor-makedoniya-karakachanov-e-protiv-dogovora-s-makedoniya-no-v-bryuksel-mu-se-nalozhi-da-se-sreshtne-s-shekerinska-v-parvata-dvustranna-sreshta-na-skopie-na-sreshtata-na-nato.html", "text": "Българският министър на отбраната Красимир Каракачанов се е срещнал с македонския си колега Радмила Шекеринска в сряда в Брюксел, предава  скопското електронно издание „Фактор“ , като отбелязва, че макар председателят на българското ВМРО да е твърд противник на договора за добросъседство между София и Скопие, на него му се е наложило да пожелае добре дошъл на вицепремиера на Македония на срещата на министрите на отбраната от страните-членки на НАТО след подписването на присъединителния протокол на Македония. \r\nШекеринска е благодарила на Каракачанов за подкрепата на България и е отбелязала, че разговора между двамата министри е първата двустранна среща на македонската страна на срещата. \r\nТя е добавила също, че договорът за добросъседство с България е помогнал за подписания след това Преспански договор и е уверила, че двете Министерства на отбраната ще засилят сътрудничеството си. Каракачанов отговорил, че България винаги е настоява Македония да бъде приета по-бързи в НАТО и ЕС. \r\nПревод и редакция:", "date": "2019.02.14", "title": "„Фактор“ (Македония): Каракачанов е против договора с Македония, но в Брюксел му се наложи да се срещне с Шекеринска в първата двустранна среща на Скопие на срещата на НАТО"}
{"url": "http://www.focus-news.net/news/2019/02/14/2623529/zam-glavniyat-prokuror-ivan-geshev-shte-dade-razyasneniya-vav-vrazka-s-razsledvane-na-spetsializiranata-prokuratura.html", "text": "От 15.45 ч. на партера на Съдебната палата, зам. главният прокурор Иван Гешев ще даде разяснения във връзка с разследване на Специализираната прокуратура. Това съобщиха от пресцентъра на  Прокуратурата на Република България .", "date": "2019.02.14", "title": "Зам. главният прокурор Иван Гешев ще даде разяснения във връзка с разследване на Специализираната прокуратура"}
{"url": "http://www.focus-news.net/news/2019/02/14/2623532/komisar-mariya-gabriel-balgariya-ima-potentsial-da-bade-sred-vodeshtite-darzhavi-za-zasilvane-na-kibersigurnostta-v-tseliya-es.html", "text": "Едва ли някой има съмнение колко важна е киберсигурността в днешния ни цифров свят и колко още по-значима ще става в утрешния, когато ще имаме все повече свързани устройства. Затова отговорността на всички ни е пропорционална на важността на киберсигурността и засилването на устойчивостта ни на киберзаплахи следва да остане начело в списъка със задължителните задачи, които трябва да изпълним. За това призова комисарят по цифровата икономика и общество Мария Габриел при откриването на международната конференция по киберсигурност Sofia CyberSec 2019, съобщава  Представителството на ЕК в България . \r\nТя очерта ключовите елементи от правната рамка на ЕС, които вече започват да се изясняват. Първото общоевропейско законодателство за киберсигурността – Директивата НИС – вече е приложено към националното право на почти всички държави членки. Сега в центъра е Актът за киберсигурност, по който бе постигнат решителен напредък по време на Българското председателство на Съвета на ЕС, а кратко време след това се приключи с политическо споразумение между трите европейски институции и актът скоро ще влезе в сила.  \r\nМария Габриел наблегна на най-съществените мерки, които предвижда това законодателство за засилване на общоевропейската киберсигурност. На първо място, той дава на ЕНИСА – Агенцията на ЕС за киберсигурност – постоянен и по-широк мандат, както и допълнителни ресурси. На следващо място поставя началото на първата общоевропейска рамка за сертифициране, която да позволи компаниите само веднъж да минават процедура по получаване на сертификат на своите ИТ продукти, услуги и процеси, който ще е валиден в целия ЕС. Сертифицирането ще предостави за потребителите повече прозрачност за характеристиките за киберсигурност на продуктите и услугите и ще им даде възможност за информиран избор, тъй като ще могат да сравняват продуктите в целия ЕС.  \r\nКомисарят очерта и предизвикателствата, едно от които е фрагментирането и ниските публични инвестиции в киберсигурност. \"Голямата цел в следващата МФР е да имаме увеличени средства за подобряване на киберзащитата ни. Предложих нова програма “Цифрова Европа” и по нея сме предвидили 2 милиарда евро за киберсигурност от общия й бюджет от 9,2 милиарда евро. Допълнителни ресурси ще дойдат от програмата “Хоризонт Европа” в помощ на проектите за изследвания и иновации. Изграждането на Европейски експертен център в сферата на киберсигурността и мрежа от национални центрове за киберсигурност са също част от ключовите ни предложения. Вече сме набелязали 13 съществуващи експертни центрове в сферата на киберсигурността в България. Това може да послужи България да се превърне в истинска притегателна точка за киберсигурността в ЕС и да помогне на Европа да стане лидер в следващото поколение решения в тази област. И най-важното - ще помогне нашите граждани и обществото да се чувстват по-сигурни\", заяви Мария Габриел.  \r\nПрограма \"Цифрова Европа\" ще подкрепя и хъбовете за цифрови иновации, в които могат да се тестват нови бизнес модели, нови продукти и услуги в областта на киберсигурността. Освен това,  700 милиона евро по програмата са за високи цифрови умения, а това дава възможност за обучение на така нужните експерти по киберсигурност, чийто недостиг се усеща много осезаемо още сега.  \r\n\"Инвестициите в киберсигурност са инвестиции във всеки един от нас, в нашите устройства, в нашата критична инфраструктура, в нашата администрация. Когато действаме заедно и координирано, тогава могат да се случат по-мащабни инвестиции в киберсигурността в Европа. Ние наистина се нуждаем от тях\", заключи българският еврокомисар по цифровата икономика и общество Мария Габриел.  \r\nОтдел \"Преса и медии\"  \r\nПредставителство на ЕК в България", "date": "2019.02.14", "title": "Комисар Мария Габриел: България има потенциал да бъде сред водещите държави за засилване на киберсигурността в целия ЕС"}
{"url": "http://www.focus-news.net/news/2019/02/14/2623530/dobrich-vasil-trifonov-vazpitanik-na-su-sv-kliment-ohridski-dobrich-specheli-ii-ra-nagrada-na-literaturen-konkurs-sas-svoya-razkaz-pismoto-na-slavcho.html", "text": "Васил Трифонов, възпитаник на СУ „Св. Климент Охридски“, в Добрич, спечели II-ра награда на литературен конкурс със своя разказ „Писмото на Славчо“. Конкурсът е бил за ученици в град Сливен. Посланието на разказа е базирано на една от българските поговорки: „Който добро прави, добро намира“. Това каза в предаването  „Добрич - Блян вихрен, понесен над степ ековита...“ на радио „Фокус“  четвъртокласникът. За първи път в интервю за радио той сподели, че вече има написани няколко стихотворения, есе и два разказа. Преди време написва първото си лирическо произведения по повод Деня на майката, а неговата по професия филолог, предлага стихчето за публикация в местен вестник. За радост и изненада на всички стихотворението е публикувано. За прототип на своя герой Славчо младият творец взема образа на негов приятел, трогнал го с проявен жест на доброта, насочена към други хора. Васил защитава в своето разказче идеята, че има смисъл от това да се правят добрини и че всяка сторена връща към добротвореца положителната енергия под някаква форма. Идеята е облечена в сюжет, базиран на взаимоотношения между ученик и учител и разказва как първо опитният човек предава своите знания и добродетели на по-младия и как след време ученикът се отблагодарява на своя наставник с грижа и уважение. Васил Трифонов признава, че интерпретацията е напълно негова, но е бил вдъхновен от големи български автори, като Вазов, Ботев и др. Това е първата литературна награда за ученика, приема я с изненада и много радост. Обича много да чете народни приказки. Там нерядко среща непознати, стари думи, научава тяхното значение и понякога ги включва в своите творби. Васил има няколко хобита – доста обича да рисува, както призна самият той, свири на цигулка. Любим негов музикант е Васко Василев и мечтае да посети негов концерт, както и да стане известен музикант като него. Признава, че домашните не го радват толкова много, но и на тях гледа като на прозорец към света. Много харесва град Добрич и неговите забележителности – Регионална библиотека „Дора Габе“, историческия музей, църквите.  \r\nЖулиета НИКОЛОВА", "date": "2019.02.14", "title": "Добрич: Васил Трифонов, възпитаник на СУ „Св. Климент Охридски“ - Добрич, спечели II-ра награда на литературен конкурс със своя разказ „Писмото на Славчо“"}
{"url": "http://www.focus-news.net/news/2019/02/14/2623523/mvnr-na-rusiya-pod-prikritieto-na-humanitaren-konvoy-vav-venetsuela-se-gotvi-provokatsiya-s-zhertvi.html", "text": "Във Венецуела се готви провокация с жертви, за да бъде оправдана силова акция отвън, заяви в четвъртък на брифинг официалният представител на руското министерство на външните работи Мария Захарова, цитирана от  ТАСС . \r\n„Под прикритието на хуманитарен конвой се готви провокация, включително с жертви“, подчерта Захарова. „И тя е нужна като предлог за силова акция отвън. Това трябва да е ясно на всички“. \r\nКакто отбеляза официалният представител на руското дипломатическо ведомство, „изглежда, организаторите и тук се объркаха“. „Възможността за военна интервенция е червена линия за цялата Латинска Америка и, общо взето, за цялата световна общност, която се счита за цивилизована“, обърна внимание тя. \r\n„Считаме, че е наложително да се въздържаме от стъпки и изявления, които биха могли да провокират ескалация на напрежението във Венецуела, по-специално, от всякакви призиви до въоръжените сили на Венецуела, които целят включването им във вътрешното гражданско противопоставяне“, заяви Захарова. „Няма да се уморим да повтаряме: задачата на световната общност е да способства намирането на разбирателство между различните политически сили във Венецуела“. \r\nПревод и редакция:", "date": "2019.02.14", "title": "МВнР на Русия: Под прикритието на хуманитарен конвой във Венецуела се готви провокация с жертви"}
{"url": "http://www.focus-news.net/news/2019/02/14/2623495/filip-popov-bsp-vazrazyavame-sreshtu-dopuskaneto-za-razglezhdane-na-sega-prietite-ot-pravna-komisiya-tekstove-ot-izborniya-kodeks.html", "text": "Възразяваме срещу допускането за разглеждане на сега приетите от Правна комисия текстове от Изборния кодекс. Това каза секретарят на ПГ на „БСП за България“ Филип Попов от парламентарната трибуна, предаде репортер на  Агенция „Фокус“ . Попов отчете, че парламентът работи по правила, по правилник, но ГЕРБ изобщо не ги спазват. „Може ли да се прекъсна пленарно заседание, да се хвърлят едни текстове и сега да се обсъждат наново, без абсолютно да сме запознати с тях. Ей така и ние сега тук трябва да ги обсъждаме наново“, каза Попов. Според него това не е нормално в парламентарна република.  \r\nДеница КИТАНОВА", "date": "2019.02.14", "title": "Филип Попов, БСП: Възразяваме срещу допускането за разглеждане на сега приетите от Правна комисия текстове от Изборния кодекс"}
{"url": "http://www.focus-news.net/news/2019/02/14/2623505/parlamentat-othvarli-predlozhenieto-na-bsp-za-prekratyavane-na-razglezhdaneto-na-promenite-v-izborniya-kodeks.html", "text": "Парламентът отхвърли предложението на БСП за прекратяване на разглеждането на промените в Изборния кодекс, предаде репортер на  Агенция „Фокус“ . Предложението не бе прието и при първото гласуване.  \r\nДеница КИТАНОВА", "date": "2019.02.14", "title": "Парламентът отхвърли предложението на БСП за прекратяване на разглеждането на промените в Изборния кодекс"}
{"url": "http://www.focus-news.net/news/2019/02/14/2623535/nad-500-dushi-byaha-pregledani-bezplatno-ot-lekari-ot-stolichni-bolnitsi-v-sotsialnata-kuhnya-na-ombudsmana-maya-manolova.html", "text": "Водещи кардиолози, общопрактикуващи доктори, специализанти и студенти по медицина прегледаха безплатно днес над 500 души в социалната кухня на омбудсмана Мая Манолова, която се намира в двора на столичния храм „Св. Св. Кирил и Методий“.  \r\nИнициативата бе по повод Деня на любовта, а целта – да се осигури безплатен профилактичен преглед на хора, които нямат достъп до здравеопазване и елементарни медицински грижи. Това съобщиха от пресцентъра на  Омбудсмана на Република България . \r\n„Любовта, която носим в сърцата си, има различни измерения. Но грижата, вниманието, човешкото отношение към ближния и особено към най-уязвимите хора, са най-висшата й проява. Неслучайно избираме този ден за инициативата и неслучайно каним лекари, предимно кардиолози, защото в основата е сърцето, което за да дава любов, трябва да е здраво“, заяви Манолова пред журналисти.  \r\nСъбитието бе подкрепено от проф. д-р Найденка Златарева с екип лекари от „Аджибадем Сити Клиник“, д-р Мирослав Ангелов и  д-р Йордан Христов УМБАЛ „Св. Анна“, д-р Благовест Стоименов и д-р Васил Колев от Университетска болница „Александровска“, д-р Гергана Николова от Българския лекарски съюз и д-р Валентин Пеев от Българския червен кръст, както и от студенти от Медицинския факултет на Софийския университет „Св. Климент Охридски“. В знак на уважение всички те получиха от омбудсмана почетен приз „Добро сърце“.  \r\n„Днес е и 40-ият работен ден на социалната кухня. Дневно през нея минават средно между 700 и 800 души и се раздават по 1 000 порции храна. Това означава, че за тези 40 дни през нея са минали около 30 000 души и сме раздали 40 000 порции храна. Това са 40 000 порции отношение, доброта и любов към хората, които имат нужда от подкрепа“, подчерта омбудсманът и благодари на всички доброволци и партньори на социалната кухня.  \r\nПроектът стартира на 17 декември м.г. с благословението на Негово Светейшество Българския патриарх и Софийски митрополит Неофит, по инициатива на омбудсмана Мая Манолова и с подкрепата на Българския червен кръст и Министерството на земеделието, храните и горите. Храната се приготвя абсолютно безвъзмездно от сертифицирана кетърингова фирма на Милен Цанов и Александър Ковачев, с продукти, дарени от големите търговски  вериги – Кауфланд, Лидл, Билла, ТМаркет, от Асоциацията на месопреработвателите в България, фирма Лактима Балкан и др.", "date": "2019.02.14", "title": "Над 500 души бяха прегледани безплатно от лекари от столични болници в социалната кухня на омбудсмана Мая Манолова"}
{"url": "http://www.focus-news.net/news/2019/02/14/2623533/komentari-za-balgariya-v-chuzhdite-medii-agentsiya-fokus.html", "text": "През студен януарски ден Иванка Ангелов е в дома си със своята дъщеря и четиримата си внуци, когато кметът на селото пристига и ги съветва да напуснат. Двама нейни съседи – братя на 17 и 21 години – са обвинени, че са пребили местен жител. Жертвата, войник, е хоспитализирана, пише  британската агенция Reuters  в обширно разследване за възбудения напоследък в България цигански въпрос. Агенция „Фокус“ представя материала без редакторска намеса. \r\nАнгелова, която като братята е от малцинствената ромска общност в България, заяви, че кметът й е казал, че селяните са тръгнали да отмъщават. Беше загрижен, че семейството й може да бъде нападнато. \r\nТази вечер, 6 януари, тя и повечето от 76-членната ромска общност избягали от с. Войводиново, на десет километра до Пловдив, втория по големина град в България. \r\n\"Бяхме разпръснати по цялото място като счупено яйце,\" каза Ангелова, вдовица, бършейки сълзите си. \r\nБългария, която се присъедини към Европейския съюз през 2007 г. и е най-бедният член, има едно от най-големите ромски малцинства в блока. \r\nКакто и в други страни от ЕС, много роми живеят в периферията на обществото и се борят за работа - като тези в малките населени места са изправени пред правни проблеми по отношение на собствеността върху земята, казва Българския хелзинкски комитет (БХК), група за защита на човешките права. \r\nСлед като Ангелова и семейството й избягаха, властите започнаха да разрушават групата от 17 малки домове в покрайнините на селото. Когато три дни по-късно „Томсън Ройтерс” посети мястото, три къщи бяха разрушени, а други бяха повредени. \r\nВ останалите домове бяха поставени бележки за уведомяване на жителите, че и техните ще бъдат разрушени. \r\nСпоред преброяването от 2011 г. има 325 000 роми, съставляващи около 5% от 7,3 милиона души в България. Според изчисленията на Европейската комисия обаче, ромите са повече от два пъти повече - около 750 000 души. \r\nПрез седмицата след нападението срещу местните жители националистическите и крайнодесни групи проведоха вечерни събирания във Войводиново. \r\nНа пресконференция на 8 януари Красимир Каракачанов, вицепремиер и ръководител на националистическата партия ВРМО, коментира инцидента, като каза, че \"циганите ... са станали изключително нагли\". \r\nВ изявление, публикувано на своята страница във Фейсбук, БХК изрази \"сериозна загриженост за умножаването на случаите на расистка реч на омразата от страна на българските държавни служители и честите колективни наказания за ромските общности\". \r\nБХК заяви, че отношението на местните власти в този случай е отражение на „много подобни случаи“ на принудителни изселвания на „незаконни ромски селища без осигуряване на подходящо алтернативно жилище, оставяйки тези хора без дом“. Връзка с изборите \r\nДруги активистки групи също са загрижени за това как ромите са третирани в България. \r\nАсоциацията на инициативата за равни възможности (EOIA), която работи по въпросите на развитието на ромите и правата на човека, заяви в проучване от 2017 г., че една от четири ромски къщи е „незаконна“ - без право на собственост върху земя, разрешителни за строеж или и двете. От там отбелязват, че други изследователи посочват далеч по-високи числа. \r\nМежду 2012-2016 г., казва EOIA, информацията, предоставена от три от всеки пет общини, разкрива, че 399 от 444 заповеди за разрушаване на жилища засягат единствено жилищата на ромските семейства. \r\nДаниела Михайлова, адвокат, съавтор на доклада, заяви в интервю, че данните показват връзка между времето на провеждане на изборите и броя на изпълнените заповеди за разрушаване – като националистически партии използват „разпространените антиромски настроения в обществото, за да мотивират повече избиратели ”. \r\nПрицелването на десния съюз на Обединените патриоти в ромите е „част от стратегия за отклоняване на вниманието“ от корупционни скандали, твърди Огнян Исаев, организатор на ромския образователен фонд и активист за правата на ромите.  Отмъщение \r\nПредседателят на БХК Красимир Кънев каза, че е шокиран, че жителите са били изгонени от домовете си при температури под нулата и че разрушаването е извършено набързо, без да се даде време на жителите да съберат своите вещи. \r\nТой твърди, че българските закон изискват жителите да бъдат уведомени и да им бъде дадено време да обжалват и да разрушат собствените си домове, за да спасят материалите. \r\nТой каза, че БХК е помогнал на жителите да обжалват заповедите за извеждане. Междувременно общината е принудена да спре разрушаването на домове, докато съдът не разгледа жалбата. Това може да отнеме седмици, посочи Кънев. \r\nВ дело, заведено от БХК пред Европейския съд по правата на човека (ЕСПЧ), през 2012 г. съдът постанови, че в стремежа си да изгонят роми от квартал в столицата София, българските власти са нарушили „правото на зачитане на частната собственост“  на хората, семейния им живот, техния дом и кореспонденцията им ”. \r\nКънев заяви, че ЕКПЧ признава, че \"не можете да изгоните хора на произволна основа, оставяйки ги без подслон\". \r\nПрез 2015 г. ЕКПЧ призова българските власти да прекратят принудителните изселвания на ромски семейства или да им осигурят алтернативни жилища, отбеляза по това време Отворено общество. \r\nОбаче те не са успели да принудят българските власти, казва Кънев и добавя, че редица други дела, заведени от ромите, предстои да бъдат решени в ЕКПЧ. Няма къде да отида \r\nАнгелова каза, че е живяла в този дом още от дете. \r\nНо, каза кметът на Войводиново, Димитър Тосев - бивш полицейски началник - земята е принадлежала на общината, а ромските семейства са били предупредени, че ще трябва да се изселят. \r\nИ, добави той, селяните са поискали от общината да реши това, което те считат за дългогодишен проблем. \r\n\"Има много проблеми - като интеграция.\" \r\n\"(Селяните) искаха да видят действия от общината\", каза той пред фондация \"Томсън Ройтерс\", добавяйки, че ромите са били оставени сами на себе си докато побоят не е предизвикал възмущение и той се е почувствал принуден да действа. \r\nОнези, чиито домове са били разрушени, каза той, „имат места, където да отидат и ще отидат там, където трябва да отидат“. \r\nВ случая на Ангелова тя заминава за област Столипиново в Пловдив, където 50 000 души обитават жилищни блокове и малки къщи. \r\nТя и семейството й пребивават в апартамент на приятел, който сега е претъпкан с 18 души. \r\nВ селото, каза  Ангелова, тя и нейните съседи от ромски произход са работили от време на време, печелейки 2,50 лева (1,45 щатски долара) на час за прибиране на реколтата. Там тя имаше дом и живот. \r\n\"(Сега) няма къде да отидем, нямаме работа и нямаме пари ... Не знам как ще оцелея\", каза тя. Едно към едно идентичен материал няколко часа по-късно публикува и Voice of America.  \r\n***  Българският министър на отбраната Красимир Каракачанов се е срещнал с македонския си колега Радмила Шекеринска в сряда в Брюксел, предава  скопското електронно издание „Фактор“ , като отбелязва, че макар председателят на българското ВМРО да е твърд противник на договора за добросъседство между София и Скопие, на него му се е наложило да пожелае добре дошъл на вицепремиера на Македония на срещата на министрите на отбраната от страните-членки на НАТО след подписването на присъединителния протокол на Македония. \r\nШекеринска е благодарила на Каракачанов за подкрепата на България и е отбелязала, че разговора между двамата министри е първата двустранна среща на македонската страна на срещата. \r\nТя е добавила също, че договорът за добросъседство с България е помогнал за подписания след това Преспански договор и е уверила, че двете Министерства на отбраната ще засилят сътрудничеството си. Каракачанов отговорил, че България винаги е настоява Македония да бъде приета по-бързи в НАТО и ЕС. \r\n***  Въпреки че до изборите за Европейски парламент остават повече от три месеца, в Европа се появиха прекалено много желаещи да получат „ръката на Москва“. А някои дори биха се съгласили и на крак. С помощта на който да си придадат ускорение, пише анализаторът Михаил Шейнкман в материал за  РИА Новости , представен без редакторска намеса. \r\nБългария изведнъж се събуди. Спомни си, че вече е възрастна, а не някакво младо европейче. Затова, тя също заслужава внимание от Кремъл. Непременно с вмешателство. И не така, както той искаше, като предлагаше чрез своя „Южен поток“ да донесе евтин газ в страната, пари за транзит и работни места. Тя не се нуждае от такива добрини. Трябва й нещо тайно... в изборите. И без това всички наоколо говорят за това, казват, че те вече са имали нещо с Кремъл. Поне така им се струва. А тя – какво, още не е „заграница“? Обидно. \r\nТака че оставете империалистическите ви обноски, и... чакаме. „Чакаме Русия да се опита да се внедри в нашия избирателен процес“, по-скоро призова, отколкото предупреди вицепремиерът Дончев. „Не се съмнявам в това“, малко по-късно му додаде лидерът на парламентарното мнозинство Цветанов. Трябва да кажем, че малко се позабавиха със своята „заявка“. Независимо, че до изборите за Европейски парламент има повече от три месеца, прекалено много на Запад желаят да си поръчат „ръката на Москва“. Тя все пак не е Шива. Даже предвид това, че някои биха се съгласили и на крак, който често им придава ускорение. \r\nИ, навярно, в България разбират, че се предреждат. Но се надяват, че руснаците ще си спомнят кои в ЕС са им „братушки“ и ще си направят приоритетите „по братски“. В добавка към това, из цяла Европа изборите са само за Европарламент, но в София за Русия има бонус. В същото време ще има и местни избори. Т.е. две кампании на цената на една намеса. Какво ви коства, едва не умоляват българите Москва да си спомни старите дни. Отново Шипка. Родопите. Опал. Носталгия. \r\nИ защо ли не е учудващо, че за руска намеса „плачат, молят се на бога без да жалят сълзи“ от управляващата партия. Съкратено ГЕРБ. Тя е в беда с рейтинга. А и с репутацията не е по-добре. Скъпият договор на правителството на най-бедната страна в Съюза със САЩ за покупка на изтребители F-16 бе признат от президента Румен Радев за „триумф на лобизма“. Между другото той е генерал от Военновъздушните сили и знае за какво говори. И когато предрича предсрочни парламентарни избори, очевидно, също. Те ще превърнат ГЕРБ в хербарий („гербарий“). Защото по-популярните в момента социалисти ще ги спечелят и ще го изсушат. \r\nС други думи, без руската намеса партията на премиера Борисов не може да докаже, че има полза от нея. А руската намеса няма нужда да се доказва. За всеки случай, още никой не го е направил – и нищо. А за пример не трябва да се ходи далеч. Техния си доморасъл бизнесмен Гербев три години след промивката на жлъчаката реши, че и той тогава е бил отровен с „новичок“. Всичко съвпада. Също му станало зле, след като пийнал кафе. При това той и отрасналият му син. Улавяте ли сходството? А, и най-важното, от което Кремъл няма да успее да се откачи: и двамата оживяха. \r\nНаистина, образците, изпратени за изследване във Финландия отново показаха, че това са банални пестициди, а не бойно химическо вещество. Но във Великобритания така или иначе признаха България за равна на себе си. Другари по нещастие. А това, между другото, е знак за качество. \r\n***  Посланикът на Русия в България Анатолий Макаров счита, че перспективите за преминаване на газопровода „Турски поток“ през територията на нашата страна изцяло зависи от позицията на правителството. Той направи този коментар на официалната страница на руското посолство във „Фейсбук“, отговаряйки на въпрос на български гражданин, предава  ТАСС . \r\n„В момента наблюдаваме активни опити отвън да се предотврати възможността „Турски поток“ да мине през територията на България. Затова мога да кажа, че бъдещето на проекта зависи от това, доколко вашето правителство е готово да отстоява този проект както пред Европейската комисия, така и пред тези, които са против. От наша страна има готовност (за реализация на проекта в България)“, написа Макаров. \r\nРуската агенция припомня, че в началото на февруари министърът на енергетиката Теменужка Петкова обяви, че България е готова да въведе в експлоатация своята част от „Турски поток“ до границата със Сърбия до началото на 2020 година. Тя отбеляза, че решението за започване на строителството на газопровода е свързано с успеха на третата фаза на икономическия тест на проекта, който бе завършен в последния ден на януари, след което „Булгартрансгаз“ взе окончателно инвестиционно решение за реализацията на този проект и пристъпи към сключването на споразумения с участниците в него. \r\nПротив газопровода са САЩ. Държавният секретар Майк Помпео публично призовава потенциалните участници да се откажат от „Турски поток“, за да избегнат руското влияние в енергийната сфера, отбелязва още ТАСС. \r\n***", "date": "2019.02.14", "title": "Коментари за България в чуждите медии ( Агенция „Фокус“ )"}
{"url": "http://www.focus-news.net/news/2019/02/14/2623526/kyustendil-73-proizvoditeli-na-domashno-vino-uchastvaha-v-traditsionniya-konkurs-trifon-zarezan-v-grada.html", "text": "73 производители на домашно вино участваха в традиционния конкурс „Трифон Зарезан” в Кюстендил, предаде репортер на  Радио „Фокус” – Кюстендил . Конкурсът за най-добро домашно вино се организира за тринадесета поредна година от читалище „Пробуда” – Кюстендил. Тази година в него участваха винопроизводители от България, Македония, Сърбия и Италия.На събитието присъства зам.-областният управител на Кюстендил Райчо Цветин. Вината бяха оценявани от компетентно жури, ръководено от председателя на партията на любителите на бяло и червено вино – Павел Петришки, по критериите: цвят, бистрота, блясък, плътност, аромат и вкус. Първо място при червените вина и голямата награда на конкурса – дъбово буре, спечели виното на Владимир Димитров. При белите вина първо място и екскурзия до Македония, спечели Георги Еманоилов. В категория розе, първо място спечели Иван Стоичков. За всички участници и гости бе подсигурена богата културно-музикална програма с участието оркестър „Веселие“ и вокална група „Еделвайс“. \r\nВенцеслав ИЛЧЕВ", "date": "2019.02.14", "title": "Кюстендил: 73 производители на домашно вино участваха в традиционния конкурс „Трифон Зарезан” в града"}
{"url": "http://www.focus-news.net/news/2019/02/14/2623531/d-r-tatyana-angelova-bsbspa-v-poslednite-15-godini-balgarskiyat-spa-i-balneo-turizam-stremglavo-se-razviva-i-sledva-svetovnite-i-evropeyskite-tendentsii.html", "text": "В последните 15 години българският спа и балнео туризъм стремглаво се развива и следва световните и европейските тенденции. Това каза д-р Татяна Ангелова, председател на Контролния съвет на Българския съюз по балнеология и спа туризъм на Международната туристическа борса „Ваканция и СПА Експо“, предаде репортер на  Агенция „Фокус“ . „Медицинският туризъм е свързан с диагностициране и/или лечение на заболявания на различни органи и системи. Здравният туризъм е свързан с превенция на здравето“, посочи тя. „Медицинският туризъм за България е този, при който наши сънародници посещават водещи клиники за лечения“, заяви тя. „Медицинският туризъм е по-голям в изходящата част, а входящият туризъм е най-вече развит в областта на денталната помощ“, коментира д-р Татяна Ангелова. \r\nПо думите и в България най-подходящи за медицински туризъм са балнеолечебните курорти, а най-удачните местности се намират в пред Балкана, под Балкана, в планинските масиви на Витоша, Рила, Пирин, Тракийската низина, по течението на Струма и Места. „В последните 15 години българският спа и балнео туризъм стремглаво се развива и следва световните и европейските тенденции“, уточни тя. „България има възможност да развива спа и балнео туризма, заради природните ресурси, с които разполага - като климат, минерални води и лечебни калонаходища. Към настоящия момент най-много туристи, които се възползват от услугите на спа и балнео туризма са от Румъния, Гърция, Турция, Израел и Германия. Най-големият ползвател на спа и балнеолечебни услуги на територията на страната е българският потребител“, посочи още д-р Ангелова. \r\nСпоред нея високото търсене на услугите се дължи на наличието на здравословни проблеми при хората, желанието за подобряване качеството на живот, както и високите стойности на застаряващо население. Тя обясни, че все повече хората търсят услугите на уелнес туризма, чиято философия е здравословен начин на живот. „Уелнес е култура на хранене, на движение, използване на минерални води и тяхното значение за здравното състояние на тялото ни. Уелнес туризмът прави Европа най-популярната дестинация за туристите“, заяви тя.   \r\nДаяна ДЮЛГЕРОВА", "date": "2019.02.14", "title": "Д-р Татяна Ангелова, БСБСПА: В последните 15 години българският спа и балнео туризъм стремглаво се развива и следва световните и европейските тенденции"}
{"url": "http://www.focus-news.net/news/2019/02/14/2623538/pp-abv-e-izpratila-pismeno-predlozhenie-do-predsedatelya-na-bsp-korneliya-ninova-za-podgotovka-na-shiroka-i-solidna-lyava-koalitsiya.html", "text": "Председателят на ПП АБВ Румен Петков съобщи пред медиите в Плевен, че партията е изпратила писмено предложение до председателя на НС на БСП Корнелия Нинова за подготовка на широка и солидна лява коалиция. Идеята е тази коалиция да създаде усещане в обществото за реална перспектива, усещане за сила и способност за управление на държавата по друг начин, обясни той. Към момента все още няма отговор от „Позитано“. Това съобщиха от пресцентъра на  ПП АБВ . \r\n„Доколкото зная заседанието на Висшия съвет на БСП е в неделя. Разбира се, ние не можем да чакаме безкрайно, но ако действително БСП желае отстраняването на ГЕРБ от власт и ликвидирането на този порочен модел на управление, трябва да направи тази решителна крачка“, обясни Румен Петков.  \r\nПредседателят на ПП АБВ каза също, че досега са водени разговори с редица политически и неправителствени организации и при едно позитивно и добре обосновано и мотивирано решение има голям потенциал да се сформира коалиция, която убедително да спечели евроизборите.  \r\n„Това не е въпрос само на левицата, а национален въпрос. Ако ние искаме да сменим този начин на управление, гражданите трябва да видят алтернатива“. \r\nРумен Петков припомни също, че ПП АБВ беше първата, която заяви, че сегашният модел на управление е порочен.  \r\n„След това към тази истина се присъединиха и други партии. Подчертавам, че не държим на авторство, но настояваме да се структурира модел със средносрочна перспектива като минимум, а именно – изборите за Европейски парламент, за местни органи на самоуправление и извънредни парламентарни избори.“  \r\nВ контекста на предстоящия местен вот, Румен Петков подчерта, че в момента БСП няма нито един кмет на областен център – нещо, което се случва за първи път от създаването на Столетницата. \r\nОтговорността пред всички ни и начело с БСП, е огромна, тъй като трябва да бъде формиран перспективен формат в ляво, който да върне усещането у българските граждани за реална и силна алтернатива, каза още председателят на ПП АБВ.", "date": "2019.02.14", "title": "ПП АБВ е изпратила писмено предложение до председателя на БСП Корнелия Нинова за подготовка на широка и солидна лява коалиция"}
{"url": "http://www.focus-news.net/news/2019/02/14/2623540/ria-novosti-v-sgradata-na-ruskoto-mvnr-nameriha-trup-na-diplomat.html", "text": "В сградата на руското Министерство на външните работи на Смоленския площад в Москва намериха трупа на дипломата Олег Кривов, разкри пред  РИА Новости  представител на ведомството. \r\nЗасега не са известни подробности. \r\n„Некрологът ще бъде представен по-късно“, е добавил събеседникът на агенцията. \r\nПревод и редакция:", "date": "2019.02.14", "title": "РИА Новости: В сградата на руското МВнР намериха труп на дипломат"}
{"url": "http://www.focus-news.net/news/2019/02/14/2623539/ep-transgranichni-plashtaniya-v-es-izvan-evrozonata-ep-premahva-prekomerno-visokite-taksi.html", "text": "•\tПо-ниски такси за трансгранични плащания в евро в рамките на Европейския съюз  \r\n•\tЗащита на потребителите от прекомерно високи разходи за превалутиране  \r\n•\tОчакваните пълни разходи по услугите за превалутиране на банкови трансфери ще се обявяват преди транзакцията  \r\nБанките трябва да уеднаквят таксите за трансгранични плащания в евро и за вътрешните плащания и да направят по-прозрачни разходите за превалутиране, гласят новите правила, съобщава  пресслужбата на Европейския парламент . \r\nВ четвъртък евродепутатите приеха нови правила, с 532 гласа „за“, 22 гласа „срещу“ и 55 гласа „въздържал се“, които слагат край на дискриминацията срещу ползвателите на платежни услуги в рамките на ЕС, но извън еврозоната. Докато потребителите в еврозоната се възползват от единната зона за плащания в евро (SEPA), то тези, които живеят извън нея, продължават да заплащат високи такси за трансгранични плащания в евро.  \r\nВ рамките на една година, таксите за трансгранични плащания в евро в ЕС трябва да бъдат в съответствие с таксите за националните заплащания направени в местната официална валута (правилото за „същата такса“). Освен това държавите членки са свободни да наложат правила на банките за прилагане на същите такси за трансграничните и за вътрешните плащания, които не са в евро.  \r\nПрозрачно превалутиране за транзакции с карта и банкови трансфери  \r\nНовите мерки също ще предпазват потребителите от плащане на произволни разходи за превалутиране. При всяка транзакция, те ще бъдат информирани относно сумата, която трябва да заплатят в местната валута и във валутата на тяхната сметка. За да се направят разходите за превалутиране по-прозрачни, ще има единна база за пресмятане на таксите за превалутиране на местата за продажба или на банкоматите (референтният процент на ЕЦБ + х% с максимални ставки за надценка определени индивидуално от банките).  \r\nПотребителите ще получават електронно известие, като например текстово съобщение, имейл или известие на своите мобилни приложения или на уеб приложение на банката, относно приложимите такси за превалутиране.  \r\nБанките ще трябва също да обявяват очакваните пълни разходи при банкови трансфери преди извършването на операцията.  \r\nЦитати  \r\nДокладчикът Ева Майдел (ЕНП, България) отбеляза: „Успяхме да премахнем един двоен стандарт в ЕС. Всеки българин, който превежда пари от или в друга държава на ЕС, ще спестява между 30 и 50 лева на превод. Ако за превод от 10 евро досега сме плащали средно между 30 и 50 лева такси, то сега цената за него ще бъде около 3-5 лева. Освен това, осигурихме банките да дават по-ясна информация при плащане или теглене на пари с карта в чужбина. Това е втората малка революция в ЕС след тази с намаляването на роуминга”.  \r\nБързи факти  \r\nСредна такса за трансграничен превод от 100 евро в еквивалентен трансфер в местна валута:  \r\nДържава \t2012 \t2017  \r\nБългария \t18,68 ? \t19, 98 ?  \r\nХърватия \tN/A \t8,23 ?  \r\nЧехия \t9,50 ? \t8,71 ?  \r\nДания \t2,17 ? \t2,69 ?  \r\nУнгария \t15,32 ? \t5,93 ?  \r\nПолша \t2,73 ? \t1,54 ?  \r\nРумъния \t12,58 ? \t11,19 ?  \r\nШвеция \t0 ? \t0 ?  \r\nОбединено кралство \t15,63 ? \t9,26 ?  \r\nТрансгранични плащания с карта и теглене в брой в евро в държавите членки  \r\nИзточник: анализ на въздействие на Комисията", "date": "2019.02.14", "title": "ЕП: Трансгранични плащания в ЕС извън еврозоната: ЕП премахва прекомерно високите такси"}
{"url": "http://www.focus-news.net/news/2019/02/14/2623541/aktsenti-v-predavaneto-dupnitsa-chasat-kam-rila-po-radio-fokus-pirin.html", "text": "Православната църква почита Свети Трифон – лечител, прославил се с чудесата, които правел. Денят на Св. Трифон се отбелязва първоначално у нас на 14 февруари като Ден на лозаря. През 1968 г. след въвеждането на Григорианския календар от Българската православна църква датите на църковните празници се изместват. Трифоновден е включен към цикъл от три последователни дни, наречени Трифунци – 1, 2, 3 февруари. Как се отбелязва празникът в Дупница и дупнишко ще научим от Десислава Атанасова, етнограф в Исторически музей – Дупница. \r\nС проф. д-р Магдалена Панайотова, декан на Филологическия факултет в ЮЗУ „Неофит Рилски“, ще си спомним за една бележита жена- Надежда Андреева, български филолог, литературен критик и историк, есеист и преводач. Автор е на книги с монографични литературоведски изследвания, студии, статии, очерци. \r\nВсичко това и още, придружено с хубава музика за добро настроение и позитивен ден Ви очаква в „Дупница - Ключът към Рила“ по  Радио „Фокус“ – Пирин  от 16.00 до 17.00 часа с водещ Лора Калчева.", "date": "2019.02.14", "title": "Акценти в предаването „Дупница - Часът към Рила“ по Радио „Фокус“ – Пирин"}
{"url": "http://www.focus-news.net/news/2019/02/14/2623534/prezidentat-rumen-radev-izrazi-saboleznovaniya-na-svoya-makedonski-kolega-george-ivanov-po-povod-zhertvite-pri-tezhkata-avtobusna-katastrofa-po-patya-skopie-tetovo.html", "text": "Президентът глава Румен Радев изрази съболезнования на своя македонски колега Георге Иванов по повод тежката автобусна катастрофа по пътя Скопие-Тетово. Това съобщиха от  прессекретариата на държавния глава . \r\n„С дълбоко прискърбие посрещнах вестта за трагичния инцидент с автобус, при който загинаха 14 души и над 20 бяха ранени. В днешния траурен ден, бих искал да изкажа моите и на целия български народ искрени съболезнования към роднините и близките на загиналите, както и дълбокото ни съчувствие и съпричастност към тяхната скръб, която е неутешима“, заявява в писмото си до Георге Иванов българският президент.  \r\nВ съболезнованието си Румен Радев изразява надежда за скорошно и пълно възстановяване на пострадалите при тежката катастрофа.", "date": "2019.02.14", "title": "Президентът Румен Радев изрази съболезнования на своя македонски колега Георге Иванов по повод жертвите при тежката автобусна катастрофа по пътя Скопие-Тетово"}
{"url": "http://www.focus-news.net/news/2019/02/14/2623543/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "АВ предаването „Асеновград – Богоизбран пред портите на Родопите“ на  Радио „Фокус“-Пловдив  тази седмица отново ще насочим вниманието ви към важните и актуални теми от Асеновград и региона.  За седма поредна година от старата чешма в Етнографската къща в Асеновград ще протече вино. По какъв начин още в Етнографската къща посрещат Трифон зарезан ще ни разкаже Иван Дуков, директор на Историческия музей в Асеновград. От него ще разберем още ще има ли нови археологически проучвания в района на Асеновград и към какво са насочени основните усилия на музея по отношение на археологията тази година. Днес не може да не говорим за Асеновградския район, който е винарски и където традициите, свързани с виното, се пазят ревностно. В делви, закопани в земята, в Станимъка пазели уникалното вино „Патриаршески мавруд“, например. Този вид вино днес вече се смята за изчезнал. За него е известно, че още при строежа на къщата по- заможните българи са вграждали в пода на избите си една голяма делва- питос, която са пълнили с първата реколта от маврудово вино. Какво още трябва да се знае за традициите, свързани с виното в Асеновградския район, ще разберем отново Иван Дуков, директор на Историческия музей в Асеновград. Село Избеглии е едно от големите населени места в община Асеновград. То е основано във времето между 1650-1670 година от избягали от турските набези жители на Хасковския край. В рамките на съвремието жителите на селото продължават да съхраняват непокътнати своите традиции и вярвания. Днес там празнуват Трифон Зарезан и денят на пчеларя. Подробностите слушаме от кмета на селото Йордан Райчев. В края на предаването от Милена Марковска, директор на Градската библиотека „Паисий Хилендарски“- Асеновград, ще научим какви събития предстоят в културната институция.  \r\nПредаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа.", "date": "2019.02.14", "title": "Акценти в предаването „Асеновград – Богоизбран пред портите на Родопите“ на Радио „Фокус“-Пловдив"}
{"url": "http://www.focus-news.net/news/2019/02/14/2623544/dobrich-zlatomira-stoyanova-i-momchil-dimov-ot-klub-kompyutar-art-pri-obshtinskiya-mladezhki-tsentar-shte-predstavyat-svoi-tvorbi-v-izlozhba-v-evropeyskata-komisiya-v-bryuksel.html", "text": "Златомира Стоянова и Момчил Димов от Клуб „Компютър арт“ при Общинския младежки център в Добрич ще представят свои творби в изложба в Европейската комисия в Брюксел на 20 февруари, когато ще бъде организирано тържество в навечерието на националния празник на България - 3 март. Младежите са сред 12-те отличени в конкурса за компютърна рисунка на тема „България в Европа: минало, настояще, бъдеще“, обявен от българския еврокомисар по цифровата икономика и общество Мария Габриел. Като доста объркана вижда ситуацията в момента в обединена Европа Златомира Стоянова. Същевременно и с много положителни аспекти по отношение на образование, пътувания, тъй като самата тя се занимава с много неща – освен че рисува, също пее в хора „Маестро Захари Медникаров“, играе народни танци. Това сподели младият творец в предаването  „Добрич - Блян вихрен, понесен над степ ековита...“ на Радио „Фокус“ . Дори при младите хора не убягва фактът, че на моменти страната ни е като сателит на Европа „и става доста объркано и честно казано това е в картината ми – цялата обърквация на ситуацията“, посочи Златомира Стоянова. Според Момчил Димов положителните неща от членството на България в Европейския съюз (ЕС) са повече, „тъй като можем да пътуваме, на мен ми се налага доста често да пътувам, това е голям плюс да минеш граница само с една лична карта, също така обединява народите в смисъл, в един аспект, който е за добро“, сподели младият творец. Момчил доста често пътува до Румъния и Полша, Златомира е посетила малко повече страни и градове – Италия, Гърция, Виена, Будапеща.  \r\nПредстои младежите да посетят скоро Албания с хора, в който пеят. С чувство за хумор двамата младите творци определят себе си като всестранно развити личности. По думите на Златомира компютърното рисуване е по-лесно, защото грешките се заличават без особено усилие, докато при рисуването с бои, художникът трябва да е особено точен, тъй като веднъж размити цветовете, след това връщане назад няма. От почти две години тя се занимава с компютърно рисуване, а от 4-годишна – с традиционно рисуване с боички. Според Момчил компютърната рисунка „дава повече възможности за по-кратко време, изключително бърза е“. Освен това с компютър се имитират всякакви материали за рисуване, които в реално време са доста скъпи, добави младият художник. И двамата творци имат забавни и мили спомени от своето детство като художници. Оказва се, различно е при всеки – единият е оцветявал навсякъде, без да може да направи и една линия, при другия – пълен хаос от листи, флумастери и цветове. Момчил Димов сподели, че след време би искал да опита синтез на музика и рисуване. Като европейци младежите се чувстват горди. „В Европа са събрани много традиции, много народи, изключително разнообразие и аз съм щастлива да бъда част от това разнообразие с рисуването, с танците, с музиката. Осъзнаваш колко е различно всичко. Особено при пътуванията си виждам как различно правят хората неща. Например аз рисувам едно нещо по един начин, тяхното изкуство е съвсем различно от това, с което аз съм свикнала, и мелодиите са много различни, просто е уникално“, каза Златомира Стоянова. Според Момчил Димов „да си европеец е вълнуващо чувство, за малко или много човек се свърза с другите народи, опознава тяхната култура, техния начин на мислене, възприятието на света около тях“. Младите хора признаха, че имат много любими занимания – Момчил като всяко момче обича компютърните игри, мечтае един ден да създава герои за компютърни игри, иска да се занимава с композиране, обича да кара ски и въобще движението като вид разнообразяване от седенето пред компютъра, да бъде сред природата, черпейки енергия от нея, Златомира пък като всяко момиче не отстъпва на момчетата, също обича компютърни игри и се надява това лято да бъде одобрена като девелопър (от англ. develop – развивам, разработвам) на компютърни игри, обича спорта, любима й е йогата, също скейтинга, обича да готви, особено сладки неща: „може да не ги ям, обичам да тъпча всички около мен“, признава тя, обича танци, всякакъв вид, обожава да бяга, като при всяка възможност е навън, тичайки. Като българи двамата млади творци се чувстват горди. „Сега съм изключително щастлива да се нарека българка. Всеки път като отидем на пътуване и кажат: екипът от България, усещам топлина отвътре. За всички неща, които сме направили, за всички неща, които сме постигнали, аз съм горда и се надявам да мога да допринеса с изключително много неща и ще работя да допринеса с каквото мога“, каза Златомира Стоянова. По думите й България би могла да бъде бъдещето на Европа, една от великите сили в Общността, тъй като българите са силни личности, които се обединяват в най-трудните моменти, докато други народи тогава се разпадат. Момчил Димов също признава, че е горд българин, „защото ако не бях от този род, ако не бях роден в Добрич и България, нямаше да съм това, което съм“, сподели младият човек. Наградата, която след броени дни ще го отведе в Брюксел, в една мултикултурна среда, му дава сили да продължи напред, радвайки се да прави това, което обича, дори и с цената на безсънни нощи и много труд. \r\nЖулиета НИКОЛОВА", "date": "2019.02.14", "title": "Добрич: Златомира Стоянова и Момчил Димов от Клуб „Компютър арт“ при Общинския младежки център ще представят свои творби в изложба в Европейската комисия в Брюксел"}
{"url": "http://www.focus-news.net/news/2019/02/14/2623536/nedyalka-ivanova-chitalishte-ivan-buyukliev-selo-pchelarovo-v-seloto-sme-za-sme-za-trifon-zarezan.html", "text": "В Пчеларово сме „за“ Трифон Зарезан. Това каза за  Радио „Фокус“  Недялка Иванова – секретар на читалище „Иван Буюклиев“ в селото. „Направихме си малка анкета тази сутрин, като тръгнахме да зарязваме - колко от нас са „за“ Деня на влюбените и колко - „за“ Трифон Зарезан. Нашият светец беше победител, тука възрастните хора не разбират този празник, който не знаят от родители и дядовци“, заяви тя.  \r\nВ 08.00 часа е започнало зарязването на лозите в селото, а след резбата в студеното време четата се оттеглила в месното заведение, за да си продължи на топло празника с луканки и вино - собствено производство. \r\nДарина ДЕЕНИЧИНА", "date": "2019.02.14", "title": "Недялка Иванова, читалище „Иван Буюклиев“ - село Пчеларово: В селото сме за сме „за“ Трифон Зарезан"}
{"url": "http://www.focus-news.net/news/2019/02/14/2623537/kostadin-belenozov-obshtina-chepelare-predlagame-gostopriemstvo-v-chetiri-sezona.html", "text": "Община Чепеларе предлага гостоприемство в четири сезона. Това каза за  Агенция „Фокус“  Костадин Беленозов от Община Чепеларе на Международната туристическа борса „Ваканция и СПА Експо“. „Курортът ни се разрасна и е едно прекрасно място, както за начинаещи, така и за добри скиори“, посочи той. „Посетителите ни могат да се насладят на чистия въздух и на невероятната природа“, коментира Костадин Беленозов. „Облечен съм с автентичната носия на Капитан Петко войвода. Вече от 2 години на 22 септември се провеждат Хайдушки празници в Чепеларе, посветени именно на него“, разказа той. „Прави се страхотна възстановка на посрещането на Капитан Петко войвода в града. Има изложение на старинни оръжия. Фолклорни състави от цяла България също участват и имат какво да покажат“, допълни Беленозов. „Близо до Чепеларе е прекрасният природен феномен Чудните мостове, който наистина си заслужава да се види“, обясни той. „Освен зимен туризъм, лятото предлагаме и планинско колоездене. Провеждат се доста елитни състезания“, каза още Костадин Беленозов. \r\nБиляна ИВАНОВА", "date": "2019.02.14", "title": "Костадин Беленозов, Община Чепеларе: Предлагаме гостоприемство в четири сезона"}
{"url": "http://www.focus-news.net/news/2019/02/14/2623548/spetsializiranata-prokuratura-priklyuchi-razsledvaneto-sreshtu-sluzhiteli-v-avtomobilna-administratsiya-blagoevgrad-obvineni-za-uchastie-v-grupa-za-podkupi.html", "text": "Специализираната прокуратура приключи разследването срещу единадесет служители в „Автомобилна администрация“ - Благоевград, обвинени за участие в организирана престъпна група за искане и получаване на подкупи. Това съобщиха от пресцентъра на  Апелативната специализирана прокуратура . Привлечевните към наказателна отговорност служители първоначално бяха десетима. След преценка на събраните доказателства, на 31 януари 2019 г. бе обвинен още един. На 13 февруари 2019 г. започна предявяването на прецизираните обвинения. \r\nПредстои предявяване и на материалите по досъдебното производство, както и внасяне на обвинителен акт в Специализирания наказателен съд. \r\nДесетима от обвинените за участие в групата бяха задържани на 24 април \r\n2018 г. при операция на ГДБОП и Специализираната прокуратура в Благоевград. Разследването установи, че те са искали и приемали подкупи от транспортни фирми в региона, за да не им бъдат съставяни наказателни постановления и налагани глоби до 5000 лв. за допуснати сериозни нарушения. Исканите подкупи са били най-често по 300 евро от фирма. \r\nЗа целта управителите на набелязаните транспортни фирми са били уведомявани, че предстои да им бъде извършена проверка, както и какви документи трябва да представят на инспекторите. Най-често сред предоставяните за проверка документи бил вмъкван плик с поискания подкуп. \r\nЗа да отчетат и дейност, инспекторите налагали на фирмата глоба за дребно нарушение, обикновено от 200 лева. По тази схема участниците в групата получавали и разпределяли помежду си до 1200 евро на ден. \r\nПо искане на Специализираната прокуратура служителите са отстранени от длъжност след привличането им като обвиняеми. Към момента те са с наложени от Специализирания наказателен съд парични гаранции в различни размери.", "date": "2019.02.14", "title": "Специализираната прокуратура приключи разследването срещу служители в „Автомобилна администрация“-Благоевград, обвинени за участие в група за подкупи"}
{"url": "http://www.focus-news.net/news/2019/02/14/2623549/ep-es-shte-razglezhda-vnimatelno-prekite-chuzhdestranni-investitsii.html", "text": "•\tПърви инструмент на ЕС за скрининг на преки чужди инвестиции (ПЧИ) от съображения за сигурност и защита на обществения ред  \r\n•\tПокрива ПЧИ в критични сектори и технологии, правени от непрозрачни, държавни предприятия, както и ПЧИ с въздействие върху програми и проекти на ЕС  \r\n•\tСтраните на ЕС следва да си сътрудничат и да обменят информация относно ПЧИ, Комисията може да предоставя мнения  \r\nПарламентът прие създаването на първия инструмент на равнище ЕС за подлагането на скрининг на преките чуждестранни инвестиции от съображения за сигурност с цел защитата на стратегически сектори, при гласуване в четвъртък, съобщава  пресслужбата на Европейския парламент . \r\nМакар ЕС да остава отворен за инвестиции, преките чуждестранни инвестиции (ПЧИ) ще трябва да подлежат на проверка, за да се установи дали представляват заплаха за стратегическите интереси на ЕС. Новите разпоредби относно начина за извършването на скрининг, неофициално договорени от преговарящите от Парламента и министрите на ЕС, бяха подкрепени с 500 гласа „за“, 49 гласа „срещу“ и 56 гласа „въздържал се“.  \r\n Гласуването на Парламента създава първата система на равнище ЕС, която подкрепя скрининга на ПЧИ от държавите членки от съображения за сигурност и защита на обществения ред.  \r\n Защита на стратегическите сектори  \r\nНовият регламент защитава ключови инфраструктури, като тези в областта на енергетиката, транспорта, комуникациите, данните, космическото пространство и финансите, както и технологии, включително полупроводници, изкуствен интелект и роботика. Преговарящите от ЕП добавиха сектори като водния сектор, здравеопазването, отбраната, медиите, биотехнологиите и хранителната сигурност.  \r\nПо-добро сътрудничество, повече партньорски натиск  \r\nЕвродепутатите засилиха механизма за сътрудничество, така че той да включва обмен на информация между държавите членки на ЕС, които могат да представят коментари относно ПЧИ насочени към други държави членки. Европейската комисия може да поиска информация и да предоставя мнение на държавата, в която се планира инвестицията, но окончателното решение остава на засегнатата страна.  \r\nСледващи стъпки  \r\nОчаква се Съветът официално да подкрепи споразумението на 5 март. Регламентът ще влезе в сила 18 месеца след публикуването му в Официалния вестник на ЕС.  \r\nБързи факти  \r\nКъм момента само 14 държави от ЕС (Австрия, Дания, Германия, Финландия, Франция, Латвия, Литва, Унгария, Италия, Нидерландия, Полша, Португалия, Испания и Обединеното кралство) имат механизми за скрининг на ПЧИ, които се различават широко по обхват и структура. ПЧИ имат трансгранични въздействия, които сега могат да бъдат анализирани.  \r\nВ последните 20 години структурата и произходът на ПЧИ са се променили драстично, с повече ПЧИ от разрастващите се икономики. Инвестициите от Китай са нараснали 6 пъти, от Бразилия – 10 пъти, а тези от Русия са се удвоили, като в последно време се насочват към високотехнологичния сектор и често чрез компании с държавна собственост или с връзки с правителства.", "date": "2019.02.14", "title": "ЕП: ЕС ще разглежда внимателно преките чуждестранни инвестиции"}
{"url": "http://www.focus-news.net/news/2019/02/14/2623542/zhenya-korieva-turisticheski-informatsionen-tsentar-turistite-se-interesuvat-nay-veche-ot-monumenta-sv-bogoroditsa.html", "text": "Туристите ни питат най-вече за Монумента „Св. Богородица“ и за Камбанарията, която е близо до него. Това каза за  Агенция „Фокус“  Женя Кориева от Туристически информационен център- Хасково на Международната туристическа борса „Ваканция и СПА Експо“. „На щанда на Община Хасково на туристическата борса сме изложили брошури. Представяме значими събития, които се провеждат в общината всяка година“, обясни тя. „В карта, съвместно с общините Минерални бани, Димитровград, Свиленград, сме сложили обектите, които могат да видят туристите“, посочи Женя Кориева. „Към картата има голям интерес, защото в нея са включени много обекти в много общини. Към нея има и игра със събиране на печати. Ако се съберат печатите, има томбола с награди, която ще се проведе на празника на Хасково през септември“, обясни тя. „В Хасково интересните обекти са Монументът, Камбанарията и Регионалният музей“, каза още Женя Кориева. \r\nБиляна ИВАНОВА", "date": "2019.02.14", "title": "Женя Кориева, Туристически информационен център: Туристите се интересуват най-вече от Монумента „Св. Богородица“"}
{"url": "http://www.focus-news.net/news/2019/02/14/2623547/narodnite-predstaviteli-othvarliha-predlozhenieto-na-dps-da-se-osiguryava-prevod-kogato-na-predizbornata-kampaniya-se-vodi-na-chuzhd-ezik.html", "text": "Народните представители отхвърлиха предложението на ДПС да се осигурява превод, когато на предизборната кампания се води на чужд език, предаде репортер на  Агенция „Фокус“ . В рамките на дебата по текста председателят на ДПС Мустафа Карадайъ обърна внимание на текстовете на чл. 3 от Конституцията, в който се казва, че официалният език в Република България е българският, но не е единственият. Карадайъ заяви, че с договора за присъединяване в ЕС сме се съгласили да правим общи европейски избори в ЕС. Той отбеляза, че  съгласно европейска директива 109 относно статута на дългосрочно пребиваващи граждани от трети страни в изборите европейските граждани могат да гласуват там, където им е адресната регистрация, независимо дали са граждани или не на съответната държава. „Освен че могат да гласуват, те могат да бъдат и кандидати, т.е. в българските избори за местна власт могат да участват небългарски граждани, граждани от ЕС. Ние ги задължаваме да говорят единствено и само на български по време на кампания“, допълни Карадайъ.  \r\nДеница КИТАНОВА", "date": "2019.02.14", "title": "Народните представители отхвърлиха предложението на ДПС да се осигурява превод, когато на предизборната кампания се води на чужд език"}
{"url": "http://www.focus-news.net/news/2019/02/14/2623545/kanal-5-makedoniya-albanskiyat-parlament-edinoglasno-ratifitsira-prisaedinitelniya-protokol-za-chlenstvo-na-severna-makedoniya-v-nato.html", "text": "Със 130 гласа „за“ и нито един против, в присъствието на председателя на македонския парламент Талат Джафери, албанското законодателно събрание ратифицира присъединителния протокол за членство на Северна Македония в НАТО, предава  скопският телевизионен „Канал 5“ . \r\nТака Албания стана третата страна-членка на Северноатлантическия алианс, ратифицирала протокола след Гърция и Словения. \r\nДжафери изрази надежда, че до края на годината или началото на следващата процеса по ратификация на протокола ще бъде завършен във всички 29 страни-членки, с което Северна Македония официално ще стане 30-ия член на НАТО. \r\nЗадоволство от това, че албанският парламент е сред първите, ратифицирали документа, изразиха премиера на страната Еди Рама и председателя на парламента Грамоз Ручи. \r\nМалко преди гласуването на Протокола за присъединяване, сянката върху сесията хвърли инцидент, който беше на ръба на физическата конфронтация, когато опозиционният депутат от „Демократическата партия“ Еди Палока заля с черна боя Еди Рама, след което бе отстранен от парламентарната зала и получи десетдневна забрана за влизане в албанския парламент. \r\nПротоколът за пълноправното членство на страната в НАТО вече е ратифициран от Гърция и Словения, а до края на месеца се очаква ратификация на протокола в България и Словакия. Македония може да стане пълноправен член на НАТО през следващата пролет, ако до този момент всичките 29 членове на Алианса ратифицират протокола за присъединяване. \r\nПревод и редакция:", "date": "2019.02.14", "title": "„Канал 5“ (Македония): Албанският парламент единогласно ратифицира присъединителния протокол за членство на Северна Македония в НАТО"}
{"url": "http://www.focus-news.net/news/2019/02/14/2623553/zam-ministar-irena-georgieva-2019-g-shte-bade-godinata-na-vatreshniya-turizam-shte-rabotim-za-privlichane-na-investitsii-i-po-visok-klas-turisti.html", "text": "2019 г. ще бъде годината на вътрешния туризъм, ще работим за привличане на инвестиции и по-висок клас туристи. Това каза зам.-министърът на туризма Ирена Георгиева по време на кръгла маса „Нови тенденции в туристическия бизнес – ранни записвания“, предаде репортер на  Агенция „Фокус“ . „Очевидно е, че конкуренцията в региона е много голяма. Наши преки конкуренти в летния туризъм са създали програми за стимулиране на туризма, които обаче ние не можем да приложим“, обясни тя. „Ние обаче не спираме да търсим комплексен подход, за да ограничим тази конкуренция. През тази година поставяме акцент на вътрешния туризъм. 2019 г. ще бъде годината на вътрешния туризъм“, обяви зам.-министър Георгиева. Тя коментира, че предложението е подкрепено от председателя на Народното събрание Цвета Караянчева. „Ние ще работим за привличане на повече инвестиции и за по-висок клас туристи“, посочи още тя. Според нея тенденциите, свързани с демографските промени, развитието на технологиите, сигурността и дигитализацията оказват и все повече ще оказват влияние върху търсенето на туризма като услуга.  „Дигитализацията и технологиите, правят пътуването по-лесно и достъпно. Сигурността се оказва основен фактор при избор на дестинацията. 96% от китайските туристи предпочитат сигурността и груповите посещения. Японските туристи са предимно представители на третата възраст, които също търсят сигурност при избор на дестинация. Сигурността на руските туристи също е от водещо значение при планиране на ваканции“, коментира тя. \r\nДаяна ДЮЛГЕРОВА", "date": "2019.02.14", "title": "Зам.-министър Ирена Георгиева: 2019 г. ще бъде годината на вътрешния туризъм, ще работим за привличане на инвестиции и по-висок клас туристи"}
{"url": "http://www.focus-news.net/news/2019/02/14/2623552/mladezhkoto-obedinenie-v-bsp-za-promenite-v-izborniya-kodeks-zashtitavame-zalozhenite-v-konstitutsiyata-printsipi-na-pravova-demokratichna-i-sotsialna-darzhava.html", "text": "Младежкото обединение (МО) в БСП защитава заложените в Конституцията на Република България принципи на правова, демократична и социална държава. Това се посочва в позиция на МО в БСП във връзка с последните предложения за промени в Изборния кодекс, изпратена от пресцентъра на  партията . От Младежкото обединение в БСП определят предложените промени като меко казано, безумни. В позоцията се посочва, че управляващото мнозинство, по инициатива на „скрития“ коалиционен партньор на правителството - ДПС, предлага ритуалното обезличаване на мажоритарния елемент в нашия изборен процес - преференциите, като по този начин управляващите погазват демокрацията и ограничават свободата на избирателите- да имат възможност да променят и подкрепят отделните личности в избирателните листи.  \r\n\"Този принцип на \"партийна дисциплина\" показва, че опонентите ни се интересуват единствено от икономически интереси и не искат избирателите, тоест българският народ, да променят техните листи. Считаме промените за грубо погазване на демокрацията в Република България и призоваваме българските граждани да не остават безучастни към тези събития, които ни водят към един авторитарен режим\", заявяват от Младежкото обединение в БСП. \r\nВ позицията се казва също, че въпреки направените предложения за „изчистване“ на избирателните списъци, мъртвите души остават в тях. От МО в БСП коментират, че няма да има избор на нова ЦИК, отменено е дистанционно гласуване, решенията в СИК и ЦИК ще се взимат с обикновено мнозинство, отпада машинното гласуване, а ГЕРБ превръщат изборния процес в удобна за манипулиране от тях машина, като единствената цел на въпросните промени е те да спечелят изборите на всяка цена.  \r\n\"Времето на търпение приключи. Искаме оставката на правителството и предсрочни парламентарни избори. Това правителство не може да гарантира честното провеждане на изборния процес и е с изчерпан кредит на доверие!\", завършва позицията.", "date": "2019.02.14", "title": "Младежкото обединение в БСП за промените в Изборния кодекс: Защитаваме заложените в Конституцията принципи на правова, демократична и социална държава"}
{"url": "http://www.focus-news.net/news/2019/02/14/2623546/tass-nato-mozhe-da-razshiri-prisastvieto-si-v-cherno-more.html", "text": "Северноатлантическия алианс разглежда възможността за разширяване на своето присъствие в Черно море, като този въпрос е обсъден на неформална закуска в четвъртък с министъра на отбраната на Украйна Степан Полторак, съобщи генералният секретар на Алианса Йенс Столтенберг, цитиран от  ТАСС . \r\n„Имахме много хубава дискусия на закуска. Всички членове на НАТО подкрепят Украйна политически и практически. Разглеждаме какво още можем да направим. Имаме различни тръстови фондове, поддръжка в киберсигурността, сътрудничество в акваторията на Черно море. Обсъждаме възможността за разширяване на нашето присъствие в Черно море, където след няколко дни ще се проведат учения с участието на кораби на НАТО“, заяви той на пресконференция след края на заседанието на Съвета на НАТО в Брюксел. \r\nПри това той подчерта, че „Алианса вече значително увеличи присъствието си в морето, въздуха и на земя в рамките на подкрепата за Украйна“. \r\nПо неговите думи, министрите на отбраната са обсъдили цялостната ситуация в Украйна, включително инцидента в Азовско море през ноември 2018 година, Освен това, членовете на Алиансаса призовали Киев да продължи с провеждането на реформи  и конкретно да реализира препоръките на Венецианската комисия за образованието. \r\nПревод и редакция:", "date": "2019.02.14", "title": "ТАСС: НАТО може да разшири присъствието си в Черно море"}
{"url": "http://www.focus-news.net/news/2019/02/14/2623555/icgb-kani-petima-kandidati-za-vtora-faza-na-protsedurata-za-proektirane-dostavki-i-stroitelstvo-na-gazovata-vrazka-s-gartsiya.html", "text": "На 13 февруари проектната компания „Ай Си Джи Би“ АД изпрати покани до кандидатите, преминали предварителен подбор за подаване на оферти в процедурата за избор на изпълнител за проектиране, доставка и строителство на междусистемната газова връзка Гърция – България, съобщиха от  компанията . \r\nПроцедурата за избор на изпълнител е обявена като ограничена, което означава, че преминава на две фази – предварителен подбор и подаване на оферти от кандидатите, преминали първоначалната селекция. \r\nС влизането в сила на издаденото решение за предварителен подбор приключва първата фаза и проектната компания пристъпи към изпращане на покани до кандидатите за същинското състезание.  \r\nВ резултат на прилагане на изискванията за участие и критериите за подбор, до втора фаза са допуснати следните кандидати: \r\n• ДЗЗД IGB – 2018 - членове: БОНАТТИ СпА (Италия) , \"ГЛАВБОЛГАРСТРОЙ ИНТЕРНЕШЪНАЛ\" АД (България) , \"Джи Пи Груп\" АД (България); \r\n• Обединение МАКС ЩРАЙХЕР – ТЕРНА – членове: Макс – Щрайхер (Италия) и Терна (Гърция); \r\n• Обединение SPIECAPAG TRACE IGB 2018 – членове: SPIECAPAG (Франция) и Трейс Груп Холд АД (България); \r\n• J&P AVAX S.A (Гърция); \r\n• Обединение CPP – AKTOР – членове: Чайна Петролеум Пайплайн Инженеринг Ко. ООД (Китай) и Строително Акционерно Дружество АКТОР (АКТОР АД), (България). \r\n„Успешното финализиране на първа фаза от процедурата за избор на строител е сериозен напредък по един от най-ключовите търгове за проекта IGB. Компаниите, които продължават напред в процедурата, имат богат опит и сме убедени, че имат капацитета да изпълнят успешно проекта“, заявиха двамата изпълнителни директори на ICGB Теодора Георгиева и Константинос Караянакос. По думите им активното международно участие в първия етап на процедурата е признак за сериозна конкуренция, която ще гарантира високото качество на изпълнението на проекта за газова връзка с Гърция.   \r\nПовечето кандидати, класирани за втора фаза, са големи международни компании, участващи в консорциуми с италиански, френски, китайски, гръцки и  български компании. Самостоятелно участва единствено гръцката компания J&P AVAX S.A.  \r\nПроектната компания напомня, че, съгласно предварително обявените условия на документацията за обществена поръчка, участниците до втора фаза са ограничени до пет, като този максимален брой е постигнат от ICGB чрез прилагане на критериите за подбор. Останалата част от кандидатите не са покрили в цялост критериите за подбор, поради което възложителят не е отправил покани за участие в следващия етап на процедурата.  \r\nСрокът за подаване на оферти за втората фаза от процедурата е 35 дни от получаване на поканите, което означава, че очакванията са до третата седмица на месец март участниците да са подали своите предложения. Съгласно прогнозния график за възлагане на обществената поръчка, ICGB възнамерява да приключи с техническата оценка в рамките на един месец от получаване на офертите и да обяви изпълнител до края на месец април.", "date": "2019.02.14", "title": "ICGB кани петима кандидати за втора фаза на процедурата за проектиране, доставки и строителство на газовата връзка с Гърция"}
{"url": "http://www.focus-news.net/news/2019/02/14/2623556/veliko-tarnovo-poyaven-e-interes-za-stazhantsko-partnyorstvo-sas-stopanska-akademiya-svishtov.html", "text": "Водещият застраховател и доставчик на финансови услуги – Алианц Груп, заяви интерес за партньорство със Стопанска академия „Димитър А. Ценов” - Свищов. Това стана ясно на проведена в Свищов среща между ректора на висшето училище доц. д-р Иван Марчевски и главния изпълнителен директор на Алианц банк – България Георги Заманов, съобщиха от  висшето учебно заведение . В ректорския кабинет, ръководителите на двете институции обсъдиха възможности за осигуряване на стажантски програми за свищовските студенти. Георги Заманов заяви интерес за организиране на летни стажове за финансисти, застрахователи, осигурители и икономисти в звената на финансовата група, оперираща под бранда „Алианц”. На срещата присъстваха още директорите на банковия център във Велико Търново – Антони Иванов и на банковия клон в Свищов – Бисер Илиев, ръководителят на катедра „Финанси и кредит” при Стопанска академия – проф. д-р Андрей Захариев. \r\nСлед първата по рода си среща между ректора на свищовското висше училище и главния изп. директор на Алианц банк – България, гостите посетиха академичния музей, където се запознаха с историята на  Стопанска академия и Дарителя Димитър Ценов.  \r\nРаботната среща продължи във финансовата катедра с участието на отговарящия за студентските стажовете – доц. д-р Валентин Милинов и алумни координатора – гл. ас. д-р Петко Ангелов. Гостите разгледаха и учебна ауд. 24, направена с дарение на проф. д-р Делчо Порязов –  ръководител на катедра „Финанси и кредит” (1966-1969), зам.-ректор на СА „Д. А. Ценов” (1969-1972) и ректор (1972-1974 г.).", "date": "2019.02.14", "title": "Велико Търново: Появен е интерес за стажантско партньорство със Стопанска академия - Свищов"}
{"url": "http://www.focus-news.net/news/2019/02/14/2623558/dobrich-pametta-na-apostola-shte-bade-pochetena-v-kavarna-s-obshtogradsko-poklonenie-na-18-fevruari.html", "text": "България прекланя глава пред живота и делото на Aпостола на българската свобода Васил Левски. В Каварна паметта на Апостола ще бъде почетена с общоградско поклонение на 18 февруари, в 11.00 часа пред паметника на Васил Левски в Градския парк. Това съобщиха от пресцентъра на  Общината . \r\nОрганизатори са Община Каварна и Исторически музей–Каварна.", "date": "2019.02.14", "title": "Добрич: Паметта на Апостола ще бъде почетена в Каварна с общоградско поклонение на 18 февруари"}
{"url": "http://www.focus-news.net/news/2019/02/14/2623550/zam-ministar-irena-georgieva-prez-poslednite-3-godini-otchitame-rekordno-visoki-prihodi-v-tsyalata-istoriya-na-turisticheskata-statistika-u-nas.html", "text": "През последните 3 години отчитаме рекордно високи приходи в цялата история на туристическата статистика у нас. Това каза зам.-министърът на туризма Ирена Георгиева по време на кръгла маса „Нови тенденции в туристическия бизнес – ранни записвания“,  предаде репортер на  Агенция „Фокус“ . „След създаването на Министерството на туризма като самостоятелна институция дадохме началото на устойчиво развитие на сектора. През последните три години отчитаме рекорди в цялата история на туристическата статистика у нас.  За цялата 2018 г. за първи път преминахме границата и отчетохме над 9 млн. посещения от чуждестранни туристи, което е 4,4 % ръст спрямо 2017 г.“, обясни тя. „С още по-висок темп се движи нарастването на приходите от международния туризъм, за периода януари-ноември 2018 г. като те възлизат на над 7,2 млрд. лв., което е ръст с 6,6 % спрямо 2017 г.“, заяви зам.-министърът. „Приходите за 11 месечието през 2018 г. са с 34, 5% ръст спрямо същия период през 2015 г. Положителни са резултати и по отношение на вътрешния туризъм. Статистиката на НСИ за местата за настаняване в страната с 10 и повече легла, показва, че нощувалите българи са близо 4 млн. и броя им нараства с 2,2 % спрямо 2017 г.  Приходите от броя на реализираните нощувки надвишава 9 млн. и се увеличава с повече от 2 % спрямо 2017 г.“, отбеляза Георгиева. „Безспорно постигнатите резултати мотивират, но и задължават“,  допълни тя.  Според нея работата и дейностите на Министерството на туризма трябва да продължат, за да се поддържат темповете на развитие. \r\nДаяна ДЮЛГЕРОВА", "date": "2019.02.14", "title": "Зам.-министър Ирена Георгиева: През последните 3 години отчитаме рекордно високи приходи в цялата история на туристическата статистика у нас"}
{"url": "http://www.focus-news.net/news/2019/02/14/2623557/ostava-zabranata-za-opovestyavane-na-sotsiologicheskite-prouchvaniya-v-izborniya-den.html", "text": "Остава забраната за оповестяване на социологическите проучвания в изборния ден, предаде репортер на  Агенция „Фокус“.   Това реши Народното събрание след като разгледа на второ четене текстове от Изборния кодекс. Между двете четения на промените в закона от ПГ на ГЕРБ предложиха да отпадне забраната за публикуване на социологически данни в изборния ден. Предложението бе одобрено на провелото се до късно през нощта заседание на Правната комисия, но днес тя одобри връщането на сега действащия ред за оповестяване на социологическите данни, а парламентът одобри последното решение на комисията.   \r\nДеница КИТАНОВА", "date": "2019.02.14", "title": "Остава забраната за оповестяване на социологическите проучвания в изборния ден"}
{"url": "http://www.focus-news.net/news/2019/02/14/2623563/blagoevgrad-obshtinata-otpuska-200-000-leva-za-invitro-protseduri.html", "text": "200 000 лева са предвидени от Бюджет 2019 на Община Благоевград за инвитро процедури, а към този момент има подадени 14 заявления. Това съобщиха от пресцентъра на  Общината . \r\nБлагодарение на политиката на кмета д-р Атанас Камбитов и екипа му, всяка година десетки семейства в Община Благоевград получават финансова помощ за извършване на инвитро процедури. Именно за това, кметът на Благоевград д-р Атанас Камбитов бе награден за целенасочена политика на Община Благоевград в подпомагане на двойки с репродуктивни проблеми от Фондация „Искам бебе“ – Ангели на благодарността“. \r\nОбщина Благоевград подпомага двойки с репродуктивни проблеми, които не отговарят на условията за национално финансиране или са над 43-годишна възраст.  \r\nПо предложението от кмета Камбитов, кандидатите са вписани не по имена, а под „Заявител с Вх.№“. Средствата не се получават лично от заявителите, а се превеждат на съответните клиники, спрямо представения план за лечение.", "date": "2019.02.14", "title": "Благоевград: Общината отпуска 200 000 лева за инвитро процедури"}
{"url": "http://www.focus-news.net/news/2019/02/14/2623551/yoana-tomova-predsedatel-na-asotsiatsiyata-na-floristite-v-balgariya-nova-tendentsiya-v-aranzhirovkata-sa-vechnite-rozi-v-stakleni-pohlupatsi-kakto-v-prikazkata-krasavitsata-i-zvyara.html", "text": "Нова тенденция в аранжировката са вечните рози в стъклени похлупаци, както в приказката „Красавицата и звяра“. Това каза Йоана Томова, председател на Асоциацията на флористите в България, в интервю за  Агенция „Фокус“   по повод Свети Валентин. „Това е много актуално тази година и на много мои колеги го предлагат вече, като услуга“, отбеляза Йоана Томова. Тя обясни, че идеята е да бъде запазена розата или цветето в идеалния му вариант. „Друго нещо, което се търси са сърцата, направени от рози или от различни видове цветя, фигурки на животни, като например мечета или нещо подобно, което да показва привързаност и обич. Кутиите също са доста силно застъпени, в различни нестандартни аранжировки, в някои по-непопулярни форми“, каза председателят на Асоциацията на флористите в България. \r\nПо думите й има хора, които обичат по-нестандартния жест и го предпочитат пред стандартната червена роза или просто букет. Тя подчерта, също така, че цената се повишава не поради желанието на цветарите. „Много мразя понятието „Ден година храни“, тъй като това е международен празник, а цветята се купуват от една единствена цветарска борса в света и тя се казва Холандия, там важи т. нар. икономически принцип - търсенето определя предлагането“, посочи Томова.  \r\nПо думите й, когато търсенето е много засилено, предлагането е по-намалено, тоест, цената се повишава. „Там има специален принцип, по който се поръчват цветята на една борса, която се казва на жаргон „часовник“ и когато има много голямо търсене, цената винаги е по-висока. Цените на цветята, идващи на едро от Холандия, са доста по-високи от стандартните, през цялата година. Това важи и за 8-и март и за всички международни празници. Ако да речем, цената на роза през годината е 1 лв., то тя в момента е 3 лв. на световната борса. За да стигне до тук и да бъде аранжирана и продадена, цената ще бъде около 5-6 лв. в масовите магазини“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.02.14", "title": "Йоана Томова, председател на Асоциацията на флористите в България: Нова тенденция в аранжировката са вечните рози в стъклени похлупаци, както в приказката „Красавицата и звяра“"}
{"url": "http://www.focus-news.net/news/2019/02/14/2623560/veliko-tarnovo-rektorat-na-stopanska-akademiya-dimitar-a-tsenov-svishtov-provede-sreshta-s-predsedatelya-na-natsionalnoto-predstavitelstvo-na-studentskite-saveti.html", "text": "Ректорът на Стопанска академия „Димитър А. Ценов” - Свищов проведе среща с председателя на Националното представителство на студентските съвети (НПСС) в Република България – Яна Вангелова. Това съобщиха от пресцентъра на  висшето учебно заведение . Повод за срещата бе предстоящото заседание на Общото събрание на НПСС, което ще се проведе в периода 15-17 февруари в Свищов, с домакин Студентски съвет при Стопанска академия. В срещата с ректора – доц. д-р Иван Марчевски, участваха още Станислав Иванов – член на Контролния съвет на НПСС, Никита Йорданов – председател на Студентския съвет и членове на СС – Свищов. Сред обсъжданите въпроси между представителите на НПСС и домакините, бяха и актуални проблеми на обучението на студентите в Стопанска академия „Д. А. Ценов”.  \r\nЗаседанието на Общото събрание на НПСС, в което членуват и представители на Студентски съвет – Свищов, е с проекто-дневен ред от девет точки. Годишни доклади за 2018 г. ще изнесат председателите на НПСС и на Контролния съвет, а членове на Общото събрание ще представят предстоящи инициативи на висшите училища. Предстои да бъдат приети план за дейността и проекто-бюджета на НПСС за 2019 г.", "date": "2019.02.14", "title": "Велико Търново: Ректорът на Стопанска академия „Димитър А. Ценов” - Свищов проведе среща с председателя на Националното представителство на студентските съвети"}
{"url": "http://www.focus-news.net/news/2019/02/14/2623559/zam-glavniyat-prokuror-ivan-geshev-sluzhitel-na-gdbop-e-privlechen-kato-obvinyaem-za-uchastie-v-organiziranata-prestapna-grupa-v-4-ru.html", "text": "В резултат на проведените действия от „Вътрешна сигурност“ на МВР и действия по разследването от следователи и прокурори са събрани достатъчно доказателства и вчера беше привлечено като обвиняем още едно лице. Това каза пред журналисти в Съдебната палата зам.-главният прокурор Иван Гешев за разкритата схема в 4 РУ за събиране на такса „спокойствие“, за която четирима служители бяха обвинени, предаде репортер на  Агенция „Фокус“ . „Към момента това лице не е служител на 4 РУ. От около година или по-малко е служител на ГДБОП“, обясни той. „Дейността му, за която е привлечен към наказателна отговорност, няма нищо общо с дейността му в ГДБОП“, коментира Гешев. Той поясни, че към момента работните обвинения са за участие в организираната престъпна група и за лично укривателство. „Към момента са ни известни случаи за това че привлеченият към наказателна отговорност служител на МВР е предупреждавал собственици на магазини за предстоящи проверки, касаещи продажба на неистински стоки с неистински търговски марки. Да го кажем на народен език, на ментета или реплики“, заяви зам.-главният прокурор. Той каза още, че са документирани и доказани са няколко такива случая. „Тази дейност е развивана докато този служител на МВР е бил част от служителите на 4 РУ“, уточни Иван Гешев. „Четири лица от 4 РУ бяха привлечени в качество на обвиняеми за участие и водене на организирана престъпна група за извършване на корупционни престъпления. На някои от тях обвинението е и за вторични престъпления, подкуп. Три от лицата в момента са с мярка за неотклонение „задържане под стража“. Едно от лицата е със мярка парична гаранция, предвид здравословното му състояние“, припомни зам.-главният прокурор. „Бяха възложени оперативно-издирвателни действия на „Вътрешна сигурност“ в МВР. Още тогава, когато оповестихме случая пред 4-то РУ, с колегата гл. секретар на МВР Ивайло Иванов казахме, че съществува вероятност при събиране на достатъчно доказателства кръгът на обвиняемите да бъде разширен, към наказателна отговорност да бъдат привлечени допълнителни лица“, каза още Иван Гешев.  „Фокус“ припомня:  На 23 януари бяха задържани петима служители от сектор „Икономическа полиция“ към столичното 4-то Районно полицейско управление на МВР. Полицаите са изнудвали дребни търговци да плащат такса „спокойствие“, да възпрепятстват проверки и да ги предупреждават за бъдещи такива. Единият от задържаните заема ръководна позиция. Сигналът за рекета е подаден от търговци, за които исканите суми са били непосилни за плащане.  \r\nПрокуратурата повдигна обвинение на четирима от петимата задържани за участие и ръководене на организирана престъпна група, търговия с влияние и измама. Изпълняващият функциите административен ръководител на Специализираната прокуратура прокурор Димитър Петров посочи, че полицаите са задържани в момент на получаване на 2000 лева, като уговорката е била да получат 2000 евро. Йерархията на групата е следвала йерархията на структурата. В схемата не са участвали по-млади служители. Събрани са множество доказателства, разпитани са свидетели. Димитър Петров обясни, че групата е събирала суми от автокъщи и наргиле барове, членовете й са пазарували без да плащат. Информацията за арогантното поведение на служителите е получена през ноември миналата година. Според данните на Прокуратурата групата е действала от началото на 2017 г. Оперативна информация в Дирекция „Вътрешна сигурност“ има от септември-октомври миналата година. Ръководител на групата е бил ръководен служител на Второ РУ, преминал през доста ръководни постове в МВР. Вътрешният министър Младен Маринов коментира в парламента, че в 4-то РУ е имало и служители, които са склонявани към изнудване, но не са се поддали. Министърът изтъкна, че голяма част от сигналите за корупция и натиск тръгват от самите областни дирекции, което говори, че вътре в системата има импулс за справяне с тези, които не работят съгласно закона.", "date": "2019.02.14", "title": "Зам.- главният прокурор Иван Гешев: Служител на ГДБОП е привлечен като обвиняем за участие в организираната престъпна група в 4 РУ"}
{"url": "http://www.focus-news.net/news/2019/02/14/2623554/dobrich-praznikat-trifon-zarezan-be-otbelyazan-v-kavarna.html", "text": "Да е на берекет, да се роди много грозде - с наричания за благодатна година и здраве зам.-кметът на Каварна Митко Недев изпълни ритуала зарязване на лоза в двора на Етнографската къща в града и постави началото на празника Трифон Зарезан. Това съобщиха от пресцентъра на  Община Каварна . За поредна година домакин на отбелязването бе Етнографски комплекс, който посрещна каварненци и гости, дошли за празника, организиран от Община Каварна и Исторически музей. За доброто настроение със своите песни допринесоха Женски народен хор при НЧ \"Съгласие - 1890\" с ръководител Невелина Василева.  \r\nПразникът завърши с традиционното българско право хоро.", "date": "2019.02.14", "title": "Добрич: Празникът Трифон Зарезан бе отбелязан в Каварна"}
{"url": "http://www.focus-news.net/news/2019/02/14/2623562/korneliya-ninova-bsp-ako-priemem-izborniya-kodeks-sezirame-venetsianskata-komisiya-i-konstitutsonniya-sad-nastoyavame-za-veto-neka-se-znae-che-se-gotvyat-falshifitsirani-izbori.html", "text": "Ако приемем Изборния кодекс, сезираме Венецианската комисия, Конституцонния съд, настояваме за вето – нека се знае, че се готвят фалшифицирани избори. Това каза лидерът на БСП Корнелия Нинова в изказване от парламентарната трибуна по дебатите по промените в Изборния кодекс, предаде репортер на  Агенция „Фокус“.    \r\n„Ако всичко завърши с приемане на тези поправки, всичко това внасяме във Венецианската комисия. Представяме пред европейските посланици в България, за да се знае как ще се проведат европейски избори“, подчерта лидерът на БСП. По думите й посланиците трябва да знаят какви избори се готвят – фалшифицирани. „Обръщаме се към омбудсмана, която изрази позиция. Г-н президент, наложете вето. Ние от ПГ на БСП ще внесем това в Конституционния съд“, каза още Нинова.  \r\nДеница КИТАНОВА", "date": "2019.02.14", "title": "Корнелия Нинова, БСП: Ако приемем Изборния кодекс, сезираме Венецианската комисия и Конституцонния съд, настояваме за вето – нека се знае, че се готвят фалшифицирани избори"}
{"url": "http://www.focus-news.net/news/2019/02/14/2623561/tass-vladimir-putin-prizova-za-merki-za-palnoto-unishtozhavane-na-ognishteto-na-terorizma-v-siriya.html", "text": "Владимир Путин призова за мерки за пълното унищожаване на огнището  на тероризма в Сирия, предава  TAСС . \r\n„Русия, Турция и Иран трябва да обсъдят практически стъпки за елиминиране на терористичното огнище в провинция Идлиб.  Това заяви руският президент Владимир Путин на тристранната среща на върха в Сочи за урегулиране на конфликта в Сирия. \r\n\"В провинция Идлиб е възможно да се подкрепи прекратяването на военните действия, но това не означава, че трябва да се примиряваме с присъствието на терористични групи в района на Идлиб. Затова предлагам да разгледаме конкретни практически стъпки, които Русия, Турция и Иран биха могли да предприемат, за да унищожат напълно терористите“ - каза Путин. \r\nРуският лидер отбеляза, че режимът на прекратяване на огъня се наблюдава в почти цялата територия на Сирия, което е резултат от съвместните усилия на Москва, Анкара и Техеран. \r\n\"Тези срещи (във формата \" Астана \") допринесоха за постигането на напредък в нормализирането на положението в Сирийската арабска република. Днес прекратяването на военните действия се наблюдава в цялата страна, нивото на насилие постоянно намалява. И това е нашият конкретен съвместен, абсолютно положителен резултат.\" - каза Путин. \r\nТой също така счита, че е важно сирийската конституционна комисия да заработи възможно най-скоро. \r\nРуският лидер отбеляза, че дипломатите на трите страни, при съгласуване със страните в сирийския конфликт и ООН, са извършили сериозна работа по създаването на сирийската конституционна комисия. \"Важно е комисията да започне да функционира възможно най-скоро\", каза Путин. Хуманитарна подкрепа \r\n„ООН и цялата световна общност трябва да играят по-активна роля в предоставянето на хуманитарна помощ на сирийския народ, без да политизират този въпрос и да определят предварителни условия“, каза Путин. \r\nСпоред него около един милион сирийци все още се нуждаят от достъп до хуманитарна помощ. \"Надяваме се, че цялата международна общност, особено ООН и нейните специализирани агенции, ще играят по-активна роля в предоставянето на помощ на всички сирийци, които се нуждаят от такава, без политизация и предварителни условия\", заяви руският лидер. Американското изтегляне от Сирия \r\nРуският президент заяви още, че проблемите със сигурността в Североизточна Сирия в контекста на евентуалното изтегляне на американски войски от там трябва да бъдат решени единствено въз основа на стриктното спазване на суверенитета и териториалната цялост на Сирийската Арабската република. \r\n\"Необходимо е също така да се обсъдят перспективите за развитие на ситуацията в Североизточна Сирия, като се вземат предвид добре известните изявления на американски официални лица относно възможното изтегляне на американски войски от там\", каза Путин. \r\nСпоред президента на Руската федерация, по време на предишните си разговори с турския лидер Реджеп Тайип Ердоган в Москва през януари, страните са се съгласили, че \"проблемите със сигурността в Североизточна Сирия, както и в други части на страната, трябва да се решават единствено въз основа на стриктно спазване на суверенитета и териториалната цялост на републиката. \"  Юлиян Марков", "date": "2019.02.14", "title": "ТАСС: Владимир Путин призова за мерки за пълното унищожаване на огнището  на тероризма в Сирия"}
{"url": "http://www.focus-news.net/news/2019/02/14/2623570/smolyan-zam-kmetovete-venera-arachkova-i-marin-zahariev-pozdraviha-uchastnitsite-v-seminar-za-problemni-vaprosi-v-praktikata-po-prilozhenie-na-izmeneniyata-v-izpalnitelnoto-proizvodstvo-po-gpk.html", "text": "Заместник-кметовете на Смолян Венера Аръчкова и Марин Захариев поздравиха над 40 юристи, които участваха във втория семинар на тема „Проблемни въпроси в едногодишната практика през 2018 г. по приложение на измененията в Изпълнителното производство по ГПК и изпълнение на парични вземания”. Това съобщиха от пресцентъра на  Общината . За втора поредна година Община Смолян е домакин на събитието. То се проведе с любезното съдействие на кмета Николай Мелемов. Семинарът е организирано по инициатива на групата на юрисконсултите от Общината и от Областната администрация към Дружеството на юристите в нашия град. „Радвам се, че Община Смолян е домакин на това събитие, защото ще се обсъждат въпроси касаещи законодателството в нашата страна. Ще бъдат споделени добри практики по приложението на измененията в Изпълнителното производство по ГПК. Този семинар ще бъде полезен за работата на юристите и за по-ефективното прилагане на законодателството”, каза при откриването Захариев. Той и Аръчкова  пожелаха  ползотворна обучение и посочиха, че юристите винаги могат да разчитат на подкрепата на Община Смолян.  \r\nЛектор бе действащият частен съдебен изпълнител Мариана Обретенова – лектор към КЧСИ и НИП. Този семинар е част от серията обучителни семинари за практикуващи юристи по проблемите в практиката по приложението на измененията в ГПК, които Дружеството на юристите провежда. \r\nПредседателят на местното дружество към Съюза на юристите в България адвокат Лилян Сираков и членът на ръководството Георги Кисьов благодариха за подкрепата на Община Смолян, както и на лектора Обретенова, която коментира новите изменения и приложения в ГПК.", "date": "2019.02.14", "title": "Смолян: Зам.-кметовете Венера Аръчкова и Марин Захариев поздравиха участниците в семинар за проблемни въпроси в практиката по приложение на измененията в Изпълнителното производство по ГПК"}
{"url": "http://www.focus-news.net/news/2019/02/14/2623571/mvnr-braziliya-iska-da-vazrodi-vrazkite-si-s-balgariya.html", "text": "Бразилия би искала да възроди връзките си с Европа, включително и с България. С тези думи се обърна министърът на външните работи на Федеративна Република Бразилия Ернесто Араужо към своя български колега Екатерина Захариева, съобщиха от  пресцентъра на Министерството на външните работи.  Двамата разговаряха във Варшава в рамките на Конференцията за насърчаване и изграждане на мира и сигурността в Близкия изток.  \r\n“Хилядите българи в Бразилия, концентрирани основно в Сао Паоло, могат да бъдат мост между нашите две страни”, изтъкна Захариева и заяви, че България е пример за място на етническо и религиозно мирно съвместно съжителство, каквото е и посланието на Варшавската конференция.  \r\nАраужо и Захариева обмениха идеи от опита на двете страни в устойчивото земеделие, развитието на туризма и опазването на околната среда. Обсъдиха и редица въпроси от международния дневен ред, сред които и кризата във Венецуела.   \r\nБългарският първи дипломат представи кандидатурата на страната ни за членство в Организацията за икономическо сътрудничество и развитие и двамата министри се договориха да си обменят опит в предприсъединителния процес.  \r\nЗахариева покани Араужо на посещение в България, който прие. Двамата се договориха да работят за подписване на спогодба за трансфер на осъдени лица и за споразумения за разрешаване на членовете на семействата на дипломати да работят в приемащата страна.  \r\nБългария и Бразилия установяват консулски отношения през 1922 г., а през 1934 г. и дипломатически отношения. От 1961 г. имаме дипломатически представителства.  \r\nБразилия традиционно заема първо място в търговията на България с държавите от Латинска Америка и Карибския басейн, но през последните няколко години се наблюдава тенденция към спад в обема на двустранния стокообмен – 49,00 млн. щатски долара за 2017 г.", "date": "2019.02.14", "title": "МВнР: Бразилия иска да възроди връзките си с България"}
{"url": "http://www.focus-news.net/news/2019/02/14/2623566/toma-bikov-gerb-izkazvaniyata-na-bsp-che-izborite-shte-badat-falshifitsirani-granichat-s-ataka-sreshtu-demokratichniya-red.html", "text": "Изказванията на БСП, че изборите ще бъдат фалшифицирани граничат с атака срещу демократичния ред. Това каза народният представител от ПГ на ГЕРБ Тома Биков в изказване от парламентарната трибуна по дебатите по промените в Изборния кодекс, предаде репортер на  Агенция „Фокус“.    \r\n„Разбира се, че г-жа Нинова има право на своето мнение по различните текстове. Това е нормално. Опозиция и управляващи и всяка политическа сила да изразява своето мнение и концепция по различните въпроси. Това, което е притеснително, и то не само в това изказване, е внушението, че изборите ще бъдат фалшифицирани. В тази зала трябва да бъдем много отговорни към изборния процес. Когато доверието в изборите бива нарушавано, тогава демокрацията изчезва, изборите са нелегитимни и обществото изпада в хаос. Всички тези български граждани, за които говорите, започват да живеят зле“, заяви още Биков.  \r\nПо думите му това е основата на демокрацията. „Тя е изключително крехко нещо. Тя може да приключи за няколко часа буквално. Виждали сме такива случаи и то не в далечното минало, а съвсем наскоро. Не в България слава Богу“, обясни Биков. Депутатът от ГЕРБ заяви, че това се случва, когато изборите станат нелегитимни. Според него БСП прави кампанията си върху това, че те ще бъдат фалшифицирани. „Защо, защото знаем, че ще ги загубим. Това може да върши работа на вашия конгрес,  когато загубите изборите, само, че това е удар върху демократичните устои на българската държава“, изтъкна Биков.  \r\nденица КИТАНОВА", "date": "2019.02.14", "title": "Тома Биков, ГЕРБ: Изказванията на БСП, че изборите ще бъдат фалшифицирани граничат с атака срещу демократичния ред"}
{"url": "http://www.focus-news.net/news/2019/02/14/2623565/korneliya-ninova-bsp-levi-desni-tsentristi-imame-kauza-za-obedinenie-i-tya-e-da-sprem-diktaturata-na-rezhima-borisov-dnes-i-vsyaka-diktatura-na-koyato-i-da-e-partiya-utre.html", "text": "Леви, десни, центристи имаме кауза за обединение и тя е да спрем диктатурата на режима \"Борисов\" днес и всяка диктатура на която и да е партия утре. Това каза лидерът на БСП Корнелия Нинова в изказване от парламентарната трибуна по дебатите по промените в Изборния кодекс, предаде репортер на  Агенция „Фокус“.   „Този текст, който сега ще обсъждаме е първият от няколко, които касаят машинното гласуване. Припомням, че през 2014 г. беше въведено машинното гласуване в Изборния кодекс. С пътна карта през 2019 г., т.е. сега да имаме напълно осигурено такова във всяка изборна секция в България. Вместо това да се случи днес сме свидетели на опит това модерно и съвременно постижение на българското изборно законодателство да бъде редуцирано и отменено. Защо се питаме? След като по уверение от председателя на Бюджетна комисия има пари в бюджета за машини, след като има технически възможности за тях, защо пет години ги няма?Защото управляващите от ГЕРБ искат да ви подменят гласа. Защото машинното гласуване е гаранция за честен вот, а те не искат такъв. Защото ГЕРБ се готвят да фалшифицират изборите през 2019 г. Какъв е начинът да се постигне това? Един един единствен като се наруши законът, приет през 2014 г“, каза още Нинова. Тя посочи, че няколко пъти драстично управляващите са нарушили законите и конституциите на България. Нинова обърна внимание, че управляващите са се отказали да изчистят мъртвите души в списъците, като са отхвърлили предложението на БСП. „Намалиха кворума в комисиите, за да може управляващата коалиция, за да може да си взима сама решенията. Няма да има машинно гласуване, за да купят и променят вота. Няма да имате и преференции“, допълни още лидерът на БСП.    \r\n„Обръщаме се към всеки българин, който иска да бъде свободен. Към всички свободомислещи, леви, десни, центристи. Ние сме различни идеологически, но нека всички се обединим днес, защото днес имаме кауза за обединение и тя е да спрем диктатурата на режима Борисов днес и всяка диктатура на която и да е партия утре“, заяви още Нинова.  \r\nДеница КИТАНОВА", "date": "2019.02.14", "title": "Корнелия Нинова, БСП: Леви, десни, центристи имаме кауза за обединение и тя е да спрем диктатурата на режима \"Борисов\" днес и всяка диктатура на която и да е партия утре"}
{"url": "http://www.focus-news.net/news/2019/02/14/2623569/aleksandar-nenkov-gerb-nikoga-ne-sme-postavyali-pod-samnenie-izbora-na-prezidenta-na-bsp.html", "text": "Никога не сме поставяли под съмнение избора на президента на БСП. Това каза народният представител от ПГ на ГЕРБ Александър Ненков в изказване от парламентарната трибуна по дебатите по промените в Изборния кодекс, предаде репортер на  Агенция „Фокус“.    \r\n„Безспорно изборите са велико достижение на цивилизования свят“, аргументира се Ненков. „Това, което правите обаче вие, е много грозно. За да бъдат едни избори наистина легитимни, трябва да има два основни фактора, които трябва да се изпълнят. Първо, изборите да бъдат съответно проведени по съответния закон и да се спазва такъв, какъвто е и такъв, какъвто мнозинството го е приело“, обясни Ненков. Според него второто е всяка една от политическите избори е да признаят тези избори. Ненков обяви, че не си спомням дали във Франция или в Германия, че изборите да са фалшифицирани.  \r\nДеница КИТАНОВА", "date": "2019.02.14", "title": "Александър Ненков, ГЕРБ: Никога не сме поставяли под съмнение избора на президента на БСП"}
{"url": "http://www.focus-news.net/news/2019/02/14/2623573/redzhep-tayip-erdogan-izvezhdaneto-na-kyurdskite-otryadi-e-uslovie-za-zapazvane-na-teritorialnata-tsyalost-na-siriya.html", "text": "Турският президент Реджеп Тайип Ердоган заяви в четвъртък в Сочи, че условието за запазване на териториалната цялост на Сирия е изтеглянето на кюрдските сили – така наречените „Отряди за народна самоотбрана (ОНС)“  от Манбидж и от територията на изток от река Ефрат, съобщи турският телевизионен канал NTV, цитиран от  TACC . \r\nСпоред него елиминирането на терористичните структури в Сирия е от голямо значение и в това отношение Турция и Русия трябва да \"действат организирано\". \"Докато не бъдат елиминирани от района на изток от река Ефрат и град Манбидж и докато тези територии не бъдат прехвърлени на легитимните власти на Сирия, няма да има мир\", каза Ердоган. \r\nОсвен това, добави Ердоган, Русия и Турция трябва да координират усилията си за създаване на зона за сигурност. \r\nТой също така нарече \"изтеглянето на американски войници от Сирия\" един от основните тестове, отбелязвайки несигурността при прилагането на това решение. \r\n\"Съединените щати заявиха, че ще започнат да изтеглят войски от Сирия. Това е много важен тест. Несигурността продължава,  доколко този процес ще бъде осъществен. Считам, че в това отношение трябва да работим заедно,\" каза той. Ердоган подчерта, че за такова изтегляне се говори, но \"неговата реалност все още не се вижда\".  Юлиян Марков", "date": "2019.02.14", "title": "Реджеп Тайип Ердоган: Извеждането на кюрдските отряди е условие за запазване на териториалната цялост на Сирия"}
{"url": "http://www.focus-news.net/news/2019/02/14/2623574/delo-za-grabezh-na-mobilen-telefon-prodalzhilo-nad-15-godini-e-nay-prodalzhitelnoto-nakazatelno-proizvodstvo-ustanoveno-ot-ivss.html", "text": "Дело за грабеж на мобилен телефон „Сименс Ес 45” – престъпление по чл. 198, ал. 1 НК, приключило 15 години, 1 месец и 22 дни след образуването му, е най-продължителното наказателно производство, установено от Инспектората към Висшия съдебен съвет (ИВСС) при проверка на 145 заявления от граждани за забавени дела, извършена в периода 1 октомври – 31декември 2018 г. Това съобщиха от  ИВСС . \r\n102 от заявленията за нарушаване на правото на разглеждане и решаване на делата в разумен срок по глава Трета „а” от Закона за съдебната власт (ЗСВ) са основателни – 34 са по наказателни дела, 68 са по граждански, търговски и административни дела. \r\nНаказателното производство за грабеж по чл.198, ал. 1 от Наказателния кодексе започнало през май2003 г. и е приключило през юли 2018 г. - с окончателно решение на Софийския градски съд, с което постановената от Софийския районен съд присъда е отменена и наказателното производство е прекратено поради изтичане на абсолютната погасителна давност за наказателно преследване. \r\nДосъдебната фаза на производството е продължила 8 години,1 месец и 8 дни. Делото е било спирано 4 пъти за период от общо 1 година, 6 месеца и 26 дни поради невъзможност да бъде разпитан важен свидетел. Връщано е шест пъти за допълнително разследване от наблюдаващите прокурори на разследващите, след получено от тях заключително мнение за спиране или предаване обвиняемия на съд. Освен това два пъти делото е връщано от съда на прокуратурата за отстраняване на допуснати съществени процесуални нарушения. За удължаване на наказателното производство е допринесло и неспазването от наблюдаващия прокурор на срока, в който е следвало да се произнася след получаване на делото. Той е постановявал актовете си в срокове до 5 месеца, вместо в законоустановения 1 месечен срок. \r\nЗабавяния в наказателното производство са допуснати и в съдебната му фаза. Първоинстанционният съд – СРС два пъти е разглеждал делото, като при първоначалното му разглежданеделото е продължило 2 години, 9 месеца и 19 дни. Насрочени са единадесет съдебни заседания, като ход на делото е даден само в две, а осем поредни заседания са отложени поради нередовно призоваване на пострадалата. Съдът,за да избегне нови отлагания на делото е предприемал адекватни и своевременни дисциплиниращи мерки - постановявал принудителното довеждане на пострадалата, обявявал я е за общодържавно издирване. За увеличаване продължителността на наказателното производство е допринесло обстоятелството, че поради допуснати от СРС съществени нарушения на процесуалните правила постановената по делото присъда е била изцяло отменена от СГС и делото е върнато на първа инстанция за ново разглеждане от друг състав. Разглеждането на следващото образувано пред Софийски районен съд делое продължило 3 години, 3 месеца и 16 дни. Първото съдебно заседание по делото е било насрочено 6 месеца след образуването му, в нарушение на законоустановения в чл. 252, ал. 2 НПК (редакция преди изм. с ДВ бр. 63/2017 г.) 3-месечен срок. Мотивите към присъдата са изготвени в нарушение на срока по чл. 308, ал. 1 НПК 1 година, 5 месеца и 27 дни след последното съдебно заседание. \r\nОтчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 октомври – 31 декември 2018 г. може да се прочете на интернет страницата на  . \r\nПо информация от Министерството на правосъдието за този период са сключени 62 споразумения, по които общата изплатена сума за обезщетения е 97 900 лв. Максималният размер на обезщетението, предвиден в ЗСВ, е 10 000 лв.", "date": "2019.02.14", "title": "Дело за грабеж на мобилен телефон, продължило над 15 години, е най-продължителното наказателно производство, установено от ИВСС"}
{"url": "http://www.focus-news.net/news/2019/02/14/2623564/zam-ministar-irena-georgieva-turizmat-e-otrasal-s-horizontalna-struktura-i-zavisi-ot-konkretni-usiliya-na-institutsii-targovtsi-mestna-vlast-i-branshovi-organizatsii.html", "text": "Туризмът е отрасъл с хоризонтална структурата и зависи от конкретни усилия и волята на институции, търговци, местна власт и браншови организации. Това каза зам.-министърът на туризма Ирена Георгиева по време на кръгла маса „Нови тенденции в туристическия бизнес – ранни записвания“,  предаде репортер на  Агенция „Фокус“ . \r\nМинистерството на туризма отчита конкретни предпочитания на туристите, което спомага за разработване програми за туристически дестинации, които ще спомогнат за подобряването на позицията ни на пазара“, посочи тя. Според данни на ведомството 60% от хората, включили се в изследването, не пътуват поради финансови причини. Сръбските граждани предпочитат да организират туристическите си пътувания чрез агенции, а гръцките и турски туристи-бързо, чрез интернет. Зам.-министърът обясни, че този етап ранните записвания показват спад в някои райони, като например в Русия, а периодът на записванията ще продължи до месец април. „Най-предпочитани са дестинациите Слънчев бряг, Златни пясъци, Албена, Созопол, Поморие. За руските туристи борба водят нашите преки конкуренти Гърция, Турция и Кипър“, обяви тя. По думите й Брекзит за сега не влияе върху броя на записванията на английски туристи в страната ни. „Надяваме се картината да бъде по-конкретна и положителна след края туристическите изложения в Берлин, в края на март месец, които предстоят. Очевидно има какво още да се направи, за да възпитаме по-висока култура на потребление. Туризмът е отрасъл с хоризонтална структурата и зависи от конкретни усилия и волята на институции, търговци, местна власт и браншови организации.  Не са малко предизвикателствата и пред бизнеса, пазарът на туроператорски агенции се превръща във все по-конкурентно място“, коментира зам.-министър Георгиева.   \r\nДаяна ДЮЛГЕРОВА", "date": "2019.02.14", "title": "Зам.-министър Ирена Георгиева: Туризмът е отрасъл с хоризонтална структура и зависи от конкретни усилия на институции, търговци, местна власт и браншови организации"}
{"url": "http://www.focus-news.net/news/2019/02/14/2623568/yasen-geshev-empatiya-v-stara-zagora-i-regiona-na-razstoyanie-ot-52-minuti-mozhem-da-vidim-okolo-40-obekta-ot-svetovna-znachimost.html", "text": "Стара Загора беше малко популярна със своите обекти, но вече на карта можем да видим на разстояние от 52 минути има около 40 обекта от световна значимост. Това каза за  Агенция „Фокус“  Ясен Гешев от организацията „Емпатия“, която работи с Община Стара Загора на Международната туристическа борса „Ваканция и СПА Експо“. „Това са обектите засега. Очакваме, че ще има поне още 100 такива обекта“, коментира той. „Един човек, който дойде в Стара Загора на разстояние от два светофара в София, заедно с децата, без да ходи пеша може да посещава обекти, които ги няма никъде по света“, посочи Ясен Гешев. „Например най-старият работещ манастир в Европа е „Св. Атанасий“ в село Златна ливада, което е на 44 минути от Стара Загора. Зъб, намерен в Чирпан, променя историята на произхода на съвременния човек и го прави да е от Чирпан и остров Крит, а не от Африка. Това го казват френски и английски учени, които са го изследвали, а на български или македонски такива“, обясни той. „Малко хора знаят, че старозагорската опера е една от една от най-квалитетните в момента. Има 180 представления. Човекът, който прави костюмите на „Ла скала“ прави костюмите в операта. Имат артисти от Франция, Италия, САЩ, Канада, Япония, Тайван, Албания“, заяви Ясен Гешев. „От една година работим с Община Стара Загора. Създадохме новия туристически бранд на града- Starazagora.love“, съобщи той. „Стара Загора е един скъпоценен камък, който просто не е достатъчно известен, но си е съществувал винаги“, каза още Ясен Гешев. \r\nБиляна ИВАНОВА", "date": "2019.02.14", "title": "Ясен Гешев, „Емпатия“: В Стара Загора и региона на разстояние от 52 минути можем да видим около 40 обекта от световна значимост"}
{"url": "http://www.focus-news.net/news/2019/02/14/2623576/sport-levski-podpisa-s-georgi-dermendzhiev.html", "text": "Георги Дерменджиев подписа днес официално договора си с ПФК Левски в офисите на клуба. Старши треньорът на първия отбор парафира своя контракт, който е за срок от две години и половина.  \r\nНаставникът ще направи и официален дебют начело на Левски в неделя (17.02.) в мача срещу Локомотив Пловдив на стадион \"Виваком Арена Георги Аспарухов\" от 17:30 часа.", "date": "2019.02.14", "title": "Спорт: Левски подписа с Георги Дерменджиев"}
{"url": "http://www.focus-news.net/news/2019/02/14/2623567/", "text": "Анкара прави всичко възможно, за да предотврати атаки срещу руската военна база в Хмеймим, заяви турският президент Реджеп Тайип Ердоган, цитиран от  TACC \r\n\"Полагаме всички усилия, за да няма атаки срещу военната база Хмеймим. Нашите военни действат координирано\", каза Ердоган в началото на разговорите с руския президент Владимир Путин. Според него турските дронове \"не са намерили никакво тежко оборудване в района\". \r\nТой също така говори за създаването на конституционен комитет за Сирия, като подчерта, че този въпрос трябва да бъде решен.  Юлиян Марков", "date": "2019.02.14", "title": "Реджеп Тайип Ердоган: Турция прави всичко необходимо за защита на руската авиобаза в Хмеймим, Сирия"}
{"url": "http://www.focus-news.net/news/2019/02/14/2623577/dobrich-v-narodno-chitalishte-saglasie-1890-v-kavarna-shte-se-provede-kasting-za-shouto-dobrudzha-tarsi-talanti.html", "text": "На 28 февруари 2019 г. в залата на Народно читалище (НЧ) „Съгласие-1890“ в Каварна ще се проведе кастинг за „Добруджа търси таланти” - шоу, което се реализира от Народно читалище „Добрич-2017“ – град Добрич, под патронажа на Красимир Кирилов – областен управител на Добрич. Това съобщиха от пресцентъра на  Община Каварна . \r\nКастингът започва от 14.00 часа, а избраните таланти ще се изявят от 19.00 часа. Възрастови ограничения няма. Изпълнителите имат пълна творческа свобода и са допустими изпълнения във всички жанрове, изкуства и пърформанси. Времетраенето трябва да е до 5 минути.  \r\nВсеки изпълнител трябва сам да си осигури акомпанимент и всички необходими пособия.  \r\nПобедителите ще вземат участие в заключителния тур заедно с победителите от другите общини в областта. Наградният фонд включва безплатен запис на песен в студио и много други награди.  \r\nФормуляр за участие и декларация се попълват предварително от всички участници, индивидуални и групови, те могат да бъдат изтеглени от:  сайта и „Фейсбук” страницата  на Община Каварна, след това изпратени на: kultura_kv@mail.bg, nch_saglasie@abv.bg, или на място в отдел „Духовни и социални дейности“ и НЧ „Съгласие-1890“. Не се изисква такса за участие.  \r\nКастинга и шоуто ще бъдат излъчвани на живо по интернет от „Регионална телевизия Добрич - телевизията на Добруджа“.  \r\nЗа повече информация: тел.: 0570 820 77, 0570 844 20, 0570 85041.", "date": "2019.02.14", "title": "Добрич: В Народно читалище „Съгласие-1890“ в Каварна ще се проведе кастинг за шоуто „Добруджа търси таланти”"}
{"url": "http://www.focus-news.net/news/2019/02/14/2623579/api-na-15-fevruari-se-otvaryat-ofertite-za-izgrazhdaneto-na-uchastak-ot-avtomagistrala-struma-prez-kresnenskoto-defile.html", "text": "Утре - 15 февруари, се отварят офертите в обществената поръчка за избор на изпълнител за проектиране и строителство на 13,2 км от автомагистрала „Струма“, в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе. Това съобщиха от  пресцентъра на Агенция \"Пътна инфраструктура\" . Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nЦялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно и проектът да завърши в срока на оперативната програма до 2023 г. На 15 февруари се отварят офертите за лот 3.2.1 - от км 375+860 до км 389+100, и прилежащите пътни връзки. Индикативната стойност на поръчката е 444 796 305 лв. без ДДС. \r\nЛот 3.2.1 е с дължина 13,2 км. В участъка ще бъдат построени 3 тунела - „Симитли“ /211 м/, „Ракитна“ /1 135 м/ и „Стара Кресна“ /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлези и подлези. Достъпът до трасето ще бъде осигурено чрез 3 пътни възли: \r\n•Пътен възел „Полето“ при км 379+470, който ще осигурява достъпа от посока Кулата до селата Брежани и Полето, както и включване в автомагистралата в посока София. \r\n•Пътен възел „Мечкул“ при км 384+230, който ще осигурява достъпа от посока Кулата до селата Мечкул и Брежани, както и включване в автомагистралата в посока София. \r\n•Пътен възел „Стара Кресна“ при км 387+620, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София. \r\nОфертите за лот 3.2.2 се приемат до 17.30 часа на 18 февруари (понеделник) и ще бъдат отворени на следващия ден. Дължината на отсечката е 10,4 км. В лот 3.2.2 е включен и обходния път на Кресна, който е 5,5 км. При обхода на града ще бъде изградена и площадка за отдих, която ще бъде с електричество, вода и канализация. От нея ще има и връзка с населеното място Кресна. \r\nВ лот 3.2.2 ще бъдат построени 4 тунела - „Тисата“ /171 м/, „Света Неделя“ /1,3 км/, тунел „Кресна 1“ /358 м/ и „Кресна 2“ /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел „Кресна“ - при км 401+640, ще се осигурява достъпа в посока Кулата, София, път I-1. Индикативната стойност на обществената поръчка за лот 3.2.2 е 430 525 209 лв. без ДДС. \r\nСрокът за изпълнение на всяка от обществените поръчки е 1556 дни и включва времето за проектиране и строителство. \r\nОфертите за лот 3.2.1 се отварят утре – 15 февруари, от 14.00 часа в сградата на АПИ.", "date": "2019.02.14", "title": "АПИ: На 15 февруари се отварят офертите за изграждането на участък от автомагистрала „Струма“ през Кресненското дефиле"}
{"url": "http://www.focus-news.net/news/2019/02/14/2623578/zam-ministar-denitsa-nikolova-digitalizatsiyata-e-osnoven-faktor-za-ikonomicheskiya-rastezh-na-dunavskiya-region.html", "text": "Националният координатор на Дунавската стратегия за България - заместник-министърът на регионалното развитие и благоустройството Деница Николова, участва в срещата на Националните координатори на дунавската стратегия, която се проведе в Букурещ под ръководството на Румънското председателство на Стратегията. Това съобщиха от пресцентъра на  министерството . \r\nСъбитието беше открито от държавния секретар по европейските въпроси на Румъния Мелания-Габриела Чот, която поздрави участниците и отбеляза основните приоритети на Румъния в рамките на Председателството на Дунавската стратегия и Председателството на Съвета на ЕС.  \r\nОсновната част от дискусията по време на срещата беше фокусирана върху промяната на Плана за действие на Дунавската стратегия, инициирана по време на Българското председателство. Представени бяха резултатите от консултациите сред Координаторите на приоритетни области, като беше прието адаптиране на Пътната карта за преглед на Плана за действие, съобразно постигнатия напредък до момента.  \r\nЗаместник-министър Николова отбеляза, че трябва да бъдат проучени всички възможности за адаптиране на Плана за действие към новите предизвикателства на Дунавския регион и постигане на по-видими резултатите от нейното изпълнение в бъдеще. В този смисъл дигиталната свързаност е една от ключовите хоризонтални теми, които могат да допринесат за икономическия растеж. Други важни хоризонтални теми за икономическо въздействие са свързаността, образованието и туризма. Ревизията на Плана за действие трябва да следва заложения график, за да може в рамките на новото програмиране да бъдат отчетени нуждите на Дунавската стратегия, коментира зам.-министър Николова.  \r\nРумънското председателство на Стратегията представи предложение за структуриране на бъдещия План за действие, върху което ще продължи работата на Националните координатори. Резултатите от тази дейност ще бъдат представени в рамките на следващата среща през м. май 2019 г., с оглед навременното финализиране на плана.  \r\nПо време на срещата бяха проведени дискусии относно хоризонталното сътрудничество между различните европейски макрорегионални стратегии и секторното сътрудничество в рамките на Дунавската стратегия. Европейската комисия представи Втория доклад относно прилагането на макрорегионалните стратегии, публикуван през януари 2019 г.", "date": "2019.02.14", "title": "Зам.-министър Деница Николова: Дигитализацията е основен фактор за икономическия растеж на Дунавския регион"}
{"url": "http://www.focus-news.net/news/2019/02/14/2623572/danail-kirilov-gerb-s-milion-i-polovina-falshivi-glasove-chrez-mashini-e-izbran-partnyora-i-blizkiya-do-bsp-ideyno-maduro.html", "text": "С  милион и половина фалшиви гласове чрез машини е избран партньора и близкия до БСП идейно Мадуро. Това каза народният представител от ПГ на ГЕРБ Данаил Кирилов в реплика към лидера на БСП Корнелия Нинова от парламентарната трибуна по дебатите по промените в Изборния кодекс, предаде репортер на  Агенция „Фокус“.   Той показа доклад на „Сова Харис“, изпълнител на обществена поръчка за извършване на пазарно проучване, анализ и консултиране по смисъла на чл. 44 от Закона за обществени поръчки за определяне прогнозна цена. „Този доклад е от 30 януари до ЦИК“, каза Кирилов и обясни, че на 71 страница от него пише, че компанията доставчик на машини в 14 последователни избора във Венецуела прекратява дейността си в тази страна, като основната причина е, че на последните избори са фалшифицирани над 1 млн. гласа, като преценката на това  е на самата компания. \r\nДеница КИТАНОВА", "date": "2019.02.14", "title": "Данаил Кирилов, ГЕРБ: С милион и половина фалшиви гласове чрез машини е избран партньора и близкия до БСП идейно Мадуро"}
{"url": "http://www.focus-news.net/news/2019/02/14/2623580/ministar-boil-banov-stana-simvolichen-krastnik-na-natsionalnata-gimnaziya-za-drevni-ezitsi-i-kulturi-sv-konstantin-kiril-filosof.html", "text": "В деня, в който се честват 1150 години Успение на Свети Кирил, министърът на културата Боил Банов прие да бъде символичен кръстник на Националната гимназия за древни езици и култури. Училището вече ще носи името „Свети Константин-Кирил Философ“. Това съобщиха от  пресцентъра на министерството.   \r\nСвещеният ритуал бе извършен от Негово Преосвещенство Белоградчишкия епископ Поликарп – викарен епископ на Софийската света митрополия на церемония в Аула Магна на Софийския университет „Св. Климент Охридски“.  \r\n„Делото на Свети Константин-Кирил Философ, което е достатъчно да ангажира няколко живота, той успява да побере в един. И всяка от осъществените от него мисии е отделен урок за поколенията – урок по история, по хуманизъм и дипломация, по философия, етика и морал. 1150 години по-късно основаната през 1977 г. Национална гимназия за древни езици и култири, носи, пази и разпространява този дух. Поколенията „класици“, които се включват непрестанно в съграждането на културния живот на страната ни, са безспорното доказателство за стремежа на Класическата гимназия да възпитава свободомислещи хора, личности, за които думи като любословие и съзидание са основни принципи, които ги ръководят“, заяви министър Банов и пожела на преподавателите и възпитаниците на училището да носят с чест името Свети Константин-Кирил Философ.  \r\n„На днешния ден се прекланяме и прославяме делото и подвига на Свети Кирил Славянобългарски, които църквата винаги е приравнявала с делото на самите апостоли. Днес си припомняме и благословеното наше начало, което възроди едно българско училище. Едно начало, което възроди класическото ни образование, прекъснато за цели три десетилетия“, каза Мариела Папазова, директор на училището. Тя благодари на министър Банов, че прие да бъде духовен настойник на гимназията.  \r\nВ словото си проф. д.ф.н. Анна-Мария Тотоманова, която е и един от първите преподаватели на училището, посочи, че е изключително развълнувана да присъства на това тържество, на което гимназията най-после получи истинското си име - на Свети Кирил.  \r\nСред официалните гости бе и първият директор на гимназията Гергина Тончева.  \r\nПоздравителни адреси изпратиха от Министерството на образованието, от Столична община и от Центъра по тракология \"Проф. Александър Фол\".  \r\nПо-рано в столичния храм \"Св. София\" бе отслужена Света литургия в памет на Свети Кирил, на която присъстваха министър Боил Банов, кметът на София Йорданка Фандъкова, омбудсманът Мая Манолова, преподаватели и ученици от гимназията.", "date": "2019.02.14", "title": "Министър Боил Банов стана символичен кръстник на Националната гимназия за древни езици и култури \"Св. Константин-Кирил Философ\""}
{"url": "http://www.focus-news.net/news/2019/02/14/2623586/vratsa-chuzhd-grazhdanin-nezakonno-preminal-granitsata-na-stranata-e-predaden-na-sad-ot-rayonna-prokuratura-oryahovo.html", "text": "Районна прокуратура – Оряхово е внесла за разглеждане в съда обвинителен акт срещу сирийски гражданин от кюрдски произход – Ш.Ш.Е.О. за извършено от него престъпление по чл. 279, ал. 1 от НК. Това съобщиха от пресцентъра на  Апелативна прокуратура-София .  \r\nПрез ноември 2014 г. обвиняемият О. заплатил на каналджия, за да бъде преведен през Турция. Впоследствие, укривайки се в товарен камион, влязъл на територията на България. Крайна дестинация за него била друга държава от Европейския съюз, където той възнамерявал да се установи.  \r\nСъщия месец, отново с помощта на каналджии, той бил преведен в гр. София, където изчакал организирането на международен транспорт.  \r\nПрез нощта на 10 ноември 2014 г. обвиняемият О., заедно с група мигранти се качили в специално изграден за целта тайник в товарен камион „Renault Magnum“, собственост на гръцка фирма със седалище в гр. Петрич. Превозното средство било управлявано от кипърски гражданин, който срещу предложена сума от 5 000 евро приел да транспортира за Европа лица от арабски произход.  \r\nКамионът бил натоварен със стока – зеле, поставена в палети, като тайникът бил прикрит с мрежа. Около 06.30 ч. на 11 ноември 2014 г. товарният автомобил преминал граничния контрол в Република България, след което бил натоварен на ферибот. На румънския бряг била извършена щателна проверка от граничните полицаи, които при извършен оглед на ремаркето и товара открили тайника. В него се намирали 52-ма чужди граждани от Сирия, Ирак и Афганистан - мъже, жени, деца.  \r\nМигрантите били изведени и задържани на ГКПП – Бекет, като за установяването им бил уведомен Съвместния контактен център Русе – Гюргево. Съгласно Дъблинския регламент на ЕК, нелегалните мигранти следвало да бъдат върнати в първата страна на влизане в ЕС. На следващия ден, по силата на международното споразумение, чуждите граждани били конвоирани на българска територия.  \r\nШ.Ш.Е.О. е привлечен към наказателна отговорност за незаконно преминаване на държавната граница, което извършил без разрешение на надлежните органи на властта. Обвиняемият няма адресна регистрация в България, бил е обявен за общодържавно издирване и до настоящия момент не е открит.  \r\nПрез последните три месеца Районна прокуратура - Оряхово е внесла в съда пет обвинителни акта спрямо чужди граждани, преминали незаконно границата на страната през ГКПП - Оряхово. Постигнати са деветнадесет споразумения с обвиняеми, извършили същото престъпление, които са били одобрени на съда. Всички подсъдими са с наложени наказания.", "date": "2019.02.14", "title": "Враца: Чужд гражданин, незаконно преминал границата на страната, е предаден на съд от Районна прокуратура - Оряхово"}
{"url": "http://www.focus-news.net/news/2019/02/14/2623582/sofiya-rayonna-prokuratura-svoge-razsledva-grabezh-nad-vazrastna-zhena-koyato-e-bila-napadnata-v-doma-si-v-selo-elenov-dol-ot-vnuka-si-i-negov-sauchastnik.html", "text": "Под ръководството на Районна прокуратура – Своге се води разследване по образувано досъдебно производство за грабеж. Това съобщиха от пресцентъра на  Апелативна прокуратура-София .  \r\nВечерта на 8 февруари 2019 г. живееща сама възрастна жена била нападната в къщата си в село Еленов дол, община Своге. Извършителите на престъпното деяние, които били двама, проникнали в дома й чрез взломяване на входната врата, докато тя спяла. Те били с прикрити лица – единият с шапка тип маска с прорези на очите, а другият – с превързан шал. Двамата притискали устата на пострадалата с ръка, за да не може да извика за помощ, вързали й ръцете с кабел за зарядно устройство за мобилен телефон, а краката с въже към металната част на леглото.  \r\nНападателите отнели от възрастната жена парична сума в размер на 250 лева и 3 кутии цигари. При напускане на дома те й забранили да излиза навън и оставили мобилните й телефони във външна тоалетна в двора.  \r\nПострадалата е била освидетелствана, като било констатирано наличие на травма и кръвонасядане в областта на носа и оттекли пръсти на дясната ръка.  \r\nВ хода на разследването било установено, че един от извършителите е К.П. – внук на пострадалата жена. Заедно с Б.Б., той е бил привлечен в качеството на обвиняем за извършено престъпление по чл. 198, ал. 1 ,вр. чл. 20, ал. 2 от НК.  \r\nВчера, 13 февруари 2019 г., Районна прокуратура – Своге е внесла искане за налагане на мярка за неотклонение „задържане под стража“ спрямо обвиняемите, което съдът не е уважил. Наложената им мярка за неотклонение е „домашен арест“.", "date": "2019.02.14", "title": "София: Районна прокуратура – Своге разследва грабеж над възрастна жена, която е била нападната в дома си в село Еленов дол от внука си и негов съучастник"}
{"url": "http://www.focus-news.net/news/2019/02/14/2623585/blagoevgrad-okrazhnata-prokuratura-e-vnesla-v-sada-obvinitelen-akt-za-polucheno-evropeysko-finansirane-chrez-predstavyane-na-dokumenti-s-nevyarno-sadarzhanie.html", "text": "Окръжна прокуратура – Благоевград е внесла за разглеждане в съда обвинителен акт срещу П.К. за предоставяне на неверни сведения с цел получаване на финансиране от фондове на ЕС – престъпление по чл. 248а, ал. 5, вр. ал. 2, пр. 1, вр. ал. 1 от НК. Това съобщиха от пресцентъра на  Апелативна прокуратура-София .  \r\nНа 5 септември 2012 г., пред отдел „Прилагане на схеми и мерки за подпомагане“ при Държавен фонд „Земеделие“ в Областна дирекция в гр. Благоевград, обвиняемата К. представила заявление за подпомагане с приложен бизнес план на Ц.А. – кандидат бенефициент по мярка 112 „Създаване на стопанства на млади фермери“. Документите били подадени на основание Наредба за условията и реда за предоставяне на безвъзмездна финансова помощ по Програмата за развитие на селските райони 2007 – 2013 г.  \r\nВ тях било декларирано, че П.К. обработва имот – нива в местността „Росевица“, с обща площ от 3 декара, в това число градински краставици и угар. В действителност обаче тези сведения били неверни, тъй като обвиняемата не обработвала този имот и заявените култури не били налични.  \r\nНа основание подадените документи, съдържащи посочените сведения, П.К. на 28 ноември 2012 г. получила първоначално плащане по мярка 112 в размер на 24 446 лева. Тези средства били съфинансирани от Европейския земеделския фонд за развитие на селските райони и от националния бюджет на Република България.  \r\n         Предстои наказателното производство за неправомерно получените от обвиняемата К. средства да продължи в съда.", "date": "2019.02.14", "title": "Благоевград: Окръжната прокуратура е внесла в съда обвинителен акт за получено европейско финансиране чрез представяне на документи с невярно съдържание"}
{"url": "http://www.focus-news.net/news/2019/02/14/2623581/gl-sekretar-na-mvr-ivaylo-ivanov-nyamame-danni-posledniyat-obvinen-sluzhitel-po-sluchaya-v-4-ru-da-e-izvarshval-protivopravni-deystviya-v-gdbop.html", "text": "Нямаме данни последният обвинен служител да е извършвал противоправни действия в ГДБОП. Това каза пред журналисти в Съдебната палата главният секретар на МВР главен комисар Ивайло Иванов за разкритата схема в 4 РУ за събиране на такса „спокойствие“, за която четирима служители бяха обвинени, предаде репортер на  Агенция „Фокус“ . „Категорично искам да заявя, че въпреки че в момента на задържането обвиненото лице е било служител на ГДБОП, неговите действия, за които е задържан, по никакъв начин не са свързани със сегашната му дейност в дирекцията“, изтъкна той. „Продължават дейностите по разследването. Още при обявяването на информацията за случая имахме съмнение, че има замесени и други служители“, коментира главният секретар на МВР. Попитан защо последният обвиняем е обявен по-късно, Ивайло Иванов уточни: „Сега бяха събрани необходимите доказателства“. „Заедно с прокуратурата ще продължим борбата, за да си „изчистим къщичката“. Ще бъдем безкомпромисни към всякакви противоправни действия. Въпреки че това са колеги, с които ежедневно работим- който не спазва закона, последствията ще бъдат същите“, подчерта главният секретар. В отговор на въпрос защо последният обвинен е напуснал 4 РУ и е отишъл в ГДБОП, той посочи: „Няма конкретна причина, поради която е напуснал 4 РУ, ако намеквате, че е бил изгонен от нас. Подал е заявление да бъде преназначен в ГДБОП. Към този момент не е имало пречка това преназначение да бъде извършено“. „Винаги, когато служител на МВР, бъде обвинен в престъпление се разпорежда проверка. След като приключи проверката служителите ще бъдат дисциплинарно уволнени“, каза още Ивайло Иванов.", "date": "2019.02.14", "title": "Гл. секретар на МВР Ивайло Иванов: Нямаме данни последният обвинен служител по случая в 4 РУ да е извършвал противоправни действия в ГДБОП"}
{"url": "http://www.focus-news.net/news/2019/02/14/2623591/trifon-panchev-bsp-dryanovo-kam-imushtestvoto-na-obshtina-dryanovo-e-proyaveno-bezstopanstveno-otnoshenie-na-stoynost-nad-1-mln-leva.html", "text": "Към имуществото на Община Дряново е проявено безстопанствено отношение на стойност над 1 млн. лева. Това каза в предаването „Червена линия“ на  Радио „Фокус“   Трифон Панчев, председател на Младежкото обединение на БСП – Дряново, който е един от вносителите на сигнала до прокуратурата и областния управител на Габрово по въпросния казус. „Проблемът датира от 2003 г., когато се сключва договор за приватизационна продажба на имоти от състава на общинско дружество“, поясни той. Панчев заяви, че приватизационният договор е подписан с мандат от Общинския съвет на град Дряново от кмета Мирослав Семов. „Заради нарушения на приватизационния договор през 2011 г. има влязло в сила  решение на ВКС, с което договорът е прекратен. От това следва имотите да бъдат възстановени на общината. Въпреки това действия не са предприети“, обясни Панчев. „2016 г. кметът Мирослав Семов пуска молба до съда, с която моли обезпечителните мерки, които всъщност пазят въпросните имоти, да бъдат заличени. Заличавайки обезпечителните мерки, имотите могат да бъдат продавани съвсем свободно от настоящия собственик по документи, който реално няма права над въпросните имоти, тъй като договорите, чрез които той ги е придобил са нищожни“, каза Трифон Панчев. Той обясни, че към момента имотите са разделени на две части и са обявени за продажба в интернет сайтове, като цената на единия е 250 000 евро, а на другия – 180 000 евро. Това е безстопанственост в размер на над 1 млн. лева към имуществото на общината, каза Панчев и допълни, че за последните 5 години никой не е потърсил наемите, които са събирани от настоящия собственик на имотите по документи, а тези приходи би следвало да бъдат събрани и причислени към бюджета на общината. \r\nРосица АНГЕЛОВА", "date": "2019.02.14", "title": "Трифон Панчев, БСП – Дряново: Към имуществото на Община Дряново е проявено безстопанствено отношение на стойност над 1 млн. лева"}
{"url": "http://www.focus-news.net/news/2019/02/14/2623575/korneliya-ninova-bsp-gerb-da-sprat-falshivite-novini-kak-se-boryat-s-tyah-kato-tsvetanov-puska-nay-mnogo.html", "text": "ГЕРБ да спрат фалшивите новини, как се борят с тях, като Цветанов пуска най-много. Това каза лидерът на БСП Корнелия Нинова в дуплика към депутатите от ГЕРБ по време на дебатите по промените в Изборния кодекс, предаде репортер на  Агенция „Фокус“.    \r\n„С подмяната на фактите в политическия живот ще се борим“, каза Нинова и подчерта, че борците срещу фалшивите новини са родили няколко. „Главният борец срещу фалшивите новини го няма, Цветанов, да му го кажа в очите. С какви новини се бориш, като ти ги пускаш най-много“, заяви Нинова. Тя обърна внимание и на аргументите на управляващите, че БСП е назначила ЦИК. „ЦИК е избрана от НС и не е назначена, а е избрана. ГЕРБ имат в ЦИК седем души, БСП имат 6“, подчерта Нинова.    \r\n„Що се отнася до атаката срещу демократичния ред. Няколко години подред изваждането на корупция в управлението на ГЕРБ беше определяно като подронване на държавността и заради това даже вкарахте оградата в списък за национална сигурност, за да не излезе истината за кражбите там“, аргументира се лидерът на БСП. \r\n„Уважаеми български граждани, не ние, а вие 81 % от вас според „Евробарометър“ смятате, че в България се купуват гласове, а 72 % от вас са на мнение, че на избори хората са принуждавани да гласуват по определен начин. За нас български граждани, вашето мнение е много по-меродавно“, заяви още Нинова. Във връзка с казаното от управляващите, че във Франция и Германия да са оспорвали избори, Нинова попита: „Да сте чули някога откакто съществуват тези държави депутат от парламент да е носил чували в нощта на изборния ден там, за да се оспорват избори? На тези хора купуването на гласове, подмяната на протоколи, когато им говориш, те те гледат като извънземен“, каза още Нинова.  \r\nНинова се обърна и към председателя на Правна комисия Данаил Кирилов: „Здравият разум, ако го имате да ви диктува тези дни да мълчите до Венецуела. Поне докато не установите как се пристигнали петродоларите тук, по чия сметка и по време на чие управление“, каза Нинова и призова Кирилов по тази тема да замълчи.  \r\nДеница КИТАНОВА", "date": "2019.02.14", "title": "Корнелия Нинова, БСП: ГЕРБ да спрат фалшивите новини, как се борят с тях, като Цветанов пуска най-много"}
{"url": "http://www.focus-news.net/news/2019/02/14/2623583/zam-glavniyat-prokuror-ivan-geshev-sashtestvuva-veroyatnost-da-ima-i-drugi-obvinyaemi-po-sluchaya-v-4-ru.html", "text": "Съществува вероятност да бъдат привлечени към наказателна отговорност и други лица. Това каза пред журналисти в Съдебната палата зам.-главният прокурор Иван Гешев за разкритата схема в 4 РУ за събиране на такса „спокойствие“, за която четирима служители бяха обвинени, предаде репортер на  Агенция „Фокус“ .Той обясни, че последното обявено лице по случая няма обвинение за подкуп, а за това, че е участвало в група, извършваща такава дейност. „По делото има доказателства, че срещу дейността на тези служители в 4 РУ, са плащани различни суми за такса „спокойствие“. Сумите са в зависимост от магазина, от автокъщата, от оборота, от услугата. Няма твърда тарифа“, коментира Иван Гешев. „Към момента на преназначаването му в ГДБОП не е имало сигнали срещу него. Ако имаше такива, той нямаше да бъде преназначен, сигурен съм“, заяви зам.-главният прокурор. „С колегите от МВР не си „заравяме главата в пясъка“ и не крием, че има проблеми, както във всички държавни структури. Разликата е, че ние с МВР си решаваме собствените проблеми и не се притесняваме да кажем- „да, има проблем“. И когато съберем достатъчно доказателства сме безкомпромисни към всеки, независимо дали е прокурор, служител на МВР или някой друг“, посочи Иван Гешев. \r\nВ отговор на въпрос работи ли се по случая „Венецуела“ той каза: „По случая „Венецуела“ няма да коментирам. Каквото можеше да се каже е казано от главния прокурор Сотир Цацаров“.", "date": "2019.02.14", "title": "Зам.- главният прокурор Иван Гешев: Съществува вероятност да има и други обвиняеми по случая в 4 РУ"}
{"url": "http://www.focus-news.net/news/2019/02/14/2623592/trifon-panchev-bsp-obshtina-dryanovo-ima-prihodi-koito-ne-sa-zalozheni-v-byudzheta-za-2019-godina.html", "text": "Община Дряново има приходи, които не са заложени в бюджета за 2019 година. Това каза в предаването „Червена линия“ на  Радио „Фокус“   Трифон Панчев, председател на младежкото обединение на БСП – Дряново. Той обясни, че става дума за проект за училище по биоземеделие в град Дряново. По думите му  съгласно  сключения договор за наем още от преди  3 месеца в общината е трябва да започнат да постъпват по близо 5 000 лева от наем на помещението. „Тези пари не са заложени в бюджета и остава неясно дали парите ще са събират и какво се случва с тях“, обясни Панчев. Той добави още, че договорът е сключен преди 2 години, като в рамките на този период е трябвало да се извършат ремонти, учебното заведение да придобие акредитация и от миналата есен да приема студенти, но нито едно от тези изисквания не се е случило. „Имаме много сериозни подозрения, че става въпрос за някакъв вид престъпление, защото в сградата на въпросното училище, което се намира в имотите, където се е намирал бившият вагонен завод в град Дряново, е имало огромен набор от машини. Стойността на тези машини е много голяма. Към момента машините са изнесени от наемателя с протокол и никой не знае къде се намират тези машини“, коментира той. Трифон Панчев обясни, че въпросът е повдиган многократно и кметът е бил катогоричен, че от есента на 2018 г. ще има студенти и че машините се пазят. По думите му най-вероятно още утре БСП ще подаде сигнал до прокуратурата  по случая, тъй като няма яснота кой и кога е сключил този договор и къде са въпросните машини.  \r\nРосица АНГЕЛОВА", "date": "2019.02.14", "title": "Трифон Панчев, БСП: Община Дряново има приходи, които не са заложени в бюджета за 2019 година"}
{"url": "http://www.focus-news.net/news/2019/02/14/2623590/dragomir-stoynev-bsp-3000-mashini-e-sdelkata-mezhdu-gerb-i-dps-ne-znam-dali-patriotite-me-chuha.html", "text": "3000 машини е сделката между ГЕРБ и ДПС, не знам дали патриотите ме чуха. Това каза заместник-председателят на  ПГ на „БСП за България“ Драгомир Стойнев по време на дебатите за машинното гласуване в Изборния кодекс, предаде репортер на  Агенция „Фокус“.   По думите му ДПС предлага 3000 машини за Европейските избори и те благодарение на ДПС най-вероятно ще бъдат гласувани и одобрени. „Т.е- държавата се управлява може би от ГЕРБ и ДПС“, обясни Стойнев. Той посочи, че с постановления на Министерски съвет си раздават милиони за общините. “В същото време ни се предлага сделка и ГЕРБ са съгласни на тази сделка. Защо не ги направим още от сега“, попита Драгомир Стойнев.   „На всички е ясно, че ако искаме наистина един прозрачен, истински вот, без съмнения за фалшификации трябва да въведем машинното гласуване. Това е ясно на абсолютно всички и това е ясно преди няколко години, когато гласувахме закона. Проблемът е в момента, че ГЕРБ и управляващите патриоти не желаят изборите да бъдат прозрачни. Сега се опитваме по някакъв начин наистина да отложим във времето този проблем“, каза Стойнев. Той отчете, че 300 хил. са невалидни бюлетини през 2017 г. „Не разбирам защо е това отлагане. Пари в бюджета има. Неслучайно имахме голям дебат? Неслучайно от  ГЕРБ увериха, че парите са най-малкия проблем“, допълни още заместник-председателят на „БСП за България“.  \r\nДеница КИТАНОВА", "date": "2019.02.14", "title": "Драгомир Стойнев, БСП: 3000 машини е сделката между ГЕРБ и ДПС, не знам дали патриотите ме чуха"}
{"url": "http://www.focus-news.net/news/2019/02/14/2623587/stara-zagora-obshtinata-predizvika-furor-na-36-oto-mezhdunarodno-turistichesko-izlozhenie-vakantsiyaspa-ekspo.html", "text": "Община Стара Загора предизвика фурор на 36-ото Международно туристическо изложение Ваканция&СПА експо в София, което бе открито от министъра на туризма Николина Ангелкова. Това съобщиха от пресцентъра на  Общината . Старозагорският щанд, с напълно обновена концептуална визия, новият бранд и представените за първи път туристически карти на града и региона, получиха много високи оценки, както от министъра и официалните лица, така и от посетителите на щанда, съобщи ресорният зам.-кмет на Община Стара Загора Красимира Чахова.  \r\nСпоред министър Ангелкова, представеният подход можел да бъде пример за останалите общини, които развиват туризъм. Правителството и екипът на Министерството на туризма застават зад всяка инициатива, представена от бизнеса и общините, която разкрива огромния туристически потенциал на България и специфичните продукти на регионите. Само с общи усилия можем да надградим постигнатите рекордни резултати в сектора през последните три години, заяви тя при откриването на най-големия и престижен форум в туризма у нас и един от най-авторитетните на Балканите. \r\nНовият щанд, с който се представя на изложението общинският туристически център в Стара Загора, е професионално изграден и впечатлява с новия подход на презентиране на общината, региона, туристическия продукт и налагането на новия бранд. Визията на щанда затвърждава представата за Стара Загора като едно съвременно, отворено, позитивно и добро място за бизнес и живот. Неговите икономически успехи и туристически възможности, в съчетание с имиджа на един от най-динамично развиващи се градове в България, с традиции и класа от древността, са кодирани успешно в новия туристически бранд. А чрез него градът е преосмислен и привлекателен за туристи и търсачи на приключения.  \r\nБългарските щандове ме впечатляват много, тъй като всяка следваща година общините се стараят все повече и повече. Прави впечатление, че непрекъснато се увеличават участниците в изложението, което е радостно, защото това събитие става ключово за насърчаване на туристопотока към страната, каза още министър Ангелкова, която си направи снимка пред старозагорския щанд. Тя съобщи, че ще бъде стартирана платформа към сайта на министерството, където общините да споделят свои презентации, видеа и така допълнително да се надгражда туристическият продукт. \r\nМинистър Ангелкова обърна внимание, че само преди дни Министерството на туризма обяви новата си инициатива „Естествено в България – 2019 година на вътрешния туризъм“, която ще насърчи притока на български туристи към все още малко познати забележителности в страната. Проектът ще даде допълнителен шанс да покажем вино и кулинария, културно-историческото ни наследство, възможностите за приключенски и религиозен туризъм, които да надградят основните зимни и летни ваканции. През миналата година близо 3,9 млн. българи са пренощували в местата за настаняване с поне 10 легла.", "date": "2019.02.14", "title": "Стара Загора: Общината предизвика фурор на 36-ото Международно туристическо изложение Ваканция&СПА експо"}
{"url": "http://www.focus-news.net/news/2019/02/14/2623584/kanal-5-makedoniya-obyaveni-sa-dva-dni-na-natsionalen-traur-v-makedoniya-zaradi-avtobusnata-katastrofa-kray-tetovo.html", "text": "Обявени са два дни на национален траур в Македония заради автобусната катастрофа край Тетово, съобщава македонският телевизионен  “Канал 5“  . \r\nОсвен македонските, днес флаговете на американското и германското посолства също са свалени наполовина. Телеграми със съчувствие и съжаление за инцидента днес пристигнаха от всички страни. Сред първите, които изразиха дълбоко съжаление, е гръцкото Министерство на външните работи, информира телевизионният канал. \r\n\"Ние дълбоко съжаляваме за трагичната автомобилна катастрофа на магистралата Скопие-Тетово. Мислите ни са за семействата на жертвите и техните близки. Изразяваме искрено съчувствие и солидарност с гражданите и правителството ”, пише в профила на гръцкото МВнР в социалната мрежа „Туитър“. \r\nБългарския премиер Бойко  Борисов е изразил съжаление за загиналите. \r\n С едноминутно мълчание за жертвите на катастрофата  правителството в Косово започна днешното му заседание. Новината, заедно с снимка от началото на заседанието, бе публикувана в социалната мрежа „Фейсбук“ от косовския премиер Рамуш Харадинай, който изказва съболезнования на  семействата, които са загубили своите близки. \r\nДнес бе съобщено, че са идентифицирани телата на загиналите, като повечето от тях са на млади хора. \r\nМеждувременно от фирмата превозвач „Друмо турс“ заявиха, че автобусите им са изправни и фирмата има лиценз за извършване на редовни автобусни превози между Скопие и Гостивар.  Юлиян Марков", "date": "2019.02.14", "title": "„Канал 5“ (Македония): Обявени са два дни на национален траур в Македония заради автобусната катастрофа край Тетово"}
{"url": "http://www.focus-news.net/news/2019/02/14/2623594/toma-bikov-gerb-tolkova-avtoritaren-rezhim-sme-che-nyamame-palno-mnozinstvo-s-prezident-opozitsioner-i-liderat-na-opozitsiyata-koyto-kazva-che-shte-falshifitsirame-izborite.html", "text": "Толкова авторитарен режим сме, че нямаме пълно мнозинство, с президент опозиционер и лидерът на опозицията, който казва, че ще фалшифицираме изборите. Това каза народният представител от ПГ на ГЕРБ Тома Биков  в реплика към Драгомир Стойнев за твърдението му за сделка между ДПС и ГЕРБ по време на дебатите за машинното гласуване в Изборния кодекс, предаде репортер на  Агенция „Фокус“.   „В кой авторитарен режим го има това? 34-ото и 35-ото Народно събрание, защото сме живели и в тези времена някои. Аз съм бил малък, но съм сигурен, че е така. Едва ли е имало такъв силен опозиционер като г-жа Нинова и да излезе тук и да каже на Тодор Живков: „Абе вие ще фалшифицирате изборите, защото ги печелите с 99, 9 %. Това е диктатура, колеги. Сделка, ако наричате приемането на някакви предложения на ДПС сделка, трябва да наречете приемането на предложения на БСП пак сделка, с нас авторитаристите тук“, заяви Биков.  \r\nДенца КИТАНОВА", "date": "2019.02.14", "title": "Тома Биков, ГЕРБ: Толкова авторитарен режим сме, че нямаме пълно мнозинство, с президент опозиционер и лидерът на опозицията, който казва, че ще фалшифицираме изборите"}
{"url": "http://www.focus-news.net/news/2019/02/14/2623597/sport-tsvetan-sokolov-s-peti-uspeh-v-shampionskata-liga.html", "text": "Волейбол: Кучине Лубе Чивитанова и Цветан Соколов победиха с 3:1 (25:27, 28:26, 25:23, 25:21)гейма като гости състава на Азимут Модена в италианското дерби от група \"В\" на Шампионската лига по волейбол. \r\nБългарският национал беше най-резултатен в мача и завърши с 21 точки. Неговият съотборник Османи Хуанторена добави още 20. \r\nЗа домакините Тине Урнаут се отличи с 20 точки. \r\nКучине Лубе е на първо място в групата с пълен актив от 15 точки след пет изиграни двубоя и се класира за четвъртфиналите в турнира. На втора позиция в група \"В\" е полският ЗАКСА с шест точки по-малко от лидера, докато Модена е на третото място с 6 спечелени точки.", "date": "2019.02.14", "title": "Спорт: Цветан Соколов с пети успех в Шампионската лига"}
{"url": "http://www.focus-news.net/news/2019/02/14/2623588/rumyana-stoilova-ekspert-po-vinoproizvodstvo-zaryazvaneto-na-vinoto-e-predpostavka-za-po-dobra-rekolta-na-esen.html", "text": "На днешния Трифон Зарезан по стар обичай мъжете зарязват лозите и с най-хубавото вино поливат лозите, които са зарязали. Това каза пред  Радио „Фокус“ – Пирин  Румяна Стоилова, експерт във винопроизводството в Пиринския край. Зарязването на лозите се прави за повече берекет, виното да е в изобилие и бъдещата реколта през есента да е по-добра от старата. Като цяло има сериозни традиции за отбелязване празника на виното в Мелник, но те до голяма степен се припокриват с традициите в останалите региони на страната, уточни Стоилова. „При нас, ние избираме цар на лозето, който всъщност трябва да е по-заможен човек. Много често той се избира и спрямо  качественото вино, което прави“, допълни Стоилова. „В края на деня, след като мъжете са зарязали лозите, те се събират на една обща трапеза и пият, ядът и се веселят заедно за да почетат празника на виното. Със зарязването на гроздето днес и с отдаването на почит към него се смята, че е добра предпоставка за по-добро вино и по-добра реколта. Днес виното може да се консумира в умерени количества, хората трябва да му се насладят и да се почете този истински български празник, но без да се стига до крайности“, допълни Румяна Стоилова. \r\nЛора КАЛЧЕВА", "date": "2019.02.14", "title": "Румяна Стоилова, eксперт по винопроизводство: Зарязването на виното е предпоставка за по-добра реколта на есен"}
{"url": "http://www.focus-news.net/news/2019/02/14/2623600/darzhaven-arhiv-smolyan-navarshvat-se-143-godini-ot-rozhdenieto-na-rodopskiya-revolyutsioner-i-buditel-peyu-shishmanov-voyvodata.html", "text": "Навършват се 143 години от рождението на родопския революционер и будител Пею Шишманов – Войводата. Това съобщиха за  Радио „Фокус“ – Смолян  от Държавен архив – Смолян. Много са съхранените документи за войводата Пею Шишманов и за революционната организация от този период във фондовете на Държавен архив – Смолян. Пею Шишманов е роден на 14 февруари 1876 г. като втори син в семейството на известния през втората половина на ХІХ в. голям скотовъдец и горовладелец – един от карлуковските старейшини – Иван Кехая. Завършва начално образование в родното село при „стария учител”, както наричат брат му – Вълко Шишманов. Учи прогимназия в Пловдив, а през 1893 г. продължава в Одринската гимназия. На следващата 1894 г. се завръща в Пловдив, където през 1898 г. завършва гимназия. Записва се във Военното училище, но само след година е принуден да го напусне по здравословни причини. От 1900 до 1903 г. той работи като учител в родното село. Но основното в неговия живот е революцията. Още с идването му, основаното от Вълко Шишманов революционно братство става революционен комитет. Не е добър оратор по природа, но с тихият си глас, липсата на парадност, със силата на убеждението успява да привлече последователи. Неговият характер  много  точно описва Никола Гюмюшев в една своя записка: „…Пею няма оня буен, импулсивен характер на многото наши войводи… Напротив – скромността му бе отличителна черта. Повечето мълчалив, отмерен, търпелив и винаги с мнението си не изпреварваше, а чакаше другите да се изкажат. С това правеше впечатление на загадъчен мъдрец.”. Учителстването му върви успоредно с трескавата дейност по организиране на родопските комити. Пею Шишманов поема ръководството на Гюмюрджинския (Беломорски) революционен окръг (с 4 района – Смолянски, Златоградски, Гюмюрджински и Ксантийски). Това включва: военно обучение, революционно възпитание, снабдяване с оръжие, дисциплина. \r\nНа 8 май 1902 г. Пею Шишманов е избран за ръководител на местната революционна организация. Непосредствено след конгреса на “Петрова нива”, състоял се от 28 юни до 1 юли (нов стил) 1903 г.,  в местността „Св. Дух” над Карлуково се провежда нова революционна сбирка, известна като “Родопският конгрес”, на който Христо Караманджуков информира за взетите решения на “Петрова нива” по повод подготовката на предстоящо въстание. Присъстват представители на всички селски комитети. Взема се решение да не се вдига въстание в Ахъчелебийско поради липса на оръжие, да продължи четническата дейност, която с по-големи акции да затруднява и задържа турските войски, за да възпрепятства действията им срещу поборниците в Македония и Одринско. Избира се бойно тяло с председател Пею Шишманов, секретар – Никола Данаилов (Райково) и член Христо Караманджуков (Чокманово).  След като избухва Преображенското въстание в Одринско, в Славейно веднага пристигат турски войски. Изработен е план за защита на християнските села в Ахъчелебийско. И въпреки че до въстание тук не се стига, четниците успяват да задържат турските гарнизони, за да нямат възможност да вземат участие в потушаването на въстанието. След Хуриета (Младотурската революция за реформи) през 1908 г. четническото движение се разформирова. \r\nПо време на Балканската война през 1912 г. Пею Шишманов отново е на своя  пост. В нея той взема участие първо като доброволец, заставайки начело на един “летящ отряд”. По заповед на ІІ-ра Дивизионна област събира бивши четници и отрядът е включен като подкрепление към 4-та погранична рота на 6-та дружина на 21-ви средногорски полк. Под негово ръководство отрядът изпълнява заповедите на командира на дружината и извършва множество полезни действия в полза на българската войска в Родопската област, а през 1913 г. се присъединява към опълчението в Гюмюрджина. След Освобождението на Родопите Пею Шишманов се отдава на грижи по уреждане стопанските дела в обичаното от него Имарет дере. Заема се да постави в ред наследствените имоти и гори. Създава дъскорезница известна като „Пеювата бичкия”, а към нея по-късно и гатер. Живее в Асеновград, Пловдив, София.  Грижи се за своята многолюдна челяд – съпруга, четирима сина и една дъщеря. \r\nПею Шишманов умира на 11 ноември 1942 г. в Пловдив. Неговият верен съратник Христо Караманджуков, в некролога по този повод, го описва като „велик по душа” и „скромен по природа” българин, когото със заслугите на “политическото поприще” поставя редом до именитите родопчани с принос на “книжовното поле” – Христо Попконстантинов и Стою Шишков. \r\nНели ГЕРГЬОВСКА", "date": "2019.02.14", "title": "Държавен архив – Смолян: Навършват се 143 години от рождението на родопския революционер и будител Пею Шишманов – Войводата"}
{"url": "http://www.focus-news.net/news/2019/02/14/2623593/yulian-angelov-obedineni-patrioti-pazi-bozhe-ako-bsp-doyde-na-vlast-kakvo-chudo-shte-vidyat-balgarite.html", "text": "Пази Боже, ако БСП дойде на власт, какво чудо ще видят българите. Това каза секретарят на ПГ на „Обединени патриоти“ Юлиан Ангелов в реплика към Драгомир Стойнев за твърдението му за сделка между ДПС и ГЕРБ по време на дебатите за машинното гласуване в Изборния кодекс, предаде репортер на  Агенция „Фокус“.    \r\n„Г-н председател, г-н Стойнев, аз съм много притеснен, вие бяхте министър на ДПС. Ако някой е управлявал с ДПС, бяхте вие. Не знам какво морално право вие имате да бъдете съдник на нас патриотите“, заяви още Ангелов. Той посочи, че депутатите на БСП говорят за механична машина със зъбно колело и манивела и масльонка. „Вие не знаете къде се намирате. Това е истината и вие ще излизате да държите морално право машините. Защо спечелихте президентските избори?“, каза Ангелов. Той посочи, че се притеснява, че БСП се държи като опозиция с арогантно и надменно държание, нарушавайки правилника. „Пази Боже, ако дойдете на власт, какво чудо ще видят българите“, изтъкна Ангелов.  \r\nДеница КИТАНОВА", "date": "2019.02.14", "title": "Юлиан Ангелов, „Обединени патриоти“: Пази Боже, ако БСП дойде на власт, какво чудо ще видят българите"}
{"url": "http://www.focus-news.net/news/2019/02/14/2623596/kavarna-vze-uchastie-v-mezhdunarodnata-turisticheska-borsa-vakantsiya-i-spa-ekspo.html", "text": "Знакови лица от каварненските фестивали се включиха лично в популяризирането им по време на провеждащата се в София международна туристическа борса „Ваканция и СПА Експо”. Това съобщиха от пресцентъра на  Община Каварна . Илия Луков – създател на фолклорен фестивал \"С България в сърцето\" и талантливият певец Йордан Марков заедно с кмета на града Нина Ставрева поканиха участници и гости на туристическата борса да посетят Каварна и да станат част от празниците и фестивалите на града през тази година.   \r\nМинистърът на Туризма също посети щанда на Община Каварна, като пожела успех през предстоящия сезон. \r\n\"За Община Каварна е изключително удоволствие, че за трета поредна година е активен участник във\"Ваканция и СПА Експо\"- най- голямото туристическо изложение, което се провежда в България. На нашия щанд сме изложили рекламни материали, чрез които показваме на всички гости прекрасните кътчета на Каварна, удобните места за настаняване и предстоящите празници и фестивали, които ни очакват. Каварна е място не само за морски туризъм, а и за културно-исторически,спортен и селски туризъм. Участието ни в туристическото изложение има ефект. Доказателство за това е и непрекъснатият ръст по всички показатели в сектор туризъм през последните три години.\", заяви Нина Ставрева. \r\nВ първия ден на туристическото изложение бе и премиерата на новия филм \"Десет причини да посетиш Каварна\". \r\nИзложението ще продължи до 16 февруари.", "date": "2019.02.14", "title": "Каварна взе участие в международната туристическа борса \"Ваканция и СПА Експо\""}
{"url": "http://www.focus-news.net/news/2019/02/14/2623598/varna-44-godishna-zhena-e-zaginala-pri-pozhar-v-baraka-v-dvora-na-chasten-dom-v-oblastniya-grad.html", "text": "Около обяд на телефон 112 е постъпил сигнал за пожар, горящ в барака в двора на частен дом, намиращ се на ул. „Христо Македонски” във Варна. Това съобщиха от  ОДМВР - Варна . На място са изпратени два противопожарни екипа, които успяват да овладеят огъня и да потушат пожара. След погасяването на огъня е установено, че в бараката е загинала 44-годишна жена. По случая е образувано досъдебно производство. Изясняват се причините и обстоятелствата, довели до инцидента.", "date": "2019.02.14", "title": "Варна: 44-годишна жена е загинала при пожар в барака в двора на частен дом в областния град"}
{"url": "http://www.focus-news.net/news/2019/02/14/2623589/zam-glavniyat-prokuror-ivan-geshev-razsledvaneto-za-dimitar-zhelyazkov-ochite-e-pred-priklyuchvane.html", "text": "Разследването за Димитър Желязков-Очите е пред приключване. Това каза пред журналисти в Съдебната палата зам.-главният прокурор Иван Гешев за разкритата схема в 4 РУ за събиране на такса „спокойствие“, за която четирима служители бяха обвинени, предаде репортер на  Агенция „Фокус“ . „За да бъда по-конкретен събрани са всички необходими доказателства и са извършени всички възможни действия за приключване на делото“, обясни той. „Това, което предстои, е предявяване на окончателни обвинения на всички лица, които са привлечени към наказателна отговорност, по това дело и предявяване на делото. Тоест запознаване с материалите по делото от обвиняемите и защитниците“, уточни зам.-главният прокурор. „По българското законодателство това е процес, който може да продължи и кратко, и дълго. В зависимост от това дали защитниците и подсъдимите са добросъвестни или пък искат да попречат делото максимално бързо да влезе в съд“, коментира Гешев. „Прокуратурата ще направи всичко възможно, в рамките на законовите правомощия в НПК, максимално бързо делото да бъде внесено в съда, за което има всички необходими предпоставки“, заяви той. „Предстои на лицето да му бъдат предявени обвинения. Да му се даде възможност да даде обяснения, каквато е нормалната процедура. И след това делото да се внесе в съд. Смятам, че чисто технически това може да стане в съботния ден. Въпрос на преценка е на конкретните прокурори как ще процедират“, каза още зам.-главният прокурор. В отговор на въпрос ще бъде ли поискан постоянен арест за Димитър Желязков- Очите, той коментира: „Естествено, че ще поискаме“. В отговор на въпрос защо екстрадицията на Желязков е отнела 6 месеца, Гешев посочи: „Не мога да кажа, питайте турските власти“. „За всяка страна, която не е в ЕС, няма конкретни срокове. Това зависи от конкретната процедура, която в Турция е уредена по един начин, в Сърбия по друг, а в Русия по трети начин. Това е въпрос на вътрешно законодателство“, каза още зам.-главният прокурор.", "date": "2019.02.14", "title": "Зам.- главният прокурор Иван Гешев: Разследването за Димитър Желязков-Очите е пред приключване"}
{"url": "http://www.focus-news.net/news/2019/02/14/2623595/vladimir-putin-rusiya-iran-i-turtsiya-sa-saglasni-che-izteglyaneto-na-sasht-ot-siriya-shte-ima-pozitiven-efekt.html", "text": "Президентите на Русия, Иран и Турция се съгласиха, че изтеглянето на американските войски от Сирия ще доведе до положителен резултат. Това заяви руският президент Владимир Путин по време на тристранна среща на върха, предава  TACC . \r\n„По време на разговорите също така бе обсъдено как обявените планове на САЩ да изтеглят американски войски от североизточните райони на страната ще се отрази на развитието на ситуацията в Сирия.” Според нашето общо мнение това ще бъде положителна стъпка, ще помогне ще стабилизира положението в този регион на Сирия, където в крайна сметка контролът на законното правителство трябва да бъде възстановен. \" \r\nСпоред президента Владимир Путин в разговорите е било обсъдено предоставянето на хуманитарна помощ на сирийците и улесняването на завръщането на бежанците в домовете им. Путин отбеляза, че с подкрепата на страните от тройката Сирия е създала условия за настаняване на  1,5 милиона бежанци. \r\n\"Но за да се подобри коренно положението в Сирия, да се премахнат неотложните социални проблеми, да се съживи икономиката, разбира се, се нуждаем от колективните усилия на цялата международна общност\", добави Путин. в установяването на мирен живот, преодоляване на последиците от въоръжен конфликт. \" \r\nРуският лидер също каза, че Москва, Техеран и Анкара са се съгласили да предприемат допълнителни стъпки за стабилизиране на положението в Идлиб. \r\nРуският лидер заяви, че по време на тристранните разговори участниците са обсъдили начини за прилагане на руско-турския меморандум за зоната за деескалация в Идлиб. \r\n\"Ще отбележа, че иранските и турските колеги са готови да работят заедно, за окончателно снижаване на напрежението и да се стабилизира ситуацията в Идлиб. Ние се съгласихме да предприемем допълнителни стъпки по този въпрос\", добави той. \r\nСпоред Путин страните изхождат от факта, че \"поддържането на прекратяването на режима на военните действия не трябва да бъде в ущърб на усилията за борба с тероризма\". \"Създаването на зона за деескалация в Идлиб е временна мярка. Агресивните атаки от страна на терористите не трябва да остават ненаказани\", подчерта той. Вътрешнополитическо урегулиране \r\nВладимир Путин заяви също, че по време на преговорите президентите на трите страни обсъдиха въпроси, свързани с насърчаването на сирийския вътрешнополитически процес. \"Ние се съгласихме да работим заедно, за да помогнем за създаването възможно най-скоро на Конституционната комисия, която има за цел да разгледа основните аспекти на бъдещата държавна структура на Сирийската република\", каза той. \r\nРуският лидер припомни, че кандидатите за участие в комисията \"са предимно координирани със сирийското правителство и опозицията; сега е необходимо да се одобри списъкът на членовете на комисията и да се изработят регламенти за основните параметри на нейното функциониране\". \r\n\"Успехът на политическия процес в Сирия ще спомогне за по-нататъшното нормализиране на отношенията на Дамаск с арабските страни, за възстановяване на членството на републиката в Лигата на арабските държави и ще служи на интересите за укрепване на сигурността и стабилността в Близкия изток като цяло\", заключи Путин. \r\nРуският лидер благодари на президентите на Иран и Турция Хасан Роухани и Реджеп Тайип Ердоган за важните и продуктивни преговори. \"Убеден съм, че резултатите от срещата ще допринесат за по-нататъшна продуктивна работа в интерес на окончателното установяване на мир и стабилизиране на положението в Сирийската арабска република,\" каза той.  Юлиян Марков", "date": "2019.02.14", "title": "Владимир Путин: Русия, Иран и Турция са съгласни, чe изтеглянето на САЩ от Сирия ще има позитивен ефект"}
{"url": "http://www.focus-news.net/news/2019/02/14/2623602/pregled-na-mezhdunarodnite-novini-do-18-chasa-agentsiya-fokus.html", "text": "Депутатът от редиците на „Демократическа партия“ Еди Палока, който е и заместник-председател на парламентарната група на основната албанска опозиционна фракция, заля с боя премиера Еди Рама, предава  скопското електронно издание „Плюс инфо“ . \r\nПо искане на председателя на законодателното събрание Грамоз Ручи, служителите на Националната гвардия, които се грижат за сигурността в парламента, отстраниха Палока от залата. Отделно от това му е наложено десетдневна забрана да влиза в народното събрание. \r\nИнцидентът се случил, след като Рама направил забележка на лидера на опозицията Лулзим Баша, който говорил повече за „криминалното правителство“, отколкото за ратификацията на Протокола за членство на Македония в НАТО, като заявил, че „детето незнае какво прави и какво говори“ и че моментът не е подходящ за това, в светлината на трагедията край Карпалак и значението на точката от дневния ред. \r\nПри това Рама се извинил на председателя на македонския парламент Талат Джафери, който присъства на пленарното заседание. \r\nБаша използвал заседанието, за да призове за масовост на обявения антиправителствен протест на 16 февруари и освен другото заявил, че „днес сме на погребение на държавата“. \r\n***  Посланикът на Русия в България Анатолий Макаров счита, че перспективите за преминаване на газопровода „Турски поток“ през територията на нашата страна изцяло зависи от позицията на правителството. Той направи този коментар на официалната страница на руското посолство във „Фейсбук“, отговаряйки на въпрос на български гражданин, предава  ТАСС . \r\n„В момента наблюдаваме активни опити отвън да се предотврати възможността „Турски поток“ да мине през територията на България. Затова мога да кажа, че бъдещето на проекта зависи от това, доколко вашето правителство е готово да отстоява този проект както пред Европейската комисия, така и пред тези, които са против. От наша страна има готовност (за реализация на проекта в България)“, написа Макаров. \r\nРуската агенция припомня, че в началото на февруари министърът на енергетиката Теменужка Петкова обяви, че България е готова да въведе в експлоатация своята част от „Турски поток“ до границата със Сърбия до началото на 2020 година. Тя отбеляза, че решението за започване на строителството на газопровода е свързано с успеха на третата фаза на икономическия тест на проекта, който бе завършен в последния ден на януари, след което „Булгартрансгаз“ взе окончателно инвестиционно решение за реализацията на този проект и пристъпи към сключването на споразумения с участниците в него. \r\nПротив газопровода са САЩ. Държавният секретар Майк Помпео публично призовава потенциалните участници да се откажат от „Турски поток“, за да избегнат руското влияние в енергийната сфера, отбелязва още ТАСС. \r\n***  Във Венецуела се готви провокация с жертви, за да бъде оправдана силова акция отвън, заяви в четвъртък на брифинг официалният представител на руското министерство на външните работи Мария Захарова, цитирана от  ТАСС . \r\n„Под прикритието на хуманитарен конвой се готви провокация, включително с жертви“, подчерта Захарова. „И тя е нужна като предлог за силова акция отвън. Това трябва да е ясно на всички“. \r\nКакто отбеляза официалният представител на руското дипломатическо ведомство, „изглежда, организаторите и тук се объркаха“. „Възможността за военна интервенция е червена линия за цялата Латинска Америка и, общо взето, за цялата световна общност, която се счита за цивилизована“, обърна внимание тя. \r\n„Считаме, че е наложително да се въздържаме от стъпки и изявления, които биха могли да провокират ескалация на напрежението във Венецуела, по-специално, от всякакви призиви до въоръжените сили на Венецуела, които целят включването им във вътрешното гражданско противопоставяне“, заяви Захарова. „Няма да се уморим да повтаряме: задачата на световната общност е да способства намирането на разбирателство между различните политически сили във Венецуела“. \r\n***  Вицепрезидентът на САЩ Майк Пенс в четвъртък поиска от съюзниците на Вашингтон в Европейския съюз да излязат от иранската ядрена сделка и предупреди Иран с нови санкции, предава  AFP . \r\nВ изказване на конференция за Близкия Изток във Варшава, на която присъстват представители на Израел и арабските държави, Пенс обяви Иран за „най-голямата заплаха за мира и стабилността в Близкия Изток“ и обвини режима в Техеран, че замисля „нов Холокост“ със своите регионални амбиции. \r\n***  Със 130 гласа „за“ и нито един против, в присъствието на председателя на македонския парламент Талат Джафери, албанското законодателно събрание ратифицира присъединителния протокол за членство на Северна Македония в НАТО, предава  скопският телевизионен „Канал 5“ . \r\nТака Албания стана третата страна-членка на Северноатлантическия алианс, ратифицирала протокола след Гърция и Словения. \r\nДжафери изрази надежда, че до края на годината или началото на следващата процеса по ратификация на протокола ще бъде завършен във всички 29 страни-членки, с което Северна Македония официално ще стане 30-ия член на НАТО. \r\nЗадоволство от това, че албанският парламент е сред първите, ратифицирали документа, изразиха премиера на страната Еди Рама и председателя на парламента Грамоз Ручи. \r\nМалко преди гласуването на Протокола за присъединяване, сянката върху сесията хвърли инцидент, който беше на ръба на физическата конфронтация, когато опозиционният депутат от „Демократическата партия“ Еди Палока заля с черна боя Еди Рама, след което бе отстранен от парламентарната зала и получи десетдневна забрана за влизане в албанския парламент. \r\nПротоколът за пълноправното членство на страната в НАТО вече е ратифициран от Гърция и Словения, а до края на месеца се очаква ратификация на протокола в България и Словакия. Македония може да стане пълноправен член на НАТО през следващата пролет, ако до този момент всичките 29 членове на Алианса ратифицират протокола за присъединяване. \r\n***  Северноатлантическия алианс разглежда възможността за разширяване на своето присъствие в Черно море, като този въпрос е обсъден на неформална закуска в четвъртък с министъра на отбраната на Украйна Степан Полторак, съобщи генералният секретар на Алианса Йенс Столтенберг, цитиран от  ТАСС . \r\n„Имахме много хубава дискусия на закуска. Всички членове на НАТО подкрепят Украйна политически и практически. Разглеждаме какво още можем да направим. Имаме различни тръстови фондове, поддръжка в киберсигурността, сътрудничество в акваторията на Черно море. Обсъждаме възможността за разширяване на нашето присъствие в Черно море, където след няколко дни ще се проведат учения с участието на кораби на НАТО“, заяви той на пресконференция след края на заседанието на Съвета на НАТО в Брюксел. \r\nПри това той подчерта, че „Алианса вече значително увеличи присъствието си в морето, въздуха и на земя в рамките на подкрепата за Украйна“. \r\nПо неговите думи, министрите на отбраната са обсъдили цялостната ситуация в Украйна, включително инцидента в Азовско море през ноември 2018 година, Освен това, членовете на Алиансаса призовали Киев да продължи с провеждането на реформи  и конкретно да реализира препоръките на Венецианската комисия за образованието. \r\n*** Владимир Путин призова за мерки за пълното унищожаване на огнището  на тероризма в Сирия, предава  TAСС . \r\n„Русия, Турция и Иран трябва да обсъдят практически стъпки за елиминиране на терористичното огнище в провинция Идлиб.  Това заяви руският президент Владимир Путин на тристранната среща на върха в Сочи за урегулиране на конфликта в Сирия. \r\n\"В провинция Идлиб е възможно да се подкрепи прекратяването на военните действия, но това не означава, че трябва да се примиряваме с присъствието на терористични групи в района на Идлиб. Затова предлагам да разгледаме конкретни практически стъпки, които Русия, Турция и Иран биха могли да предприемат, за да унищожат напълно терористите“ - каза Путин. \r\nРуският лидер отбеляза, че режимът на прекратяване на огъня се наблюдава в почти цялата територия на Сирия, което е резултат от съвместните усилия на Москва, Анкара и Техеран. \r\n\"Тези срещи (във формата \" Астана \") допринесоха за постигането на напредък в нормализирането на положението в Сирийската арабска република. Днес прекратяването на военните действия се наблюдава в цялата страна, нивото на насилие постоянно намалява. И това е нашият конкретен съвместен, абсолютно положителен резултат.\" - каза Путин. \r\nТой също така счита, че е важно сирийската конституционна комисия да заработи възможно най-скоро. \r\nРуският лидер отбеляза, че дипломатите на трите страни, при съгласуване със страните в сирийския конфликт и ООН, са извършили сериозна работа по създаването на сирийската конституционна комисия. \"Важно е комисията да започне да функционира възможно най-скоро\", каза Путин. Хуманитарна подкрепа \r\n„ООН и цялата световна общност трябва да играят по-активна роля в предоставянето на хуманитарна помощ на сирийския народ, без да политизират този въпрос и да определят предварителни условия“, каза Путин. \r\nСпоред него около един милион сирийци все още се нуждаят от достъп до хуманитарна помощ. \"Надяваме се, че цялата международна общност, особено ООН и нейните специализирани агенции, ще играят по-активна роля в предоставянето на помощ на всички сирийци, които се нуждаят от такава, без политизация и предварителни условия\", заяви руският лидер. Американското изтегляне от Сирия \r\nРуският президент заяви още, че проблемите със сигурността в Североизточна Сирия в контекста на евентуалното изтегляне на американски войски от там трябва да бъдат решени единствено въз основа на стриктното спазване на суверенитета и териториалната цялост на Сирийската Арабската република. \r\n\"Необходимо е също така да се обсъдят перспективите за развитие на ситуацията в Североизточна Сирия, като се вземат предвид добре известните изявления на американски официални лица относно възможното изтегляне на американски войски от там\", каза Путин. \r\nСпоред президента на Руската федерация, по време на предишните си разговори с турския лидер Реджеп Тайип Ердоган в Москва през януари, страните са се съгласили, че \"проблемите със сигурността в Североизточна Сирия, както и в други части на страната, трябва да се решават единствено въз основа на стриктно спазване на суверенитета и териториалната цялост на републиката. \" \r\n*** Обявени са два дни на национален траур в Македония заради автобусната катастрофа край Тетово, съобщава македонският телевизионен  “Канал 5“  . \r\nОсвен македонските, днес флаговете на американското и германското посолства също са свалени наполовина. Телеграми със съчувствие и съжаление за инцидента днес пристигнаха от всички страни. Сред първите, които изразиха дълбоко съжаление, е гръцкото Министерство на външните работи, информира телевизионният канал. \r\n\"Ние дълбоко съжаляваме за трагичната автомобилна катастрофа на магистралата Скопие-Тетово. Мислите ни са за семействата на жертвите и техните близки. Изразяваме искрено съчувствие и солидарност с гражданите и правителството ”, пише в профила на гръцкото МВнР в социалната мрежа „Туитър“. \r\nБългарския премиер Бойко  Борисов е изразил съжаление за загиналите. \r\n С едноминутно мълчание за жертвите на катастрофата  правителството в Косово започна днешното му заседание. Новината, заедно с снимка от началото на заседанието, бе публикувана в социалната мрежа „Фейсбук“ от косовския премиер Рамуш Харадинай, който изказва съболезнования на  семействата, които са загубили своите близки. \r\nДнес бе съобщено, че са идентифицирани телата на загиналите, като повечето от тях са на млади хора. \r\nМеждувременно от фирмата превозвач „Друмо турс“ заявиха, че автобусите им са изправни и фирмата има лиценз за извършване на редовни автобусни превози между Скопие и Гостивар.", "date": "2019.02.14", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/14/2623605/dimitar-danchev-bsp-izpolzvat-se-izklyucheniyata-za-darzhavni-i-obshtestveni-porachki-za-da-se-izbegne-zakonat.html", "text": "Използват се изключения за държавни и обществени поръчки, за да се избегне законът. Това каза за предаването „Червена линия“ на  Радио „Фокус“  народният представител от „БСП за България“ и член на комисията по транспорт Димитър Данчев по повод предстоящото строителство на участък от АМ „Хемус“. Той припомни, че Министерството на регионалното развитие и благоустройството не възлага поръчка по закона за обществени поръчки, а ползва едно от изключенията, които законът предлага. „Това става, възлагайки поръчката на държавното дружество „Автомагистрали“. „Автомагистрали“ няма техническа възможност да извърши строителството на АМ „Хемус“. Дружеството разполага с 20 строителни машини, 107 работници и 25 инженери, експерти, одитори, счетоводители и юристи“, уточни той.  „За строителството на магистралата ще са нужни най-малко 50 проектанти и 700 работници. Не е ясно защо, след като дружеството не може да изпълни това не отива към обявяване на обществени поръчки за отделните етапи, които са обявени в рамките на решението на Министерски съвет. Очевидно е, че се избират конкретни фирми, а закона се заобикаля“, каза още той.  Списъкът предоставен от Министър Петя Аврамова показва ясно, че  цялата дейност, която би трябвало да е свързана с изграждането, на която и да е пътна отсечка, се възлага на външни договори. Отговорността по качеството на изпълнение на пътищата е на държавата, защото, когато тя поръчва и плаща нещо, тя трябва да го контролира, каза той и добави, че от качественото изпълнение на пътищата зависи нашата сигурност.  \r\nРосица АНГЕЛОВА", "date": "2019.02.14", "title": "Димитър Данчев, БСП: Използват се изключенията за държавни и обществени поръчки, за да се избегне законът"}
{"url": "http://www.focus-news.net/news/2019/02/14/2623609/burgas-dvizhenieto-v-oblastta-se-izvarshva-normalno.html", "text": "Движението в област Бургас се извършва нормално. Това съобщи за  Радио „Фокус“ – Бургас  дежурният от Областното пътно управление. Пътищата са сухи и нормално проходими. Температурите са положителни. \r\nИнтензивен е трафикът по централните улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. Натоварено е движението и в посока от и към най-големия бургаски комплекс „Меден рудник“. \r\nМария КУРТЕВА", "date": "2019.02.14", "title": "Бургас: Движението в областта се извършва нормално"}
{"url": "http://www.focus-news.net/news/2019/02/14/2623604/ramadan-atalay-dps-dragomir-stoynev-beshe-ministar-na-dps-i-ot-nasochvaneto-na-strelite-sreshtu-dvizhenieto-nyama-da-ima-polza.html", "text": "Драгомир Стойнев беше министър на ДПС и от насочването на стрелите срещу Движението няма да има полза. Това каза народният представител от ПГ на ДПС Рамадан Аталай по време на дебатите по Изборния кодекс и машинното гласуване и във връзка с изказването на Драгомир Стойнев за сделка между ГЕРБ и ДПС, предаде репортер на  Агенция „Фокус“.  Аталай разкритикува парламентарно представените партии, че не са дали възможност на всички български граждани да упражнят правото си на глас, отхвърляйки предложението на ДПС за гласуване извън ЕС. „За сделки като г-н Стойнев няма да говоря. Вас ви е страх от малцинствата. Дясната страна ви е страх от ромите, лявата страна разбрах, че ги е страх от циганите“, допълни още Аталай. Според него е важно всички български граждани да са убедени, че гласът им за БСП, ДПС и ГЕРБ е опазен и е отишъл точно там. „Затова е демократичният процес, колеги. За това се борим днес. Не се борим за тези пари, за които мисля, че много милеете и искате да ги вземете, г-н Стойнев. И вие бяхте министър на ДПС и в момента това, което вие се опитвате да насочите стрелите, омразата, да нажежите цялата общественост срещу ДПС, за да извлечете някакъв минимален дивидент, от който няма да имате никаква полза за обществото, за единението на нацията, за демократизирането на изборния процес, за направа на онзи Изборен кодекс, от който всички да излезем от тук с високо вдигнати глави. Ако има някой отвън да протестира, да му обясним защо го правим в момента така“, заяви още Аталай.  \r\nДеница КИТАНОВА", "date": "2019.02.14", "title": "Рамадан Аталай, ДПС: Драгомир Стойнев беше министър на ДПС и от насочването на стрелите срещу Движението няма да има полза"}
{"url": "http://www.focus-news.net/news/2019/02/14/2623599/pazardzhik-mestata-v-pochti-vsichki-restoranti-i-uveselitelni-zavedeniya-v-grada-sa-rezervirani-za-sveti-valentin.html", "text": "Местата в почти всички ресторанти и увеселителни заведения в Пазарджик вече са резервирани за предстоящия Празник на влюбените – Свети Валентин, показа репортерска проверка на  Радио „Фокус“ – Пазарджик . В някои от тях резервациите са направени още през януари. Част от ресторантьорите отбелязват, че са се постарали менюто в празничната вечер да бъде специално за влюбени – и като форма, и като вкус. Повечето увеселителни клубове залагат на свободната консумация, като също предлагат развлекателни програми, изпълнители на живо или DJ  и томболи с бутафорни награди. Традиционният вход за дискотеките се запазва.  Някои от нощните клубове предлагат тематично облакло за Деня на влюбените под наем, също така раздават и различни  предмети – сърца, чаши или картички.  В таверните се предлага жива музика и конкурс за най-добре танцуваща двойка или най-весела компания. Там предимно ще празнуват тези, които са решили да отбележат Трифон Зарезан. \r\nАлбена ЖИЛЕКОВА", "date": "2019.02.14", "title": "Пазарджик: Местата в почти всички ресторанти и увеселителни заведения в града са резервирани за Свети Валентин"}
{"url": "http://www.focus-news.net/news/2019/02/14/2623610/pavlin-kosev-asotsiatsiya-na-restorantyorite-i-hotelierite-varna-tsenite-na-kuvertite-v-restorantite-za-14-fevruari-varirat-mezhdu-25-i-50-lv-na-chovek.html", "text": "Цените на кувертите в ресторантите за 14 февруари варират между 25 и 50 лв. на човек. Това каза в интервю за  Радио „Фокус“ – Варна  Павлин Косев, председател на Асоциацията на ресторантьорите и хотелиерите във Варна. По думите му, варненските хотели и ресторанти могат да задоволят всеки вкус, като има по-ниско категорийни и по високо категорийни такива. „Много зависи дали има гледка самия ресторант, дали е на брега на морето. Всички тези незначителни малки детайли дават отражение на куверта, защото по високо категорийните ресторанти използват и по-скъпи продукти, използват сервизи на по-високо ниво“, съобщи Павлин Косев. Според него минималният куверт в ресторантите с по-малко звезди е 25 лв., а максималният куверт за празника в по-скъпите ресторанти варира между 45 и 50 лв. на човек. По думите му, подобна е ситуацията и в хотелите във Варненска област.„Пак зависи дали пакетната цена е със стандартна стая, дали е студио или апартамент. Зависи категорията на хотела. Цените варират средно, в 4 звезден хотел, с куверт около 50-60 лв., с включена нощувка и вечеря“, съобщи Павлин Косев. Той допълни, че свободни места за нощувки и резервации има и в последния момент, тъй като 14 февруари не е толкова масов празник като Нова Година и 8 март, когато напливът от клиенти е изключително голям. „Обикновено имаме по-ранни записвания, 3-4 седмици по-рано, но като цяло последните 4-5 дена са най-силни. Той не е такъв масов празник и 4-5 дни са достатъчни за резервация. Няма някаква истерии, да са пълни ресторантите и да има проблем с резервациите по време на празника“, каза още Павлин Косев. \r\nТой коментира също, че всеки хотелиер и ресторантьор се опитва да направи нещо различно и нетрадиционно за гостите си на 14 февруари. Косев допълни, че храната и обслужването са важни за впечатлението на клиентите, но правилната атмосфера ги печели и за бъдещи празници.  „Интересното е, че в хотелите има някои колеги, които пускат традиционно пакетни цени с нощувка и вечеря в ресторанта. Разбира се, всеки се опитва да е нещо по-различен, по-уникален в пакетната си цена – тематични вечери като меню, свещи, по-романтично като атмосфера“, заяви Павлин Косев. Самият той, даде пример с хотела, който той менажира, където специалната програма за влюбените двойки включва уединена вечеря на свещи в собствена стая. „Предлагаме, така наречения „романтичен сервиз“ в самите стаи на хотела. Организираме ресторантска маса, която слагаме в апартаментите, обличаме столовете със специална украса и сърца, на масата има икебана, свещи, в банята около ваната слагаме горящи свещи, на леглото украси от рози, които да подсилят атмосферата на 14 февруари и наистина да се създаде един малък празник за една влюбена двойка“, каза още Павлин Косев. Той посочи, че съществуват няколко групи празнуващи на 14 февруари. „Специално в туризма имаме и от двете категории клиенти. По ресторантите малко са по-банкетно настроени като функция. Другата категория са така наречената „Влюбена категория“, които празнуват романтично Свети Валентин. Част от тях ползват кувертите на стандартни ресторанти, тука банкетния вариант не е засегнат, защото празника е по-интимен и по-романтичен“, съобщи Павлин Косев. \r\nБояна АТАНАСОВА", "date": "2019.02.14", "title": "Павлин Косев, Асоциация на ресторантьорите и хотелиерите – Варна: Цените на кувертите в ресторантите за 14 февруари варират между 25 и 50 лв. на човек"}
{"url": "http://www.focus-news.net/news/2019/02/14/2623601/radosveta-filipova-ministerstvo-na-zdraveopazvaneto-ustanoveni-sa-oshte-12-sluchaya-na-morbili.html", "text": "Установени са още 12 случая на морбили в Разлог. Това съобщи на брифинг в Министерството на здравеопазването държавният експерт от Дирекция \"Здравен контрол\" Радосвета Филипова, предаде репортер на  Агенция „Фокус“ . „Днес ви съобщихме за пет случая на морбили, които са лабораторно доказани. Следобед имаме актуална информация за още 12 случая, които са пребивавали в Детско отделение по същото време. Три от тях са развили типична клинична картина на морбили. Това са деца във възрастовата група от пет месеца до девет години. Те са приети в периода от 1-ви до 14-ти февруари в Детско отделение на Разлог с различна диагноза – обикновено остра вирусна инфекция, пневмония, бронхиолит, такива диагнози, каквито са имали и другите три дечица, които са оттам“, обясни тя. „Всички деца са от този регион. Важното е, че тези деца са от издирените вече контактни, тоест от Детското отделение, за които ние Ви съобщихме от общия брой 145. Тъй като издирени се водят и контактните деца, които са били вътре в самото Детско отделение“, допълни Филипова. „С потвърждаване на диагнозата ние потвърждаваме лабораторно само първите случаи на взрив. Тоест към момента има лабораторно потвърдени тези пет случая, които ви съобщихме. Тези, които сега ви съобщаваме, те са с типична клинична картина и за тях също са изпратени проби късно днес. Те ще бъдат работени утре. Те ще са последните може би от този взрив, които ще потвърдим лабораторно. Тъй като когато взривът се развива, няма нужда от лабораторно потвърждение. Клиничната картина е типична. Но за нас са с диагноза морбили“, каза още тя. „От тези 12, които сега ви съобщавам, към настоящия момент е издирен имунозационният статус на 5 деца, тъй като три са в доимунизационна възраст, тоест те са под 13 месеца и още не подлежат на имунизация. Също така две деца, които са на три и девет години са имунизирани, но на останалите все още се издирва имунозационния статус“, допълни експертът. „Разпоредено е на управителя на болницата да затвори детското отделение. Да не се приемат и да не се изписват нови пациенти. Веднага РЗИ-Благоевград разпореди касаят освен издирването на контактните и издирването на всички неимунизирани лица до 18 годишна възраст, които подлежат на имунизация срещу морбили. Тъй като знаете, че първите заболели са именно такива. Те са подлежали на имунизация, но не са имунизирани, заради често боледуване. Осигурили сме достатъчно количество ваксини. Разпоредили сме имунизацията срещу морбили да се извършва с приоритет не само на тези, които подлежат на 13 месечна възраст и на 12 години, а и на тези, които сега ще бъдат издирени, като неимунизирани навреме или като липсваща имунизация. Тъй като се оказва, че има и такива, за които просто няма данни дали е изгубен имунизационния паспорт или са се местили от област в област. На този етап не може да се говори за епидемия. На този етап говорим за взрив, който най-вероятно има източник, внос от чужбина. Това е единственото възможно обяснение, тъй като знаете, че на територията на страната последните две години и повече въобще няма местен случай. Всички взривове, които се развиват са с внос от чужбина“, каза още тя.  \r\nТеодора ПАТРОНОВА", "date": "2019.02.14", "title": "Радосвета Филипова, Министерство на здравеопазването: Установени са още 12 случая на морбили"}
{"url": "http://www.focus-news.net/news/2019/02/14/2623603/otets-emiliyan-hram-sv-nikolay-chudotvorets-burgas-sv-kiril-dokazva-che-mozhe-da-slavi-boga-i-na-balgarski-ezik.html", "text": "Св. Кирил доказва, че може да слави Бога и на български език. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас по повод 1150 години от Успението на Св. Кирил Славянобългарски. „За да получи благословение и от римския епископ, като тогава не е настъпило още разделението между източната и западната църква, тогава църквата е била една и св. Кирил отива в Рим, за да получи благословението от римския епископ. Адриан II го приема и благославя книгите преведени вече на български език. Св. Кирил заедно с брат си св. Методий носят мощите на св. Климент като дар, които мощи са намерили на хазарската мисия“, добави отец Емилиян. По думите му след като са представени книгите е отслужена първата литургия на български език  и след това Кирил Славянобългарски се разболява в Рим. Отец Емилиян добави, че Кирил се подготвя 50 дни за своята кончина и приема великата схима, която представлява обет за мълчание, след което се сбогува с всички ученици и казва, че като ги целуне подред предава душата си на Бога. Свети Кирил е погребан в църквата Санта Клементе, където са били положени мощите, които той носи на Папа св. Климент. Опелото е извършено от епископ Адриан II с почести на римския епископ, които се отдават по време на погребението. „Дори папа Адриан II желаел да го постави в неговия гроб в църквата „Св. Петър“, но по молба на неговия брат св. Методий, св. Кирил бил погребан при мощите на св. Климент“, заяви отец Емилиян. По думите му св. Кирил е починал на 14 февруари 869 година в Рим.  \r\n„Ние знаем от неговото житие, че той е роден 827 година и умира на 42 години приемайки монашество и му е дадено името Кирил. Той е седмото дете в семейството на Лъв и Мария. Баща му е бил заместник областен управител на Солун и военноначалник“, добави отец Емилиян. Той посочи още, че св. Кирил съвсем от малък е бил възпитаван в православната християнска вяра и забелязан от своя учител Теоктист, той го взема в императорския двор в Константинопол, а след това го записва в тогавашния университет – Магнаурската школа. По думите му св. Кирил е завършил с отличен успех и е бил най-добрият студент, веднага му е дадено да управлява патриаршеската библиотеката на императора в Света София, като е наречен хартофилакс. Отец Емилиян допълни още, че Кирил се отличавал с много остър ум, изучавал всички светски науки и поради тези качества е назначен и за учител на самата школа, която завършва. Той е бил преподавател по философия и затова е наречен Константин Кирил философ. Отец Емилиян посочи, че той заслужава това име, защото се казва, че винаги, когато е спорил с противници на вярата, ги е надприказвал, оборвал е всички, които впоследствие го гледали с удивление. Св. Кирил не само ги обръщал в християнската вяра, защото те били мюсюлмани, но и мнозина се покръствали. \r\nМария КУРТЕВА", "date": "2019.02.14", "title": "Отец Емилиян, храм „Св. Николай Чудотворец“ – Бургас: Св. Кирил доказва, че може да слави Бога и на български език"}
{"url": "http://www.focus-news.net/news/2019/02/14/2623612/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. Нормално интензивен е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Проходими са пътищата в областта, пътните настилки са сухи. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в областния център. Натоварено е движението в града. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни. \r\nНатали СТЕФАНОВА", "date": "2019.02.14", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/14/2623614/veliko-tarnovo-usloviyata-za-patuvane-v-regiona-sa-normalni.html", "text": "Изсичат се храсти в участък от пътя между Полски Тръмбеш и Велико Търново. Чрез  Радио „Фокус“ – Велико Търново  от Областно пътно управление – Велико Търново призоваха шофьорите са внимателни. Дейностите се извършват в отсечката от км 88+050 до км 93+060 трябва да приключат до 15 февруари. Условията за пътуване в региона са нормални за сезона. Настилките са сухи, в по-усойните участъци има заледявания. Времето е предимно ясно, без валежи и намалена видимост. Нови въведени ограничения няма. Екипи на „Пътна полиция“ са разположени на входовете и изходите на Велико Търново, както и в по-натоварените участъци от първокласната и второкласна пътна мрежа. Прохода на Републиката е отворен за движение, но остава в сила опасността от падащи камъни.  Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Остава затворен поради свлачище  участък от пътя Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.02.14", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/02/14/2623615/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки навсякъде са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.14", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/02/14/2623606/tass-turskiyat-prezident-e-predlozhil-sledvashtata-sreshta-v-tristranen-format-za-siriya-da-se-provede-v-turtsiya.html", "text": "Турският президент Реджеп Тайип Ердоган направи в четвъртък предложение за провеждане на следващата тристранна среща на върха от астанския формат за Сирия в Турция, предава  TACC . \r\nСпоред Ердоган \"процесът от Астана не е алтернатива на преговорите в Женева\". \"Опитваме се да гарантираме, че (процесът) от Астана наистина функционира, когато този в Женева не функционира\", подчерта той. \r\nПредишната среща на лидерите на трите държави се проведе миналия септември в Техеран, припомня агенцията \r\nЕрдоган добави, че Турция, Русия и Иран в рамките на процеса от Астана възнамеряват да продължат борбата срещу различни провокации в Сирия. \r\n\"Ние се съгласихме да продължим да се противопоставяме на всички провокации в региона,\" каза турският лидер.  Юлиян Марков", "date": "2019.02.14", "title": "ТАСС: Турският президент е предложил следващата среща в тристранен формат за Сирия да се проведе в Турция"}
{"url": "http://www.focus-news.net/news/2019/02/14/2623613/aktualna-patna-obstanovka.html", "text": "Информация за състоянието на републиканските пътища \r\nкъм 17.30 часа, предоставена от  пресцентъра на Агенция \"Пътна инфраструктура\".   \r\nІ. Метеорологична обстановка: \r\nТемпературите са в интервала от –5° до +13°. Времето над страната е облачно. Слаб до умерен вятър духа в областите Благоевград, Бургас, Варна, Видин, Добрич, Кюстендил, Кърджали, Пазарджик, Перник, Плевен, Пловдив, Разград, Смолян, Търговище, Хасково и Ямбол. Дъжд вали в района на Исперих /обл. Разград/, а сняг в област Добрич. Пътните настилки са предимно сухи, по усойните и планински райони частично заледени, обработени и проходими при зимни условия. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по пожароизвестяването на тунела. Затворена е активната лента. Движението се извършва в изпреварващата лента. Срок до 15.02.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър-Ахелой от км 207+000 до км 212+000 се осъществява с повишено внимание поради ремонтни на асфалтовата настилка средната разделителна ивица. Участъкът е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява с повишено внимание поради подмяна на ограничителни системи /мантинели/. Участъкът е сигнализиран с пътни знаци. Срок до 15.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nПът III-623: Движението по път III-623 Дупница – Бобов дол от км 0+000 до км 11+400 се осъществява с повишено внимание поради ремонти дейности на асфалтовата настилка. Срок до 15.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 15.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.14", "title": "Актуална пътна обстановка"}
{"url": "http://www.focus-news.net/news/2019/02/14/2623607/rumyana-stoilova-vinoproizvoditel-prez-poslednite-godini-vizhdame-promyana-v-klimata-koyato-se-otrazyava-i-varhu-vinenite-sortove.html", "text": "През последните години виждаме промяна в климата, която се отразява и върху винените сортове. Това каза за  Радио „Фокус“-Пирин  Румяна Стоилова, винопроизводител от Мелник. Тя обясни, че пролетта е с умерено количество валежи в региона и с температури, около 20 градуса, а лятото е топло с малко валежи. По думите й в последно време лятото е много горещо, което е благоприятно за червените винени сортове, защото узряват добре, но има проблем при белите сортове от гледна точка на ароматите и недостига на вода. „Климатичните условия, характерни за региона по долината на река Струма, т.нар. „винен регион“, са предимно мека зима – температурите не падат много под 0 градуса, което не е предпоставка за измръзване на лозята, което е много важно, тъй като всички добре знаем, че при измръзване реколтата намалява и качеството не е такова, каквото трябва да бъде“, посочи Стоилова. Тя коментира, че и прекаленото количество дъждове също не се отразява особено добре на лозата, защото създават предпоставки за развитието на различни болести. \r\nСпециалистът заяви също, че регионите се различават един от друг на първо място по климатичните условия. „Например спрямо северния винен регион по поречието на река Дунав, зимата е доста по-студена, след това валежите са доста повече и там се развиват по-добре белите винени сортове. Разбира се, те имат и червени сортове, но в Южна България те са повече. По долината на река Струма най-разпространена е Широка Мелнишка лоза“, уточни тя. Винопроизводителят добави, че тук е разпространен и Руен, но въпреки това се отглеждат и Мерло, Каберне Совиньон, има насаждения и от Шира, също така има и малко насаждения от Мавруд, въпреки, че неговият произход е от региона на Пловдив. Румяна Стоилова допълни, че керацудата е бял винен сорт, характерен за санданско-петричкия регион. Тя отбеляза, че характерното при този сорт е, че е от фамилията на мускатовите сортове и е с доста приятен аромат. По думите й тези аромати са много деликатни при производството на вино и това е нещо, с което трябва да внимаваме. Стоилова обясни, че при белите вина задължително се отделят чепките от зърната, за да има ферментация само на зърната, за да се предпази гроздовата ферментация да не се окисли, тоест да не започне да покафенява. Тя посочи, че след ферментацията също има важен момент, тъй като при винопроизводителите в големите производства ферментира само сокът, докато в домашни условия много от хората държат джибрите в сока и е важно при самото отделяне да се внимава да не се окисли. Тя подчерта, че точно по тази причина се слага специална киселина, за да може да се предпазят ароматите и цвета на виното, тъй като при белите вина промените са по-видими отколкото при червените. \r\nСтоилова отбеляза, че в Благоевградския регион не е широко застъпено производството на десертни вина. Тя подчерта, че за производството на едно качествено червено вино има много тънкости. Стоилова обясни, че първото нещо, което е много важно е да имаме качествено грозде, тоест да не е загнило, да е добре узряло. Винопроизводителят посочи, че е важен моментът на гроздобера и неговата дата, защото от нея зависи след това каква технология избираме за даденото вино. „Ако искаме то да е по-плодово, съответно може да го съберем малко по-рано, тъй като температурите, на които се подготвя виното са по-ниски. Вече при по-тежките вина, когато искаме да се правят и е необходимо по-дълго отлежаване в бъчви, там може да се остави гроздето малко да презрее и температурите за подготовка са по-високи. При десертните вина се желае една по-висока зрялост и дори презряване на гроздето, за да може да има концентрация на захарите в гроздето, а това се отразява след това и на технологията, която се използва“, каза още тя. \r\nСпециалистът коментира, че Мелнишкият район е благоприятен за развитието на винопроизводството и неслучайно тази традиция в района е от дълго време. Според нея винопроизводителите трябва да се възползват от тези традиции и от климатичните условия в този регион, и съответно да подобряват качеството на продукцията си. По думите й сортът Широка мелнишка лоза е много подходящ за производството на розе. Тя обясни, че е чула за това от по-опитни и по-възрастни винопроизводители, след което е решила да опита и се е убедила в това твърдение. Стоилова отбеляза, че при производството на червени вина, това не е сорт, който дава чак толкова тежки вина, всички знаем славата на мелнишкото вино, но на базата на други сортове – каберне, мавруд, то няма такъв потенциал да се направи толкова тежко вино и заради това технологията за по-тежките вина е по-дълго да се задържат с джибрата или т.нар. „майка“, както някои я наричат, за да може да стане по-богато на феноли, да има по-добър цвят, докато при производството на розе, сокът с джибрата се държи от 24 до 36 часа, може и повече, но колкото повече се държи, толкова повече цветът става все по-наситен. Тя посочи, че при производството на вино основният въпрос е какво точно искаме да предложим на пазара и от там се избира и технологията за приготвяне. \r\nНатали СТЕФАНОВА", "date": "2019.02.14", "title": "Румяна Стоилова, винопроизводител: През последните години виждаме промяна в климата, която се отразява и върху винените сортове"}
{"url": "http://www.focus-news.net/news/2019/02/14/2623608/kmetat-nina-stavreva-sas-150-se-uvelichiha-realiziranite-noshtuvki-v-kavarna-prez-poslednite-tri-godini.html", "text": "Резултатите в туризма са прогресиращи. Всяка година бележим ръст, не само по отношение на броя на туристите, посетили Каварна, а и по броя на реализираните нощувки. Те се увеличиха с над 150% през последните три години. Това каза за  Агенция „Фокус“  кметът на Каварна Нина Ставрева на Международната туристическа борса „Ваканция и СПА Експо“. „Това означава, че посетителите удължават престоя си в Каварна, защото им харесва. 4-5 дни е средният престой на туристите“, заяви тя. „Община Каварна за поредна година взема участие в най-голямото Международно туристическо изложение „Ваканция и СПА Експо“ в София. Със всяко следващо участие нашият щанд става все по-богат“, коментира кметът. „На щанда си на изложението даваме възможност на всички участници да се запознаят с филма „10 причини да посетиш Каварна“. Да видят уникалните кътчета, историческите обекти и места за настаняване“, посочи Нина Ставрева. „С рекламни брошури представяме по-голямата част от хотелските комплекси и къщите за гости в Каварна“, обясни тя и допълни, че на щанда на общината на изложението посетителите могат да видят прекрасното каварненско вино „Калиакра“. „В Каварна има прекрасни условия не само за морски туризъм, а и за селски, за културно-исторически. Имаме вкусна добруджанска гозба и гостоприемни каварненци“, заяви кметът. „Не 10, има хиляди причини туристите да изберат Каварна. През „Фокус“ каним всички да го направят. Всеки да намери своите причини да се върне в Каварна“, каза още Нина Ставрева. \r\nБиляна ИВАНОВА", "date": "2019.02.14", "title": "Кметът Нина Ставрева: Със 150% се увеличиха реализираните нощувки в Каварна през последните три години"}
{"url": "http://www.focus-news.net/news/2019/02/14/2623617/smolyan-obraboteni-sreshtu-zaledyavane-sa-patishtata-prez-prohodite-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност, без валежи. Пътните настилки са предимно сухи, на места по високите и усойни части на проходите са мокри и се обработват срещу заледяване. Няма ограничения през проходите в област Смолян, с изключение на прохода „Пампорово“, където целогодишно и забранено движението на автомобили над 3,5 тона. Остава затворен и пътят от отклонението за НАО „Рожен“ посока Лъки до границата с ОПУ – Пловдив. Движението по пътя с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.14", "title": "Смолян: Обработени срещу заледяване са пътищата през проходите в областта"}
{"url": "http://www.focus-news.net/news/2019/02/14/2623618/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.02.14", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/02/14/2623620/aktsenti-v-sutreshniya-blok-dobro-utro-balgariya-po-radio-fokus-na-15-fevruari.html", "text": "Пред какви дилеми е изправена съседна Турция в навечерието на вота за местна власт, насрочен за 31 март? За залога на изборите и предизвикателствата пред съседката ни разговаряме с бившия генерален консул на България в Одрин Георги Димов.  \r\nОкончателните промени в Изборния кодекс скараха народните представители. Множество спорни точки и множество взаимни обвинения. Дебатите пренасяме и в ефира на сутрешния блок, а наши гости ще бъдат народният представител от ПГ на ГЕРБ Мануил Манев и депутатът от ПГ на „БСП за България“ Манол Генов.  \r\nМалко над 21 милиона лева е бюджетът, с който Община Пещера ще разполага тази година. Накъде ще бъдат насочени средствата и ще бъдат ли достатъчни за изпълнението на управленската програма? Отговорите търсим от кмета на Пещера Николай Зайчев.  \r\nВ минутите след 09.00 часа Денис Никифоров от  Радио „Фокус“-Пирин  ще ни срещне с композитора Пламен Мирчев, номиниран за наградите „Икар“ в категорията за авторска музика.  \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа на 15 февруари, с водещ Виктория Месробович - Кувенджиева.", "date": "2019.02.14", "title": "Акценти в сутрешния блок „Добро утро, България“ по Радио „Фокус“ на 15 февруари"}
{"url": "http://www.focus-news.net/news/2019/02/14/2623611/deputatite-othvarliha-predlozhenieto-na-bsp-za-prekratyavane-na-plenarnoto-zasedanie-i-nasrochvane-na-izvanredno-vav-vtornik.html", "text": "Депутатите отхвърлиха предложението на БСП за прекратяване на пленарното заседание и насрочване на извънредно във вторник, предаде репортер на  Агенция „Фокус“.  Предложението направи от името на група Кристиан Вигенин „Това, което правим е излишно в момента“, заяви още той, но предложението му бе отхвърлено. \r\nДеница КИТАНОВА", "date": "2019.02.14", "title": "Депутатите отхвърлиха предложението на БСП за прекратяване на пленарното заседание и насрочване на извънредно във вторник"}
{"url": "http://www.focus-news.net/news/2019/02/14/2623621/sporazumenieto-za-evropeyskiya-organ-po-vaprosite-na-truda-e-znachim-uspeh-za-grupata-na-sotsialistite-i-demokratite-v-evropeyskiya-parlament.html", "text": "Преговарящите от страна на Европейския парламент и Съвета постигнаха споразумение по предложението за създаване на Европейски орган по въпросите на труда (ЕОТ), чиято цел е да сложи край на трудовата експлоатация, да се справи с недекларирания труд в Европа и да гарантира справедливата мобилност  на работниците в целия ЕС. Докладчик в сянка  от страна на Групата на социалистите и демократите в Европейския парламент бе евродепутатът социалист Георги Пирински. Това съобщиха от  пресофиса на евродепутата . Пирински заяви, че създаването на ЕОТ е значително постижение за социалистите, тъй като те от много години призовават към създаването на такъв орган. ЕОТ ще предоставя информация на гражданите относно техните права и задължение, ще гарантира стриктното спазване на трудовите права, ще противодейства на трудовата експлоатацията и ще се бори срещу формите на  съвременно трудово робство на европейско равнище. Пирински подчерта, че по време на преговорите, Групата на социалистите и демократите е успяла да включи в мандата на ЕОТ и борбата с така наречете фирми „пощенски кутии“. Компаниите, които се опитват да заобиколят  плащането  на подходящо  възнаграждение на своите служители или да нарушат трудовите им права чрез злонамерени  практики‚ ще бъдат обект на инспекции и ще им бъдат налагани глоби във връзка с извършените неправомерни действия. За постигането на тези цели ЕОТ ще насърчава сътрудничеството между компетентните национални органи на доброволна основа.  \r\nВключването на социалните партньори в управителния съвет на новия орган е също ключово постижение от гледна точка на социалистите. Това определено ще помогне на ЕОТ да оправдае големите очаквания и надежди, които са му възложили. Органът ще започне работа през 2019 г. и се очаква да достигне пълния си оперативен капацитет до 2024 г. \r\nГласуването на резултатите от триалозите в Комисията по заетост и социални въпроси на Европейския парламент е предвидено за 19 февруари 2019 г., като ще бъде последвано от гласуване на пленарно заседание през месец април 2019 г.", "date": "2019.02.14", "title": "Споразумението за Европейския орган по въпросите на труда е значим успех за Групата на социалистите и демократите в Европейския парламент"}
{"url": "http://www.focus-news.net/news/2019/02/14/2623623/predstoyashti-sabitiya-v-stranata-za-15-fevruari-agentsiya-fokus.html", "text": "*** \r\nОт 16.00 часа пред сградата на Областната администрация президентът Румен Радев ще приеме строя на почетния караул в Хасково. По-късно в 16.15 часа в Драматично-куклен театър „Иван Димов (ул. “Отец Паисий” № 40) държавният глава ще участва и в дискусия с представители на регионалния бизнес.  \r\n*** \r\nОт 14.00 часа Министърът на младежта и спорта Красен Кралев и кметът на Стара Загора Живко Тодоров ще открият ремонтираната покрита лекоатлетическа зала в града, която се намира над стадион Берое. \r\n*** \r\nОт 09.00 часа Народното събрание ще проведе заседание.  \r\n*** \r\nОт 09.00 часа в  УМБАЛ „Св. Иван Рилски” световноизвестният неврохирург проф. Шарбел Монайе ще оперира заедно с доц. Станимир Сираков две български деца. \r\n*** \r\nОт 9.00 часа 9 състав на Специализирания наказателен съд ще гледа делото срещу Димитър Хр., Йордан Й. и др., обвинени в участие в ръководството на престъпна организация или група. \r\n*** \r\nОт 9.00 часа в Пункт за базиране Варна ще се проведе тържество по случай 10-та годишнина от вдигането на флага на минен ловец „Цибър”. \r\n*** \r\nОт 10.00 часа в Гранд Хотел София експерти ще коментират тенденциите на имотния пазар в столицата. \r\n*** \r\nОт 10.00 часа 5 състав на Специализирания наказателен съд ще гледа делото срещу Петър Ст., Боян Т., Бисер И. и др., обвинени в образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Поля П., Спасена Г. и др., обвинени в образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр. и др., обвинени в образуване и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д. и др., обвинени в образуване и ръководене на организирана престъпна група.  \r\n*** \r\nОт 10.00 часа в конферентната зала на Fulbright на бул. „Витоша“ 12 Асоциацията на европейските журналисти-България и Българо-американската комисия за образователен обмен Fulbright организират практически тренинг за професионалисти на тема „Как да претворяваме данните в журналистически истории“.  \r\n*** \r\nОт 10.00 часа 16 състав на Специализирания наказателен съд ще гледа делото срещу Виктор Б., Емил И., Ивайло П. и др., обвинени в образуване и ръководене на организирана престъпна група.  \r\n*** \r\nОт 11.00 часа в Национален пресклуб БТА Конфедерацията на автобусните превозвачи ще даде пресконференция.  \r\n*** \r\nОт 11.00 часа в Сити Марк Арт Център ще се състои предпремиерата на \"Предградие\" по пиесата на Ерик Богосян. След спектакъла ще има среща с екипа и възможности за интервюта. \r\n*** \r\nОт 11.00 часа в Интер Експо Център ще се проведе уъркшоп на тема „Дигитализацията - двигател за растеж на туризма“, организиран от Европейската комисия и Изпълнителната агенция за малките и средните предприятия (EASME). \r\n*** \r\nОт 11.30 часа в сградата на ГД „Национална полиция“ е предвидено изявление за медиите след Национално съвещание на ръководния състав на Министерството на вътрешните работи. \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав М., Крум Р., обвинени в образуване и ръководене на организирана престъпна група.  \r\n*** \r\nОт 14.00 часа в сградата на Агенция „Пътна инфраструктура“ се отварят офертите в обществената поръчка за избор на изпълнител за проектиране и строителство на 13,2 км от автомагистрала „Струма“, в участъка между Кресна и Крупник. \r\n*** \r\nОт 15.00 часа в зала „Родопи“ на Интер Експо Център в рамките на международната туристическа борса \"Ваканция и СПА Експо – 2019\" ще се проведе кръгла маса \"Туризъм - 2019\". \r\n*** \r\nОт 20.00 часа в зала 1 на НДК ще се състои концерт на английския музикант Tom Odell. \r\n*** \r\nОт 09.30 часа в сградата на Професионалната гимназия по туризъм \"Проф. д-р Асен Златаров\" ще се проведе тържествено откриване на патронният празник на училището.   \r\n*** \r\nОт 19.00 часа в залата на народно читалище „Просвета 1888“ – Поморие ще бъде представена комедията „Помощ, жена ми е луда!“ \r\n*** \r\nОт 14.00 до 16.00 часа в офиса на ПП ГЕРБ - Варна на ул. „Георги Бенковски” №1 Станислав Иванов, председател на комисията „Финанси и бюджет” към ОбС ще приема граждани. \r\n*** \r\nОт 17.30 часа в Зала 4 (Пресцентър) на Фестивален конгресен център (ФКЦ) във Варна ще се проведе среща на тема \"Как да вдигнем доходите веднага\", организирана от Сдружение \"Солидарна България\" и Колектив за обществени интервенции.  \r\n***  \r\nОт 10.30 часа в конферентата зала на стадион „Ивайло“ Красимир Балъков и „Етър“ ще дадат пресконференция преди подновяването на първенството на Първа лига.  \r\n***  \r\nОт 11.00 часа в Регионална библиотека „Петко Р. Славейков“ ще бъде открита изложба на мартеници, изработени от Клуб „Битова култура“ при НЧ „Надежда-1869“.   \r\n***  \r\nОт 11.30 часа в Малката зала на „ДКЦ 1 - В. Търново“ ще се проведе среща с доц. д-р Георги Пехливанов - най-новият гост - специалист на лечебното заведение.  \r\n***  \r\nОт 18.00 часа във филиал „Бузлуджа“ на РБ „Петко Р. Славейков“ ще се проведе Нощ на книгите за Хари Потър - глобална инициатива под надслов „Училище за магии и вълшебства Хогуортс“. Инициатива на издателство „Егмонт“.  \r\n***  \r\nО 18.00 часа в Клуб 7 ще се проведе представяне на книгата „Злостории“ на Явор Цанев .  \r\n***  \r\nОт 19.00 часа в МДТ „Константин Кисимов“ ще бъде представен спектакъла „Червило“.  \r\n*** \r\nОт 18.00 часа Куклена зала на ДКТ ще бъде представен спектакълът „Червената шапчица“.  \r\n*** \r\nОт 10.00 часа в залата на Община Кюстендил ще се проведе съвещание с кметовете и кметските наместници на малките населени места.   \r\n*** \r\nОт 11.00 часа в залата на читалище „Братство” Общината ще представи резултатите от проекта „Енергийна ефективност в многофамилни жилищни сгради“.  \r\n*** \r\nОт 14.00 часа в ОК „Дворец на културата“ - гр. Перник продължава серията от граждански диалози \"Европа в нашия дом\". Участие в срещата ще вземат кметът на Община Перник Вяра Церовска, зам.-министърът на образованието и науката Таня Михайлова и народните представители Красимир Велчев и д-р Александър Александров. \r\n*** \r\nОт 11.00 часа в Пресклуб на БТА – Плевен ръководството на Плевенската филхармония ще представи предстоящите най-големи събития с национално значение през 2019г.   \r\n*** \r\nОт 09.30 в Зала 2 на Окръжен съд ще се гледа делото на подсъдимите  Стефан М. и Петър А. Срещу Стефан М. е повдигнато обвинение за кражба на стойност 289 533 лева чрез заплахи и сила. Петър А. е обвинен за съучастие. Срещу Стефан М. е повдигнато обвинение и за незаконно притежание на огнестрелно оръжие. \r\n*** \r\nОт 11.00 часа в Джумая джамия ще се проведе Традиционното кафе на толерантността в Пловдив, което ще събере отново представители на различни религии. \r\n*** \r\nОт 18.00 часа в Градската художествена галерия „Дечко Стоев“ в Поморие ще бъде представена книгата „Икони от църквата „Преображение Господне“ в Поморие (ХV – ХХ в.)“ \r\n*** \r\nОт 10.00 часа в Детска градина \"Русалка-2\" ще се състои Открит урок по оказване на първа помощ. \r\n*** \r\nОт 13.30 часа в Зала 1 на Областна администрация Русе ще се проведе редовно заседание на Общото събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе. \r\n*** \r\nОт 08.30 часа в „Хилендарски метох“ ще се проведе музейно - образователна програма „Заветите на Апостола“ - специализирана беседа и занимателни игри. \r\n*** \r\nОт 12.00 часа в хотел „Родопи” ще се проведе обучение на тема „Комуникация с избирателя в условия на предизборна кампания”, съвместно с Фондация „Фридрих Науман“. \r\n*** \r\nОт 17.30 часа в зала 202 на Младежкия център на бул.  „България” 41 ще се проведе лекция за методите на за обезболяване на раждането в рамките на кампанията „Акушерките близо до майките”. \r\n*** \r\nОт 13.30 часа в Актовата зала на СУ \"Йоан Екзарх Български\" ще се проведе втората дискусия на проф. д-р Добромир Добрев с ученици от училището и от ПГСАГ на тема \"Европейското превъзходство\".", "date": "2019.02.14", "title": "Предстоящи събития в страната за 15 февруари (Агенция „Фокус“)"}
{"url": "http://www.focus-news.net/news/2019/02/14/2623625/stara-zagora-s-prizovi-mesta-byaha-udostoeni-balerinite-na-baleten-tsentar-gratsiya.html", "text": "С четири първи, две втори и едно трето място бяха удостоени балерините от Балетен център „ Грация” в седмото издание на Националния конкурс “Път към славата“ в София, каза за  Радио „Фокус”  ръководителят на школата Алла Ангелова. Тя поясни, че две от първите места са в стил „Характерен танц“ за постановката „Лебедова песен“ и за трио Грузински танц „Самаия“. Другите две първи места са в стил „Модерен танц“ за трио „Молитва“ и група за танца „Устрем“. \r\n„Балерините ни получиха и специални покани за участие в международни танцови конкурси в Римини – Италия, Лидо ди Йезоло – Венеция, Италия и Слънчев бряг – България”, каза Ангелова. \r\nСлавяна ГАЙДАРОВА", "date": "2019.02.14", "title": "Стара Загора: С призови места бяха удостоени балерините на Балетен център „Грация”"}
{"url": "http://www.focus-news.net/news/2019/02/14/2623627/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-1.html", "text": "Интензивен е трафикът за товарни автомобили на изход на ГКПП „Капитан Андреево“ и ГКП „Дунав мост 1“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония и Гърция трафикът е нормален на всички гранични контролно-пропускателни пунктове.", "date": "2019.02.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 1“"}
{"url": "http://www.focus-news.net/news/2019/02/14/2623626/burgas-v-grada-se-provede-simvolichen-protest-sreshtu-promenite-v-izborniya-kodeks-koito-se-glasuvat-v-narodnoto-sabranie.html", "text": "В града се проведе символичен протест срещу промените в Изборния кодекс, които се гласуват днес в Народното събрание, предаде репортер на  Радио \"Фокус\" -Бургас . Протестът бе организиран от Движение България на гражданите, ПП \"Зелените\", Демократи за силна България и \"Да, България\". На мястото на протеста присъстваха общинският съветник Живко Табаков, както и другите членове на Инициативния комитет \"За развитие на местната демокрация\" - Иво Баев, Стоян Грозев, Даниела Божинова (председател).", "date": "2019.02.14", "title": "Бургас: В града се проведе символичен протест срещу промените в Изборния кодекс, които се гласуват в Народното събрание"}
{"url": "http://www.focus-news.net/news/2019/02/14/2623619/tsveta-spasova-obshtina-velingrad-hotelierskiyat-ni-bransh-e-na-dosta-visoko-nivo-imame-mesta-za-nastanyavane-za-vsyako-predpochitanie.html", "text": "Хотелиерският бранш в града е на доста високо ниво. Това каза за  Агенция „Фокус“  Цвета Спасова, началник отдел „Икономическа политика“ в Община Велинград на Международната туристическа борса „Ваканция и СПА Експо“. „Базата е с около 5500 легла. 5-звездните ни хотели са шест, 4-звездните са 13. Имаме места за настаняване за всяко предпочитание и за всеки джоб“, заяви тя. „За трета поредна година Велинград се представя със самостоятелен щанд на изложението. За втора година щандът е дизайнерски оформен“, посочи Цвета Спасова. „Различното тази година е, че ще направим две томболи. Като награди, освен традиционните за Велинград спа пакети, имаме два ваучера за полет с делтапланер над града“, обясни тя и допълни, че томболата ще се тегли на 15 февруари в 15.00 часа и на 16 февруари в 16.00 часа. „Тази година програмата ни на изложението предизвика фурор, и министър Николина Ангелкова беше впечатлена. Клубът ни по спортни танци „Импулс“ се представи с три двойки. Най-малките бяха на 7 годинки“, коментира тя. „Акцентираме върху поддържането на имиджа си като СПА столица на Балканите. Миналата година отбелязахме 10 години от връчването на този приз. Не е важно да спечелиш приза, а да надграждаш. Има много какво да се работи“, каза още Цвета Спасова. \r\nБиляна ИВАНОВА", "date": "2019.02.14", "title": "Цвета Спасова, Община Велинград: Хотелиерският ни бранш е на доста високо ниво, имаме места за настаняване за всяко предпочитание"}
{"url": "http://www.focus-news.net/news/2019/02/14/2623624/", "text": "Президентите на Ислямска република Иран, Руската федерация и Република Турция в четвъртък изготвиха съвместно изявление в края на тристранната среща за мир в Сирия в руския град Сочи, представено от иранското електронно издание  Iran Front Page . \r\nСледва пълният текст на изявлението (без редакторска намеса): \r\nПрезидентът на Ислямска република Иран Хасан Роухани, президентът на Руската федерация Владимир Путин и президентът на Република Турция Реджеп Тайип Ердоган се събраха в Сочи на 14 февруари 2019 г. за тристранна среща на високо равнище. \r\nПрезидентите: \r\n1.Обсъдиха настоящата обстановка  в Сирия, като направиха  преглед на развитието след последната им среща в Техеран на 7 септември 2018 г. и подчертаха решимостта си да засилят тристранната координация в светлината на техните споразумения. \r\n2.Подчертаха силния и постоянен ангажимент към суверенитета, независимостта, единството и териториалната цялост на Сирийската арабска република, както и съгласно целите и принципите на Устава на ООН. \r\n3.Подчертаха, че тези принципи трябва да бъдат универсално уважавани и че никакви действия, предприети независимо от кого, не трябва да ги подкопават. \r\n4.Отхвърлиха всички опити за създаване на нови реалности на място под претекст за борба с тероризма и изразиха решимостта си да се противопоставят на сепаратистките намерения, насочени към подкопаване на суверенитета и териториалната цялост на Сирия, както и на националната сигурност на съседните страни. \r\n5.В тази връзка отбелязаха, че решението на САЩ за изтегляне на силите им от Сирия, ако бъде приложено, ще бъде стъпка, която ще спомогне за укрепването на стабилността и сигурността в страната в съответствие с горепосочените принципи. \r\n6.Разгледаха детайлно ситуацията в зоната за деескалация Идлиб  и изразиха сериозна загриженост от опитите на терористичната организация „Хаят Тахрир-аш-Шам“ да увеличи контрола си над района и се съгласиха ефективно да противодействат на тези опити, както и да предприемат конкретни стъпки за намаляване на нарушенията в зоната за деескалация чрез пълно прилагане на споразуменията за Идлиб, включително Меморандума за стабилизиране на ситуацията в зоната за деескалация от 17 септември 2018 г. Те също така потвърдиха решимостта да продължат сътрудничеството, за да се елиминират в крайна сметка „Ислямска държава“ и Фронта „Ан Нусра“и всички други лица, групи, и образувания, свързани с „Ал Кайда“ или „Ислямска държава“, и други терористични групи, определени от Съвета за сигурност на ООН. \r\n7.Обсъдиха положението в североизточната част на Сирия и се съгласиха да координират своите дейности, за да гарантират сигурността, безопасността и стабилността в тази област, включително чрез съществуващите споразумения, като същевременно зачитат суверенитета и териториалната цялост на страната. \r\n8.Отново потвърдиха убеждението си, че не може да има военно решение на сирийския конфликт и че то може да бъде разрешено единствено чрез политически процес, ръководен от Сирия и принадлежащ на Сирия, подпомаган от ООН в съответствие с Резолюция 2254 на Съвета за сигурност на ООН. \r\n9.Потвърдиха решимостта си да се улесни създаването на Конституционната комисия възможно най-скоро, включително чрез съгласуване на нейния състав и изготвяне на препоръки за нейния процедурен правилник въз основа на работата, извършена от трите страни. В тази връзка те подчертаха значението на продължаващото взаимодействие и координация със страните в сирийския конфликт и със специалния пратеник на Генералния секретар на ООН за Сирия Гейр  Педерсен. \r\n10.Приветстваха успешното развитие на второто взаимно освобождаване на задържани лица в рамките на усилията на съответната работна група. Освобождаването, което се състоя на 24 ноември 2018 г. и 12 февруари 2019 г., представлява важен принос на формата от Астана за изграждане на доверие между страните в сирийския конфликт и създаване на необходимите условия за напредък на политическия процес. \r\n11.Подчертаха необходимостта от продължаване на усилията, за да се помогне на всички сирийци да възстановят нормалния и спокоен живот, както и да се облекчат техните страдания. Във връзка с това те призоваха международната общност, особено ООН и нейните хуманитарни агенции, да увеличат помощта си за Сирия, като предоставят допълнителна хуманитарна помощ, възстановявайки хуманитарните инфраструктурни компоненти, включително съоръжения за водоснабдяване и електроснабдяване, училища и болници. \r\n12.Подчертаха значението на създаването на условия за безопасно и доброволно завръщане на бежанците и вътрешно разселените лица (ВРЛ) в първоначалните им места на пребиваване в Сирия. Те оцениха положително взаимодействието с всички заинтересовани страни, включително Службата на Върховния комисар на ООН за бежанците (ВКБООН), и потвърдиха готовността си да продължат тази координация. \r\n13. Съгласиха се да възложат на своите представители задачата да проведат следващата международна среща за Сирия в Астана през април 2019 г. \r\n14.В допълнение към сирийския въпрос, обсъдиха последните развития в света, както и тяхното сътрудничество в различни области и решиха да засилят съвместните проекти. \r\n15.Осъдиха неотдавнашната терористична атака в Иран (провинция Систан-Балуджистан). Президентът на Руската федерация Владимир Путин и президентът на Република Турция Реджеп Тайип Ердоган изразиха съболезнования на семействата на жертвите на това нападение и съчувствие към народа и правителството на Ислямска република Иран. \r\n16.Решиха да проведат следващата тристранна среща на върха в Република Турция по покана на президента на Република Турция Реджеп Тайип Ердоган. \r\n17.Президентите на Ислямска република Иран и Република Турция изразиха искрената си благодарност към президента на Руската федерация Владимир Путин за домакинството на Тристранната среща на върха в Сочи.  Юлиян Марков", "date": "2019.02.14", "title": "Iran Front Page (Иран): Изявление на президентите на Иран, Русия и Турция от срещата в Сочи"}
{"url": "http://www.focus-news.net/news/2019/02/14/2623630/burgas-predstoi-otbelyazvane-na-60-godishniya-yubiley-na-gimnaziyata-po-turizam-v-grada.html", "text": "В 09.30 часа на 15 февруари, петък, с тържествено откриване ще започне патронният празник на Професионална гимназия по туризъм „Проф. д-р Асен Златаров“ – Бургас. Това съобщиха от пресцентъра на  Община Бургас . Училището ще отбележи 134 години от рождението на видния български учен проф. д-р Асен Златаров. През настоящата 2019 г. то празнува и своя 60-годишен юбилей. На двата повода са посветени няколко събития. В „Ден на отворените врати“ за ученици и гости са предвидени различни мероприятия. Ще се проведе състезание по професии, което ще протече в четири направления: за „Най-добър млад готвач“ „Най-добър сервитьор“; „Най-добър млад хлебар – сладкар“ и „Най-добра бизнес идея“. По време на състезанието ученици, изучаващи френски език, ще презентират вкусна френска рецепта. Освен това, ще бъдат открити изложби, посветени на „Световното културно наследство“ и „Архитектурата на Бургас. Емблематични сгради“; „Биологията – интересна и достъпна“ – със сглобяване на модели на органични молекули и изложба на биологични модели. Предстои провеждането и на викторини: „Историческо пътешествие“; „Ние и нашето училище“; „Програмирането е забавно“; „Забавна езикова работилница“ и други. След приключване на състезанието по професии и другите планирани занимателни събития, от 12.00 часа ще има награждаване на призьорите в различните състезания.", "date": "2019.02.14", "title": "Бургас: Предстои отбелязване на 60-годишния юбилей на гимназията по туризъм в града"}
{"url": "http://www.focus-news.net/news/2019/02/14/2623616/aa-turtsiya-ne-zhelae-nova-humanitarna-kriza-v-siriya.html", "text": "Турция не желае възникването на  нова хуманитарна криза в Сирия, заяви в четвъртък турският президент Реджеп Тайип Ердоган по време на тристранната среща за Сирия в Сочи, предава  Анадолската агенция (АА) .  \r\n\"Не искаме нова хуманитарна криза и нови трагедии да възникнат нито в Идлиб, нито в други региони на Сирия,\" каза Ердоган на пресконференция със своят руски и ирански колега след тристранна среща на върха за Сирия в руския град Сочи. \r\nЕрдоган заяви, че Турция ще продължи да изпълнява ролята си по споразумението за зоната за деескалация в Идлиб. Той призова също сирийския режим да спазва споразумението за прекратяване на огъня. \r\n\"Надеждите за политическо решение на сирийската криза се появяват, както никога досега\", каза той. \r\nТурската загриженост е да се осигури териториалната цялост на Сирия и да се прочисти от терористични групировки от сирийския  град Манбидж, подчерта президентът. \r\nТой се надява, че сирийската конституционна комисия ще бъде сформирана \"възможно най-скоро\", така че сирийският народ да може да определи собственото си бъдеще. \r\nПрезидентът обяви, че следващият кръг на тристранната среща между лидерите на Турция, Русия и Иран ще се проведе в Турция в следващите месеци. \r\nЕрдоган, руският му колега Владимир Путин и иранският президент Хасан Роухани се срещнаха за първи път в Сочи през 2017 г. \r\nТурция, Русия и Иран са държави гарант, които постигнаха споразумение за прекратяване на огъня в Сирия през декември 2016 г., което доведе до преговорите в Астана, протичащи паралелно с преговорите в Женева, припомня агенцията.  Юлиян Марков", "date": "2019.02.14", "title": "AA: Турция не желае нова хуманитарна криза в Сирия"}
{"url": "http://www.focus-news.net/news/2019/02/14/2623622/stara-zagora-samodeytsi-ot-narodno-chitalishte-sveti-kliment-ohridski-1858-posetiha-obshtinata-za-da-pozdravyat-raboteshtite-tam-s-praznika-na-lozarya-trifon-zarezan.html", "text": "Самодейци от Народно читалище „Свети Климент Охридски 1858“ посетиха Община Стара Загора, за да поздравят работещите там с празника на лозаря Трифон Зарезан. Това съобщиха от пресцентъра на  Общината . \r\nПосрещна ги  Делян Иванов, секретар на Община Стара Загора. По стара традиция с пита хляб и бъклица вино те  пожелаха здраве и берекет.  \r\n„Благодарим Ви, че отново сте тук. Пожелавам Ви да сте много здрави и все така да пазите българските традиции и да ги предавате на поколенията. Ние ще Ви помагаме“, каза Делян Иванов. \r\nПосле той поведе кръшното хоро, което се изви във фоайето на Общината. \r\nПразникът продължи с шествие по старозагорските улици до сградата на НЧ „Климент Охридски 1858\". Там от 12.30 часа започва музикалният спектакъл „Вила се лоза винена\", който се провежда за тридесети път. По традиция ще бъде ритуално зарязана Орфеевата лоза.  \r\nПървият празник, славещ Трифон Зарезан, акарджанското читалище прави през далечната 1989 г. Огромна помощ за съхраняване на народните обичаи около Деня на св. Трифон оказва  тогавашния старозагорски митрополит Панкратий.  \r\nОт 18 часа в залата на читалището започва Общоградска младежка Трифониада с викторини, игри, много смях и настроение. В 18.30 часа ще се проведе изборът на Цар Лозан и Царица Лозана.", "date": "2019.02.14", "title": "Стара Загора: Самодейци от Народно читалище „Свети Климент Охридски 1858“ посетиха Общината, за да поздравят работещите там с празника на лозаря Трифон Зарезан"}
{"url": "http://www.focus-news.net/news/2019/02/14/2623631/nimh-prevalyavaniya-ot-snyag-shte-ima-glavno-prez-noshtta-i-do-obyad-maksimalnite-temperaturi-utre-shte-sa-mezhdu-1-i-6.html", "text": "През следващото денонощие ще преобладава облачно време. Превалявания от сняг ще има главно през нощта и до обяд, ще са предимно слаби, по-обилни и на повече места ще са в планините. По Черноморието и покрай Дунав преваляванията ще са от дъжд и мокър сняг. С умерен, в Източна България до силен вятър от север-североизток ще нахлува студен въздух. Минималните температури ще са предимно между минус 3° и 2°, максималните – между  1° и 6°, по-високи по долното поречие на Струма. Атмосферното налягане ще се задържи без съществена промяна - ще е по-високо от средното за месеца. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  \r\nНад Черноморието ще е предимно облачно и главно в часовете преди обяд ще има превалявания от дъжд. Ще духа умерен и силен вятър от север-североизток. Максимални температури между  4° и 6°. Температурата на морската вода е 6-7°. Вълнението на морето ще е 3-4 бала. \r\nНад планините ще е предимно облачно, мъгливо и ще превалява сняг. Със силният североизточен вятър ще има условия и за снегонавявания. Максималната температура на височина 1200 метра ще е около минус 4°, на 2000 метра – около минус 10°.  \r\nВ събота над източните райони все още през по-голямата част от деня облачността ще е значителна, но вече без валежи, а вятърът ще остане умерен. Над Западна и Централна България облачността ще намалее до предимно слънчево. Вятърът ще отслабне и ще се ориентира от запад-северозапад. Дневните температури ще се повишат. В неделя и понеделник ще бъде предимно слънчево. Вятърът и в източните райони ще отслабне. Минималните температури ще са най-често около нулата, дневните - ще се повишават още и в понеделник ще са между 10° и 15°.", "date": "2019.02.14", "title": "НИМХ: Превалявания от сняг ще има главно през нощта и до обяд, максималните температури утре ще са между  1° и 6°"}
{"url": "http://www.focus-news.net/news/2019/02/14/2623632/stara-zagora-s-dvoyno-poveche-potrebiteli-nad-kapatsiteta-si-raboti-tsentarat-za-obshtestvena-podkrepa-v-kazanlak.html", "text": "Център за социална рехабилитация и интеграция на деца и Център за обществена подкрепа са две от целия спектър социални услуги на Община Казанлък, управлявани от Сдружение „Бъдеще за децата”, които се развиват твърде динамично през последните години, каза за  Радио „Фокус“  Мария Гинева, директор на Сдружението. Тя поясни, че Центърът за обществена подкрепа стартира като услуга в общността, която обхваща широк диапазон от целеви групи, семейства и деца, които имат нужда от подкрепа в определен етап от живота си. Над 700 са случаите, по които е работил екипът на центъра през последните пет години. В центъра работи екип от социални работници, психолози, логопед. Децата, които обслужват центърът са от различни семейства, които са в рискова ситуация, деца които са настанени в приемни семейства, осиновени, такива с поведенчески проблеми или деца, които имат комуникативни проблеми и родителите търсят помощ. Центърът е разкрит с капацитет 60 места, а към момента той работи с почти двойно повече потребители. \r\nЗа двата центъра финансирането е държавно, осигурено от Община Казанлък. \r\nБлагодарение на проект на Община Казанлък предстои през 2019 година да бъде разкрит към сдружение „Бъдеще за децата“ и спешен прием, в който деца, които са изведени спешно, да могат да бъдат настанявани. Ще бъде разкрита и т.нар. Синя стая, предназначена за изслушане на деца претърпели насилие или са били свидетели на такова.  \r\nСлавяна ГАЙДАРОВА", "date": "2019.02.14", "title": "Стара Загора: С двойно повече потребители над капацитета си работи Центърът за обществена подкрепа в Казанлък"}
{"url": "http://www.focus-news.net/news/2019/02/14/2623628/burgas-obshtinata-se-predstavya-na-mezhdunarodno-turistichesko-izlozhenie.html", "text": "Община Бургас и тази година участва в най-важното събитие в календара на туристическата индустрия в България, което всяка година привлича водещи компании от страната и света – „Ваканция и СПА Експо“. Това съобщиха от пресцентъра на  Общината . Международното изложение „Ваканция и СПА Експо“ се провежда в три дни, от четвъртък до събота, от 14 до 16 февруари 2019 г., в Интер експо център- София. Ефективният и удобен формат на международната борса е чудесна възможност за демонстрация на новостите, за обмен на актуална информация в тенденциите на туристическите пазари в България, на Балканите и по света. Това е и мястото за установяване на ползотворни контакти и изграждане на перспективни партньорства.", "date": "2019.02.14", "title": "Бургас: Общината се представя на международно туристическо изложение"}
{"url": "http://www.focus-news.net/news/2019/02/14/2623633/zhivko-tabakov-obshtinski-savetnik-v-burgas-iskame-da-izrazim-nedovolstvoto-si-ot-sluchvashtoto-se-narodnoto-sabranie-gotovi-sme-da-preminem-kam-protestni-deystviya.html", "text": "Искаме да изразим недоволството си от случващото се народното събрание, готови сме да преминем към протестни действия. Това каза общинският съветник Живко Табаков по време на символичния протест в Бургас срещу промените в Изборния кодекс, които се гласуват в Народното събрание, предаде репортер на  Радио \"Фокус\" - Бургас . По думите му текстовете се ограничават до това да се обжалват изборите при съмнения за фалшифициране. \"Много се увеличава квотата и за преференциален вот. Това означава, че един общински съветник, народен представител или евродепутат няма да има силен мотив да се състезава. В Бургас, примерно, 1600 гласа ще се необходими в момента, за тези местни избори. През 2015 година в надпреварата за преференциален вот бяха необходими 110 гласа. Между 110 и 1600 разликата е голяма и аз като общински съветник съм го изпитвал. Мога да кажа, че бях кандидатът с най-голяма преференция и не можах да събера 1600. Това означава, че оттук нататък, както бъде наредена листата, така ще изглежда и Общинския съвет\", заяви Табаков. Според него електронното гласуване също ще отпадне. \"Тези неща, когато ги сборуваме, отиват към Венецуела\", коментира Табаков и добави, че не изключва възможността в събота да бъде организиран голям протест. \"С всички необходими документи, не само с нашите симпатизанти, но и с всички граждани, които се чувстват свободни и считат, че демокрацията трябва да бъде водеща в нашата държава\", отбеляза Табаков.", "date": "2019.02.14", "title": "Живко Табаков, общински съветник в Бургас: Искаме да изразим недоволството си от случващото се народното събрание, готови сме да преминем към протестни действия"}
{"url": "http://www.focus-news.net/news/2019/02/14/2623637/the-new-york-times-sasht-imat-sekretna-programa-da-provalyat-iranskata-kosmicheska-programa.html", "text": "Администрацията на Тръмп е задействала  \"тайна програма\", за да саботира космическата програма на Иран, пише авторитетният американски вестник  The New York Times , цитирайки настоящи и бивши служители на администрацията  под условие за анонимност. \r\nНеназованите източници разкриха впечатляващи подробности за тайната програма и я описаха като част от разширяваща се кампания на САЩ за подкопаване на военните начинания на Иран и изолиране на неговата икономика. \r\nДлъжностните лица описаха широкообхватни усилия, създадени още при президента Джордж Буш-младши, за доставка на дефектни части и материали в иранските вериги за снабдяване с части за ракетната програма. Програмата е била активна още в началото на администрацията на Обама, но бе улеснена през 2017 г., когато Майк Помпео пое поста на директор на ЦРУ и осигури допълнителни средства за нея. \r\nПодчертавайки дватата опита на Иран да изстреля сателити, които се провалиха само за няколко минути през изминалия месец, източниците заявиха, че е невъзможно да се измери точно успеха на секретната програма, която никога не е била обявявана публично. \r\nТехеран се опита да изстреля космически спътник на 5 февруари след неуспех през януари. \r\nИранският министър на информацията и съобщенията Мохамед-Джавад Азари Джахроми каза, че първият сателит не е успял да достигне необходимата скорост в третия етап на изстрелването. \r\nСтатистиката показва, че 67% от иранските изстрелвания в орбита са се провалили от 2008 г. насам, което е удивително голям брой в сравнение с 5% неуспех в света за подобни изстрелвания в Космоса. \r\nЦентралното разузнавателно управление на САЩ (ЦРУ) отказва да коментира дали става дума за саботаж. \r\nВашингтон обеща да остане \"безмилостен\" в натиска си върху Иран, за да спре неговата ракетна програма, след като Ислямската република показа  нови балистични ракети дни след тестване на крилата ракета в събота. \r\nОтговаряйки на  американските критики към програмата на Техеран за балистични ракети иранският президент Хасан Роухани, заяви по време на митинга по случай 40-годишнината от Ислямската революция \"Ние не поискахме и няма да поискаме разрешение за изстрелване на ракети. Ще продължим нашия военен и отбранителен път\", подчерта президентът на Иран, цитиран от изданието.  Юлиян Марков", "date": "2019.02.14", "title": "The New York Times:  САЩ имат секретна програма да провалят иранската космическа  програма"}
{"url": "http://www.focus-news.net/news/2019/02/14/2623635/plovdiv-ohranitel-na-stroitelen-obekt-e-bil-otkrit-martav-vav-furgon-v-tsar-simeonovata-gradina-nyama-danni-za-nasilie.html", "text": "Охранител на строителен обект е бил открит мъртъв във фургон в Цар Симеоновата градина в Пловдив. Това съобщи за  Радио „Фокус“-Пловдив  говорителят на ОДМВР. Мъжът е на 69 години, няма данни за насилствено причиняване на смъртта му. Сигналът е получен тази сутрин, около 08.10 ч. \r\nЦветана ТОНЧЕВА", "date": "2019.02.14", "title": "Пловдив: Охранител на строителен обект е бил открит мъртъв във фургон в Цар Симеоновата градина, няма данни за насилие"}
{"url": "http://www.focus-news.net/news/2019/02/14/2623638/rositsa-topalova-etnograf-tam-kadeto-e-otryazano-lozeto-se-poliva-s-vinoto-ot-minalata-godina-a-kogato-se-pravi-trapeza-v-sredata-se-slagat-tri-lozovi-prachki-i-kitka-bosilek.html", "text": "Празнуваме Трифон Зарезан. Това каза за  Радио „Фокус“ – Бургас  Росица Топалова от Етнографския музей в Бургас. По думите й на днешния ден лозарите ритуално търсят Трифон Зарезан и го призовават да дойде в техните лозя, като изричат заклинание да се роди толкова много грозде, че да скрие от погледите им дори самия светец. „Легендата разказва, че Свети Трифон бил лозар. Стараел се е, копаел е лозето от 3 до 7 пъти, полагал е големи усилия, за да може лозето му да дава добра реколта“, добави Топалова. Тя каза, че веднъж Свети Трифон забравил магарето си, не го завързал добре и магарето отишло и прегризало почти цялото лозе. Свети Трифон се ядосал, като взел една сопа и набил животното. По думите й той започнал да се притеснява, че на следващата година прегризаното лозе няма да даде добра реколта, но за негова изненада точно тогава лозето дало изключително изобилен плод. Росица Топалова допълни още, че Трифон Зарезан открил тайната, че зарязаното грозде ражда повече и съжалил, че е наказал магарето и за утешение и успокоение на съвестта си решил да сподели това и с останалите хора. Топалова добави, че след като Трифон Зарезан разказал на хората, те започнали да зарязват лозята си. Тя посочи още, че днес всеки сам подрязва лозето си, като сутринта е закусил обилно, за да предизвика изобилен плод, отива на лозето, обръща се на изток, прекръства се три пъти и реже три пръчки от лозето. „Там, където е отрязано, се полива с виното от миналата година, а когато се прави трапеза на лозето, в средата се слагат три лозови пръчки от отрязаните и китка босилек, завързани с червен конец“, посочи още Топалова. Тя уточни, че на този ден непрекъснато се търсят поводи кой за какво да почерпи и че на площада се прави голямо хоро, което се играе от всички независимо дали са лозари или не. \r\nМария КУРТЕВА", "date": "2019.02.14", "title": "Росица Топалова, етнограф: Там, където е отрязано лозето, се полива с виното от миналата година, а когато се прави трапеза, в средата се слагат три лозови пръчки и китка босилек"}
{"url": "http://www.focus-news.net/news/2019/02/14/2623636/burgas-hudozhnichkata-daniela-stoykova-s-izlozhba-masleni-platna-vav-velingrad-zimni-prikazki.html", "text": "Една от най-младите, но същевременно бързо развиващи се художнички у нас – Даниела Стойкова, гостува във Велинград със самостоятелна изложба на тема „Зимни Приказки“. Това съобщиха от пресцентъра на  Община Бургас . Авторката ще присъства на откриването на изложбата в „Арте Спа и Парк Хотел“ – Велинград на 23 януари. Експозицията се състои от 20 маслени платна на зимна тематика. Даниела Стойкова за цикъла „Зимни Приказки“: „Идеята за този цикъл в мен се зароди в Италия, преди година, където  мечтаех за Коледа, за любовта, която носи между хората, за снега, за планината. За студа и топлината вкъщи, за топлината в сърцата. За идеята за семейство. Мечтаех за уютната къщичка в планината затрупана под снега. Тази светлина исках да пресъздам в картините си. Търсих да нарисувам това място от мечтите, където е зима, но изглежда топло. Както в сънищата, когато дори да сънуваме сняг, никога не е студено, защото сме в топлото легло. Цикъла пресъздава магията на зимата, нейната романтична, приказна гледна точка. Смятам, че картините ми създават това настроение и го предават на хората, могат да им донесат светлината, за която мечтая аз и мечтаем всички.“ Даниела Стойкова е родена на 4 септември 1990 г. Първата си самостоятелна изложба открива в столицата на модата – Милано. „Не беше никак лесно да направя точно първата си самостоятелна изложба в Милано, в Италия, която е средище на изкуството в Европа“, споделя младата художничка. „Конкуренцията е огромна, и трябва да носиш много други качества освен самия талант, това да се занимаваш в изкуство, като цяло е голямо предизвикателство.“Преди това тя участва в доста колективни изяви заедно с други художници, сред които печели наградите: Награда от конкурса Food Art – Bellinzago, и наградата „Sigillo“ за значителни постижения в областта на живописта към галерия „La riseria“ в Новара, Италия.", "date": "2019.02.14", "title": "Бургас: Художничката Даниела Стойкова с изложба маслени платна във Велинград – „Зимни Приказки“"}
{"url": "http://www.focus-news.net/news/2019/02/14/2623634/stoyan-dertliyski-obshtina-kyustendil-prioritet-tazi-godina-e-izgrazhdaneto-na-posledniya-etap-ot-obshtinskiya-rehabilitatsionen-i-spa-tsentar.html", "text": "Тази година в приоритетите на общината е залегнало осъществяването на последния етап от изграждането на общинския рехабилитационен и СПА център. Това каза за  Агенция „Фокус“  Стоян Дертлийски от Дирекция „Култура“ към Община Кюстендил на Международната туристическа борса „Ваканция и СПА Експо“. „Съвместно с общинския хотел искаме да затворим услугата нощувка и балнео процедури“, обърна внимание той. „Ежегодишно на изложението представяме Община Кюстендил в партньорство с местния бизнес, ангажиран с туризма, членове на Асоциацията на хотелиерите и ресторантьорите“, посочи Стоян Дертлийски. „Община Кюстендил тази година е най-големия щанд. С колегите от бизнеса се стараем да представим общината по най-подходящия начин, така че да туристите да си спомнят за нас, да ни опознаят“, коментира той. „Всяка година наблягаме на празниците, които вече са емблема на града- Празникът на черешата, избирането на Кюстендилска пролет, Празника на плодородието, „Панагия““, заяви Стоян Дертлийски. „С Регионалния музей, с Отдел „Култура“, с колегите от местния бизнес правим така че да надграждаме името на града като познат балнеоцентър още от римско време“, каза още той. \r\nБиляна ИВАНОВА", "date": "2019.02.14", "title": "Стоян Дертлийски, Община Кюстендил: Приоритет тази година е изграждането на последния етап от общинския рехабилитационен и СПА център"}
{"url": "http://www.focus-news.net/news/2019/02/14/2623640/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite.html", "text": "Пропаднал участък затруднява движението между селата Селище и Стокитев участъка при  км 11+675. Мястото е обезопасено и сигнализирано, а укрепването ще продължи до 28 февруари. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са предимно сухи, като има и мокри участъци –  в по-усойните места. В прохода Шипка остава в сила забраната за товарни автомобили над 12 тона. Други въведени ограничения в областта няма. Времето е предимно ясно, без валежи и намалена видимост. Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. Пропаднал участък затруднява движението в участък от пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да шофират с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.14", "title": "Габрово: Пропаднал участък затруднява движението между селата Селище и Стоките"}
{"url": "http://www.focus-news.net/news/2019/02/14/2623629/plovdiv-v-selo-izbeglii-praznuvaha-trifon-zarezan-i-denya-na-pchelarya.html", "text": "В село Избеглии, община Асеновград, празнуваха Трифон Зарезан и Деня на пчеларя. Това съобщи за  Радио „Фокус” – Пловдив  кметът на селото Йордан Райчев. И тази година най-добрите местни домашни вина и ракии премериха вкус и сили в конкурса за най-добро избеглийско вино, най-добра избеглийска ракия и най-добър избеглийски мед. На победителите бяха връчени награди. \r\nПразничната програма започна с литургия за здраве и берекет и традиционно зарязване на лозята в лозовия масив на селото. \r\nЦветана ТОНЧЕВА", "date": "2019.02.14", "title": "Пловдив: В село Избеглии празнуваха Трифон Зарезан и Деня на пчеларя"}
{"url": "http://www.focus-news.net/news/2019/02/14/2623643/rumen-hristov-sds-vsichki-upravlyavashti-se-opitvat-da-pravyat-promeni-v-izborniya-kodeks-v-tyahna-polza-no-obiknoveno-tova-se-sluchva-v-tyahna-vreda.html", "text": "Всички управляващи се опитват да правят промени в Изборния кодекс в тяхна полза, но обикновено това се случва в тяхна вреда. Това каза за обзорното предаване „Това е България“ на  Радио „Фокус“  председателят на СДС проф. Румен Христов по повод приетите на второ чете промени в Изборния кодекс, засягащ преференциалният вот. „Самият факт, че вчера се заседава посред нощ, както и че днес точката тече на разглеждане в парламента, а Правната комисия приема и променя текстове, означава, че се бърза, че се случва хаос, който, може би, не е случаен. Цели се в хаоса да се прокарат текстове, които демократичната общност няма да приеме и подкрепи. Когато си мислиш, че правиш нещо, което ще ти помогне да спечелиш служебно изборите, ядосваш избирателя и се получава обратното“, каза още лидерът на СДС.  \r\nПроф. Румен  Христов допълни, че има три варианта за явяването на СДС на предстоящите европейски избори – самостоятелно, в широка дясна коалиция или в консервативно-патриотичен алианс.  \r\nЦоня СЪБЧЕВА", "date": "2019.02.14", "title": "Румен Христов, СДС: Всички управляващи се опитват да правят промени в Изборния кодекс в тяхна полза, но обикновено това се случва в тяхна вреда"}
{"url": "http://www.focus-news.net/news/2019/02/14/2623639/zakonodatelyat-utvardi-tekstovete-za-porednite-nomera-na-partiite-i-koalitsiite-i-preferentsiite-v-byuletinata.html", "text": "Законодателят утвърди текстовете за поредните номера на партиите и коалициите и преференциите, предаде репортер на  Агенция „Фокус“ . Приетите текстове бяха заложени в Изборния кодекс на второ четене. Съгласно приетите текстове лицевата част на бюлетината  ще съдържа квадратче за поставяне на знак \"X\" или \"V\", отразяващ волята на избирателя, срещу името на партията, коалицията или инициативния комитет, който може да e до  100. Депутатите утвърдиха и номерата върху кръгчетата в бюлетината, които отразяват преференцията.  Номерът на всяко отделно кръгче, с който е регистриран кандидатът в кандидатска листа на партия или коалиция ще бъде плюс 100. \r\nДеница КИТАНОВА", "date": "2019.02.14", "title": "Законодателят утвърди текстовете за поредните номера на партиите и коалициите и преференциите в бюлетината"}
{"url": "http://www.focus-news.net/news/2019/02/14/2623646/kardzhali-detskiyat-i-mladezhki-parlament-provede-praznik-v-tsentara-na-grada-pod-nadslov-zapechatano-s-lyubov-po-sluchay-denya-na-vlyubenite.html", "text": "Детският и младежки парламент към Общински детски комплекс-Кърджали проведе празник в центъра на града под надслов „Запечатано с любов“ по случай Деня на влюбените, предаде кореспондент на  Радио „Фокус“ . Учениците от Детския и младежки парламент, които са изработили две рамки за снимки – една стандартна и една във формата на сърце, са се вдъхновили за празника от идеята, че „Любовта е вечна“. Влюбени, приятели и всички, които искат да запечатат спомена от този ден, си правиха селфи и общи снимки близо до паметника на Васил Левски в центъра на града и получаваха пожелание за здраве и любов. Снимките се качват на страницата на Детския и младежки парламент във „Фейсбук“, от където могат да се изтеглят. \r\nДарина ДЕЕНИЧИНА", "date": "2019.02.14", "title": "Кърджали: Детският и младежки парламент проведе празник в центъра на града под надслов „Запечатано с любов“ по случай Деня на влюбените"}
{"url": "http://www.focus-news.net/news/2019/02/14/2623645/predstoyashti-mezhdunarodni-sabitiya-za-15-fevruari-agentsiya-fokus.html", "text": "*** Започва Мюнхенската конференция по сигурността  \r\n***  Среща на министрите на отбраната на Германия и САЩ \r\n***  Среща на държавния секретар на САЩ Майк Помпео с Федерика Могерини – специален представител на ЕС по външната политика и сигурността \r\n***  Посещения на държавния секретар на САЩ Майк Помпео \r\n***  Решение на премиера Педро Санчес за евентуално провеждане на предсрочни парламентарни избори в Испания след отхвърлянето на предложения от лявото правителство бюджет \r\n***  Владимир Путин Приема президента на Беларус Александър Лукашенко \r\n***  30 години от изтеглянето на съветските войски от Афганистан \r\n***  Протест по повод 20 години от ареста на лидера на ПКК Абдулах Йоджелан \r\n***  Краен срок за постигане на споразумение за финансиране на граничната сигурност \r\n***  Работнически протест в подкрепа на Хуан Гуайдо  \r\n***  Втори ден на китайско-американските търговски преговори \r\n***  Започва процес срещу лидера на „жълтите жилетки“ за организиране на неразрешен протест", "date": "2019.02.14", "title": "Предстоящи международни събития за 15 февруари  (Агенция \"Фокус\")"}
{"url": "http://www.focus-news.net/news/2019/02/14/2623641/yavor-bozhankov-bsp-upravlyavashtite-obezsmislyat-preferentsialniya-vot-ne-znam-zashto-gerb-podkrepyat-predlozhenieto-na-dps-a-oshte-po-malko-obedinenite-patrioti.html", "text": "Управляващите обезсмислят преференциалния вот, не знам защо ГЕРБ подкрепят предложението на ДПС, а още по-малко „Обединените патриоти“. Това каза народният представител от ПГ на „БСП за България“ Явор Божанков по време на дебатите по Изборния кодекс на второ четене и във връзка с предложенията за преференциите, предаде репортер на  Агенция „Фокус“ . „Имайте смелост и се изправете и го кажете, защото това е предложението на ДПС, но не зная защо ГЕРБ го подкрепя. Още по-малко не зная защо колегите така наречени патриоти подкрепят това предложение на ДПС. Най-накрая трябва да стане ясно на техните избиратели, че те са едно цяло“, обясни депутатът.  \r\nБожанков се аргументира, че управляващите обезсмислят вота на 2, 5 млн. българи, които ясно са изразили на референдум, че искат да гласуват за личности. „Ако погледнете статистиката ще видите, че от 1 до 2 млн. души използват преференциален вот. Това е единственият мажоритарен елемент в системата в момента. Съжалявам колеги от ГЕРБ, но и тези малко хора в България ,които са останали и вярват, че вие сте някаква европейска и демократична партия и те ще се откажат от вас с това отнемане на правата на гражданите“, заяви Божанков. Той посочи, че ако досега в област Велико Търново на един кандидат са били нужни около 2-3 хил. преференции, за да мести с преференции, сега биха били нужди 15 хил. преференции. За евродепутат над 150 хил. преференции. По този критерий нито един човек нямаше да влезе в българския парламент или в европарламента с преференция“, подчерта още депутатът.  \r\nДеница КИТАНОВА", "date": "2019.02.14", "title": "Явор Божанков, БСП: Управляващите обезсмислят преференциалния вот, не знам защо ГЕРБ подкрепят предложението на ДПС, а още по-малко „Обединените патриоти“"}
{"url": "http://www.focus-news.net/news/2019/02/14/2623649/sport-medvedev-pobedi-verdasko-v-roterdam.html", "text": "Тенис: Данийл Медведев продължава да впечатлява с изявите си от началото на сезона. Руснакът се класира за четвъртфиналите на турнира в зала в Ротердам, след като победи с 6:2, 7:5 испанския ветеран Фернандо Вердаско. \r\nМедведев, който миналата седмица спечели четвърта титла в кариерата си, триумфирайки в зала в София, е спечелил 13 от изиграните 15 двубоя през сезона. В следващия кръг той ще срещне победителя от двубоя между Жо-Вилфред Цонга и изненадата Талон Грийкспоор.", "date": "2019.02.14", "title": "Спорт: Медведев победи Вердаско в Ротердам"}
{"url": "http://www.focus-news.net/news/2019/02/14/2623653/aleksandar-simov-bsp-ako-gerb-pretsakat-nay-golyamata-si-zvezda-i-preferentsialen-kandidat-spas-garnevski-mislili-li-sa-koy-shte-chete-deklaratsii-sreshtu-bezbozhnite-komunisti.html", "text": "Ако ГЕРБ прецакат най-голямата си звезда и преференциален кандидат Спас Гърневски, мислили ли са кой ще чете декларации срещу безбожните комунисти. Това каза народният представител от ПГ на „БСП за България“ Александър Симов по време на дебатите по Изборния кодекс и във връзка с преференциите, предаде репортер на  Агенция „Фокус“ . „Искам да се обърна към представителите на ГЕРБ в тази зала, колкото и да са малко. Вашата най-голяма парламентарна звезда е преференциален кандидат, говорим за Спас Гърневски. Ако прецакате него, кой всеки петък ще чете декларации срещу безбожните комунисти. Мислили ли сте за това“, заяви още Симов. Депутатът заяви, че политиците са накарали хората да видят какво е политическа свобода, а сега се готвят политически решетки. \"Това няма да ни бъде простено\", допълни той.  \r\nОт своя страна депутатът от ГЕРБ Димитър Лазаров заяви, че от патетичното му изказване и намесването на дясно и ляво, остава с впечатление, че са си решили проблема с водача на листата на предстоящия евровот - 15-15. \"Него ли ще направите водач\", допълни още Лазаров.   \r\nДеница КИТАНОВА", "date": "2019.02.14", "title": "Александър Симов, БСП: Ако ГЕРБ прецакат най-голямата си звезда и преференциален кандидат Спас Гърневски, мислили ли са кой ще чете декларации срещу безбожните комунисти"}
{"url": "http://www.focus-news.net/news/2019/02/14/2623651/17-sa-ustanovenite-sluchai-na-morbili-obzor.html", "text": "17 са вече установените случаи на морбили. Пет от тях са потвърдени лабораторно в Националната референтна лаборатория към НЦЗПБ. В четвъртък следобед РЗИ-Благоевград докладва в Министерството на здравеопазването за установени 12 контактни лица – деца между 5-месечна и 9-годишна възраст, чиято клинична картина съответства на заболяването, от общо 145 издирени контактни лица. Лабораторните резултати на тези 12 пациента се очаква да бъдат готови в петък в късния следобед, но и на този етап медицинските специалисти са на мнение, че става въпрос за морбили. Това обяви на брифинг д-р Радосвета Филипова, държавен експерт в дирекция „Здравен контрол“ в Министерството на здравеопазването.  \r\nМинистерството разпореди на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, в т.ч. и затваряне на детското отделение на МБАЛ-Разлог, където е осъществен контактът.  \r\nНа всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  \r\nОт Министерството на здравеопазването посочват, че всички лекари на територията на страната следва да подходят с особено внимание към пациенти със съмнение за морбили.  \r\nМинистерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.  \r\nД-р Филипова уточни, че към момента не става въпрос за епидемия, а за епидемичен взрив.", "date": "2019.02.14", "title": "17 са установените случаи на морбили (ОБЗОР)"}
{"url": "http://www.focus-news.net/news/2019/02/14/2623650/iskren-veselinov-vmro-nyama-da-podkrepim-fakticheskoto-otmenyane-na-preferentsiyata.html", "text": "Няма да подкрепим фактическото отменяне на преференцията. Това каза народният представител от ПГ на „Обединени патриоти“ и заместник-председател на ВМРО Искрен Веселинов по време на дебатите по Изборния кодекс и във връзка с преференциите, предаде репортер на  Агенция „Фокус“ .„Действително това е гвоздеят на днешната програма – темата с преференциите. Чуваме, че едрият капитал може да си купи място и в листите. Едрият капитал може да си купи и партия. Нали примерно, чувам, че БСП е партия на едрия капитал. В случая има друга логика“, каза още Веселинов. Той посочи, че целта на текстовете на преференциите е гражданинът да се утъждествява с конкретен народен представител. „Всъщност българският гражданин основно е отвратен от това, че партиите избират своите депутати често на принципа на послушание. После избраните избират тези, които са ги избрали за министри и прочее“, обясни още Веселинов. \r\nДеница КИТАНОВА", "date": "2019.02.14", "title": "Искрен Веселинов, ВМРО: Няма да подкрепим фактическото отменяне на преференцията"}
{"url": "http://www.focus-news.net/news/2019/02/14/2623648/blagoevgrad-izbraha-tsar-na-vinoto-v-obshtina-petrich.html", "text": "И тази година в община Петрич беше спазена установената традиция за провеждането на конкурс за най-добро домашно червено вино от последната реколта. това съобщиха от пресцентъра на  Общината . 24-ма винопроизводители участваха в надпреварата, а комисия от специалисти дегустатори – Десислава Чолева, Костадин Костов и Красимир Илиев, оцени качествата на червеното вино. С най-висок резултат в тазгодшния конкурс беше оценено виното, произведено от Симеон Ангелов. Той получи плакет „Цар на виното“2019 и предметна награда. На второ място в класирането е Васил Василев, който също получи предметна награда и плакет, на трето място в конкурса беше оценено виното на Тодор Таманов. Кметът на Общината Димитър Бръчков извърши ритуала по зарязване на лозата и пожела здрава и благодатна за стопаните земеделска година. Символично ритуала направиха също председателят на Общинския съвет Георги Тренчев и заместник областният управител Антоанета Янчева. Молебен за здраве и берекет отслужи архиерейският наместник отец Ангел Кочев. За доброто настроение на присъстващите се погрижи НЧ „Братя Миладинови-1914“гр. Петрич. Община Петрич отново осигури червено вино за празника на лозаря.", "date": "2019.02.14", "title": "Благоевград: Избраха „Цар на виното“ в община Петрич"}
{"url": "http://www.focus-news.net/news/2019/02/14/2623656/sek-podkrepi-valeri-simeonov-za-vodach-na-evrolistata-na-patriotite.html", "text": "ПП Средна европейска класа (СЕК) подкрепи Валери Симеонов за водач на евролистата на патриотите, съобщиха за  \"Фокус\"  от партията. Националният лидер на партията, която е част от коалиция Обединени патриоти, Георги Манев обясни, че издигат кандидатурата на Симеонов, защото той е единственият политик в новата българска история със силен характер и е готов безрезервно да се бори срещу несправедливостта, монополите и незаконността в държавата. \r\nПрез последните дни Валери Симеонов бе номиниран за водач на евролистата на Обединени патриоти от най-силните структури на НФСБ в страната – Бургас, Варна, Стара Загора и Пловдив.", "date": "2019.02.14", "title": "СЕК подкрепи Валери Симеонов за водач на евролистата на патриотите"}
{"url": "http://www.focus-news.net/news/2019/02/14/2623652/kanal-5-makedoniya-trima-ot-postradalite-v-avtobusnata-katastrofa-kray-tetovo-sa-s-opasnost-za-zhivota.html", "text": "Трима от пострадалите в автобусната катастрофа край Тетово са с опасност за живота, съобщава македонският телевизионен  “Канал 5“ \r\nДиректорът на спешния център в Тетово Илир Хасани заяви пред „Канал 5“, че животът на 20-годишно момиче, пострадало при инцидент с автобус вчера, все още е в опасност. \r\n„Момичето е в критично състояние, като се полагат всички необходими грижи, за поддържане на живота му. Пациентката е в критично състочние, ние се борим всеки момент за живота й“ - каза директорът Хасани. \r\nДиректорът също така добави, че състоянието на още двама от пациентите е тежко. \r\n„Единият е мъж на около 40 години, а другият е бил настанен в  друго здравно заведение, но състоянието му се е влошило. Останалите седем пациенти в Центъра за спешна медицинска помощ в момента са стабилни“ - казва Хасани. \r\nПри вчерашната катастрофа на автобус по маршрута Гостивар – Скопие загинаха 14 души, а десет други бяха сериозно ранени.  Юлиян Марков", "date": "2019.02.14", "title": "„Канал 5“ (Македония): Трима от пострадалите в автобусната катастрофа край Тетово са с опасност за живота"}
{"url": "http://www.focus-news.net/news/2019/02/14/2623654/vasko-nachev-energien-ekspert-prichinite-za-vremennoto-spirane-na-targa-za-turski-potok-u-nas-sa-pritesneniyata-na-pravitelstvoto.html", "text": "Причините за временното спиране на търгът за \"Турски поток\" у нас са притесненията на правителството. Това каза за обзорното предаване „Това е България“ на  Радио „Фокус“  енергийният експерт Васко Начев. Обжалването на обществената поръчка е с цел печелене на  време, каза още той. Вероятно това е, поради излязлото преди ден допълнение към газовата директива от третия енергиен пакет и там са били поставени условията, в които попада и „Турски поток“. Газпром попада и в двете точки на директивата.  Едната гласи, че компания която транспортира газ не може да бъде собственик на трасето, а другата е, че една компания може да ползва 50% от капацитета на газопровода. Държавата, на която се случва да има по-висок процент количества, трябва да информира ЕК и тя да прецени дали е възможно. Той обясни, че вариант продължението на „Турски поток“ да мине през Гърция няма. „Не бива да имаме никакви притеснения, че „Турски поток щял да мине през Гърция, ако ние не проявим снизходителност, добра воля и едва ли не изпълняваме желанията на „Газпром“, за да не разсърдим руснаците. Не може да не получим нищо, за това че се отказваме от 1 милиард и 100 милиона по сега действащият договор.  Това е недопустимо“, обясни той. Според Васко няма шанс по тръбите да минава друг газ, освен този, който ще транспортира „Газпром“. Резервирането на капацитетите е за 20г. напред, уточни той.   \r\nЦоня СЪБЧЕВА", "date": "2019.02.14", "title": "Васко Начев, енергиен експерт: Причините за временното спиране на търга за \"Турски поток\" у нас са притесненията на правителството"}
{"url": "http://www.focus-news.net/news/2019/02/14/2623642/dimitar-lazarov-gerb-za-bsp-populizmat-vse-pak-tryabva-da-ima-nyakakva-granitsa.html", "text": "Популизмът все пак трябва да има някаква граница. Това каза народният представител от ПГ на ГЕРБ Димитър Лазаров в реплика на Явор Божанков от БСП по време на дебатите по Изборния кодекс, предаде репортер на  Агенция „Фокус“ . Той попита защо БСП не са възразили, когато са подкрепяни техни предложения.  \r\nДеница КИТАНОВА", "date": "2019.02.14", "title": "Димитър Лазаров, ГЕРБ, за БСП: Популизмът  все пак трябва да има някаква граница"}
{"url": "http://www.focus-news.net/news/2019/02/14/2623655/plyus-info-makedoniya-srabskiyat-prezident-se-nadyava-mezhdunarodnata-obshtnost-da-vrazumi-prishtina.html", "text": "Сръбският президент Александър Вучич изрази надежда, че международната общност ще вразуми Прищина, тъй като Сърбия вижда в отношенията с Косово единствения проблем за сигурността си, предава Македонската информационна агенция (МИА), цитирана от скопското електронно издание  “Плюс Инфо“ . \r\nВучич, преди Мюнхенската конференция за сигурност, на която ще присъстват и представители на Косово, по въпроса защо е по-добре да се говори, посочи, че е по-добре да се говори, отколкото да се мълчи по даден въпрос. \r\n\"Не очаквам много\", каза Вучич и отбеляза, че от Прищина всеки ден, както той каза, пристигат \"шизофренни съобщения\". \r\n\"Може да се види, че става дума за недостатъчно отговорни хора\", казва той. \r\nСръбският президент смята, че ситуацията около Косово е единствения проблем, от който изразява безпокойство. \r\n„Сръбската икономика върви нагоре, въпреки прогнозите за спад на икономическия растеж на европейските икономики, Сърбия ще има ръст над средния, а единственият проблем, който виждам за страната ни, са отношенията с Прищина“ - отбеляза Вучич. \r\n„Надявам се да ги вразумят. Това е единственият проблем, който виждаме - подчертава Вучич.  Юлиян Марков", "date": "2019.02.14", "title": "„Плюс Инфо“ (Македония): Сръбският президент се надява международната общност да вразуми Прищина"}
{"url": "http://www.focus-news.net/news/2019/02/14/2623659/predsedatelyat-na-pg-na-gerb-tsvetan-tsvetanov-se-sreshtna-s-d-r-peter-viterauf-i-d-r-volf-krug-ot-fondatsiya-hans-zaydel.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща в Мюнхен с генералния секретар на Фондация „Ханс Зайдел“ д-р Петер Витерауф и директора на Института за европейски и трансатлантически диалог на фондацията д-р Волф Круг. Това съобщиха от  пресцентъра на ПП ГЕРБ. \r\nТримата обсъдиха политическата ситуацията и сигурността в регионите на Западните Балкани и Черно море. Витерауф подчерта благодарността на Бавария и ХСС за ефективната охрана на българо-турската граница в контекста на управлението на миграционните процеси в Европа. \r\nПо време на разговора Цветанов запозна Витерауф и Круг с политическата ситуация в България, като отбеляза, че въпреки нападките на опозицията и опитите за дестабилизация чрез фалшиви новини и дезинформация, в страната има политическа и икономическа стабилност. Председателят на ПГ на ГЕРБ подчерта, че партията се противопоставя на фалшивите новини чрез реална комуникация от първо лице с гражданите и разясняване на ползите от политиките на правителството и ЕС, включително и в рамките на стартиралата на 11 февруари платформа за местни граждански диалози \"Европа в нашия дом\".   \r\nДискутирани бяха също планираните общи проекти за тази година, както и идеи за нови инициативи за засилване на мрежата от контакти и сътрудничество в трансатлантическото пространство между Европа и САЩ. Отбелязано бе отличното сътрудничество между България и Бавария, както и че министър-председателят Бойко Борисов ще направи работна среща с премиера на Бавария Маркус Зьодер в утрешния ден в рамките на участието си в Мюнхенската конференция по сигурността.", "date": "2019.02.14", "title": "Председателят на ПГ на ГЕРБ Цветан Цветанов се срещна с д-р Петер Витерауф и д-р Волф Круг от Фондация „Ханс Зайдел“"}
{"url": "http://www.focus-news.net/news/2019/02/14/2623647/yordan-tsonev-dps-ne-sme-vlizali-v-sdelka-s-gerb-nay-malko-s-natsionalistite-ot-parviya-den-sme-protiv-preferentsiyata-i-shte-badem-protiv-neya-dokato-bade-likvidirana.html", "text": "Не сме влизали в сделка с ГЕРБ, най-малко с националистите – от първия ден сме против преференцията и ще бъдем против нея, докато бъде ликвидирана. Това каза народният представител от ПГ на ДПС Йордан Цонев в реплика на Явор Божанков от БСП по време на дебатите по Изборния кодекс, предаде репортер на  Агенция „Фокус“ .  \r\n„Преференцията се доказа не като гласуване за личности, а като най-ярката форма на контролиран и корпоративен вот“, представи своята теза Йордан Цонев. По думите му това го има не в един доклад. „Има го и в практиката и в коментарите на абсолютно всички наблюдатели. И аз искам да запитам преждеговорищия, на когото правя реплика, чувства ли се в конфликт на интереси в този корпоративен вот“, запита Цонев. „Щом ще се нападаме, щом ще си говорим така, аз ви казвам директно и в прав текст. Това е корпоративен вот. Така правят собствениците на големи компании, така правят тези, които искат да купуват и контролират вота. ДПС от първия ден на въвеждане на преференцията беше против. При всяко гласуване на ИК сме внасяли предложения да отпадне изцяло преференцията. Ние сме последователни и нямаме никакъв проблем с нашите избиратели. Всяка преференция, която беше реализирана по корпоративен и родов признак при нас, ние я отхвърлихме като отстранихме депутатите от нашата парламентарна група“, изтъкна Цонев.  \r\nДеница КИТАНОВА", "date": "2019.02.14", "title": "Йордан Цонев, ДПС: Не сме влизали в сделка с ГЕРБ, най-малко с националистите – от първия ден сме против преференцията и ще бъдем против нея, докато бъде ликвидирана"}
{"url": "http://www.focus-news.net/news/2019/02/14/2623660/burgas-aviomuzeya-v-grada-shte-raboti-vsyaka-sabota-i-nedelya.html", "text": "Тази седмица се проведе първата среща на Авиоклуба към Авиомузей-Бургас. Това съобщиха от пресцентъра на  Община Бургас . Учениците видяха атрактивна презентация на борда на Ту-154, а след това разгледаха Летище Бургас. Предстоят им още интересни срещи с авиацията. Много хора вече се възползват от хубавото време през уикенда, за да се насладят на една интересна разходка сред експонираните самолети. \"Направето го и вие! Авиомузей Бургас ще работи всяка събота и неделя от 10:00 до 17:00 часа. Намира се на входа на Летище Бургас, в непосредствена близост до кв. „Сарафово“. Всички посетители имат възможността да разгледат експозиционния парк, да влязат и открият тайните на „експонатите, които оживяват“. Там можете да се запознаете с Антонов 2, който е използван за парашутни скокове, дърпане при излитане на безмоторни планери, а във Военновъздушните сили за доставка на секретна поща. В кабината на Антонов 24 пък можете да изживеете няколко вълнуващи минути като пилот – с очила за виртуална реалност\", посочват още от Общината. Самолетът е един от първите, доставени в България, и като такъв заслужава възможността отново да лети, макар и виртуално.", "date": "2019.02.14", "title": "Бургас: Авиомузея в града ще работи всяка събота и неделя"}
{"url": "http://www.focus-news.net/news/2019/02/14/2623644/petyo-boshnakov-chernomorska-lozaro-vinarska-kamara-chernomorskiyat-klimat-podobryava-vkusa-i-aromata-na-vinoto.html", "text": "Черноморският климат подобрява вкуса и аромата на виното. Това каза в интервю за  Радио „Фокус“ – Варна  Петьо Бошнаков, един от най-големите производители на грозде в региона на Североизточна България, член на управителния съвет на Черноморска лозаро-винарска камара и второ поколение лозар в района на Варна, в землището на село Припек, село Слънчево и Игнатиево. Той посочи, че Североизточна България и по-конкретно варненският регион със своите природни дадености се оказва много благодатен за отглеждане на „напитката на боговете“. Петьо Бошнаков отбеляза, че историята за произхода на виното е много древна и Черноморският регион е популярен по света с производството на сакралната напитка от преди хиляди години. „В района на Бордо, Франция е създаден музей на виното, където се разказва за навлизането на лозарството и за разпространението му около крайбрежието на Черно море. Оказва се, че лозарството тук е силно застъпено още през Средновековието“, допълни производителят. Петьо Бошнаков каза още, че варненският регион, с безкрайните си лозя, с мекия черноморски климат и благодатна почва е изключително благоприятен за отглеждане на различни сортове грозде, но най-добре виреят белите. Стана ясно, че от десетилетия в района се отглеждат  както типични местни сортове като варненски мискет, димят, врачански мискет, така и традиционните европейски сортове като шардоне, совиньон блан, траминер, също тракийски мискет, който е традиционен български сорт и редица други. „Това са сортове, които намират подходящ тероар в района на град Варна и по-специално бреговете на Черно море, които оказват изключително благоприятно влияние и интензифицират ароматите на сортовете, които се отглеждат в  района“, подчерта Петьо Бошнаков. Той допълни, че регионалното значение на тероара оказва своето влияние. Това е комбинация от микроклимат, почви и местоположение. \r\nСоред специалиста инвестициите в сектора на лозарството изискват доста дълъг период от време за възвращаемост и като бранш, макар и привлекателен, той не е толкова лесен. Бошнаков допълни, че в района на Варна със столетия има традиции в лозарството и винарството. „Развитието на този сектор със своите върхове и спадове вече с поколения успява да се запази“, каза още производителят на грозде. Той коментира, че като всеки сектор в икономиката през последните години и лозарството преживява своите успехи и трудности. „Голяма част от успехите се дължат на факта, че в последните 15-20 години, благодарение на значителния обем от европейски средства,  започнаха да се засаждат висококачествени сортове лозя и съответно да се произведат много качествени вина. Те намират пазар както в България, така и традиционно извън страната“, допълни Петьо Бошнаков. Производителят на вино подчерта, че през последните години  рязко се е променила структурата на износа от страни извън Европейския съюз като Русия към страни в Европейския съюз,основно на западния пазар. „Но най-добрият пазар за всички винопроизводители се оказва местният“, каза още Петьо Бошнаков. Стана ясно, че през последните години се забелязва тенденция на значително повишаване  качеството на произвежданото вино. „От масово се преориентираме към  висококачествено вино, от по-малки изби, специфични и отразяващи микроклимата в района“, допълни експертът. Петьо Бошнаков каза още, че въпреки немалкото трудности, с които се сблъскват винопроизводителите, във Варненския регион се създават едни от най-ароматните и качествени вина. Според него основен проблем се оказва демографският фактор. „Много явно и отчетливо се забелязва в лозарството, тъй като в този сектор се изисква значителен обем от работна ръка. За съжаление желаещите и намиращите го като призвание все повече намаляват през годините“, отбеляза експертът. Той коментира, че това дава своя ефект и отражение върху производството и обема от лозя, които се отглеждат през последните години. \r\nСияна БУХЛАРСКА", "date": "2019.02.14", "title": "Петьо Бошнаков, Черноморска лозаро-винарска камара: Черноморският климат подобрява вкуса и аромата на виното"}
{"url": "http://www.focus-news.net/news/2019/02/14/2623661/veliko-tarnovo-nyama-registrirani-zloupotrebi-sas-sotsialni-pomoshti-i-dobavki-v-oblastta.html", "text": "Няма регистрирани злоупотреби със социални помощи и добавки във Великотърновска област от началото на годината. Експертите от Дирекция „Социално подпомагане“ не са отчели и опити за такива, каза за  Радио „Фокус“ – Велико Търново  директорът на структурата Мая Пешева. Тя уточни, че броят на подобни измами е намалял драстично в последните години, след приемането на поправки в реда за отпускането им. „С професионална гордост и удовлетворение бих искала да кажа, че тази година все още няма регистрирани случаи. Аз искам да уточня, че те са два вида – единият е  неизползване по предназначение на отпуснатите помощи, а другият –  неправомерно отпуснати такива. Тогава, когато са заведени неверни данни или в последствие ние сме получили допълнителна информация, въз основа, на която да преценим, че сме отпуснали неправомерно помощи.  За драстични случаи, които бих могла да споделя, те са далеч назад в годините, като например отпусната протеза на твърде висока, сравнено с всички останали помощи, сума над 1600 лв., по която все още тече процедурата по уведомяването, играем си на криеница и не можем да връчим уведомлението за стартиране на процедура по възстановяване“, разказва още Пешева. Тя допълни, че в по-голямата част от случаите хората обясняват, че са използвали парите за по-спешни плащания и ги възстановяват. \r\nЕкспертът информира също, че 18 948 лева е сумата, която дължат на държавата хора от Великотърновска област, злоупотребили със социални помощи. За последните седем години случаите са едва 41. Мая Пешева уточни, че най-фрапантните нарушения са в периода 2011-2014 година, преди сериозните промени в закона. „Общо случаите, при които сме регистрирали необходими взимания са 41. От тях два са по Закона за семейните помощи за деца. Пак не става въпрос за тази или миналата година. Два случая са за отпуснати помощи на деца, които тръгват в първи клас – записани са, отпуснали сме помощта и родителите заминават в чужбина. Едното семейство се върна и възстанови сумата, другото все още не е“, коментира още Пешева. Тя допълни, че има още  17 случая по Закона за интеграция на хората с увреждания, 10  за помощи за отопление и по Закона за социалното подпомагане – 12 случая. \r\nОбщият размер на сумата, дължима към държавата и необходимо да се върне в 18 948 лв. \r\nЛуиза ТРАНЧЕВА", "date": "2019.02.14", "title": "Велико Търново: Няма регистрирани злоупотреби със социални помощи и добавки в областта"}
{"url": "http://www.focus-news.net/news/2019/02/14/2623664/stela-semerdzhieva-psiholog-da-priemame-vlyubvaneto-za-lyubov-e-edna-chesto-sreshtana-zabluda.html", "text": "а приемаме влюбването за любов е една често срещана заблуда. Това каза за  Радио „Фокус“ – Бургас  психологът Стела Семерджиева по повод Деня на влюбените. „Между това да си влюбен и да обичаш има голяма разлика. Много често влюбването се бърка с любов. Влюбването е химия и се различава от истинската любов по няколко неща. На първо място то не е акт на волята или съзнателен избор. Без значение дали и колко искаме да се влюбим, ние не можем да го предизвикаме. От друга страна, може дори и да не търсим преживяването, то просто да ни се случи“, каза още психологът. Според Стела Семерджиева влюбването е химия, при това генетично предопределена, за да се продължи човешкия род. „Когато се влюбим, в нашия организъм се произвежда коктейл от хормони, които водят до различни телесни усещания и преживявания. Например повишава се количества на допамин т. нар. хормон на удоволствието, нивото пък на серотонина се понижава, което предизвиква състояние, наподобяващо едно психичното разтройство, което се нарича ОКР или т. нар. обсесивно-компулсивно разстройство“, уточни Семерджиева. Според думите й точно както при психичното разтройство, човек започва да има натрапливи и влудяващи мисли, които не могат да бъдат изгонени. „Натрапливо си мислим за човека, предизвикал вниманието ни, заспиваме и се събуждаме с тази мисъл, последвани от компулсивни действия, които могат да се изразяват в това  постоянно да поглеждаме  телефона си, за да видим дали не ни е търсил или писал любимият човек, отваряме снимката му и пак, и пак“, добави специалистът. Според нея тук обаче има една съществена разлика  с обсесивно-компулсивното разстройство и тя е, че при влюбването на човек му е приятно. „Това доказва, как нашата гледна точка оцветява това, което преживяваме и усещаме, като “добро” или “лошо”, заяви Стела Семерджиева. \r\n„Пеперудите в стомаха” също са нещо реално като усещане и то се дължи на „химията“. Това е адреналинът, който се произвежда в нашето тялото, когато виждаме човека, в който сме влюбени”, заяви специалистът. „Чувството пък на възбуда, на еуфория, въодушевление и романтично настроение на влюбения се дължи на едно вещество фенилетиламин, което се синтезира в мозъка на влюбения, наречено още “любовна молекула”, каза още Семерджиева. Тя обясни, че това е вещественост, което се съдържа и в шоколада, така, че ако човек е пристрастен към хапването на шоколад, то е много възможно, без да осъзнава да търси преживяване на влюбеност и да се опитва да си го набави чрез шоколада. „Влюбването като преживяване е толкова интензивно, че създава една илюзия за близост и сигурност във връзка, готови сме дори да правим и казваме неща, които никога не сме правили преди. Изследванията показват, че активното производство на допамин продължава максимално до около 24 месеца, така че това състоянието на влюбеност е сравнително кратко“, каза още психологът. \r\nДеница ДИМИТРОВА", "date": "2019.02.14", "title": "Стела Семерджиева, психолог: Да приемаме влюбването за любов е една често срещана заблуда"}
{"url": "http://www.focus-news.net/news/2019/02/14/2623666/gerb-avren-zapochna-podgotovkata-si-za-evroizborite.html", "text": "Организацията на ГЕРБ в община Аврен започна подготовката си за европейските избори. Това съобщават от пресцентъра на  ПП ГЕРБ – Варна . „Ефективната работа на евродепутатите от ГЕРБ/ЕНП ни дава увереност за предстоящия вот. Представителите ни в Европейския парламент доказаха, че отговорно защитават интересите на България”, заяви на провелата се среща общинският ръководител на ГЕРБ и кмет на Аврен Емануил Манолов. Той посочи като добри примери за постигнатите резултати инициираната програма срещу двойните стандарти при храните в ЕС, успешната кампания срещу пакета „Мобилност”, с която бяха защитени българските превозвачи, както и извоюваното увеличение на финансирането за България през следващия програмен период. „Да не допускаме фалшивите новини да надделеят над здравия разум”, призова Манолов и припомни, че това е кауза, на която посвети усилия и българският еврокомисар Мария Габриел, чийто ресор е „Цифрова икономика и цифрово общество”. „България се ползва с уважението на своите европейски партньори и се утвърди като лидер и гарант за стабилност и сигурност на Балканите. Добил в исторически план славата на барутен погреб, днес регионът ни има ясни перспективи за развитие чрез интеграцията на Западните Балкани, която влезе в дневния ред на ЕС именно по време на българското европредседателство. Успехите на правителството на премиера Бойко Борисов и на представителите ни в европейските институции се признават от всички, затова доверието на ЕС е големият залог на евровота през май”, коментира Манолов. Той постави акцент и върху успешно реализираните от общините европроекти, които осигуряват преки ползи за хората. „В община Аврен например сега предстои ремонт на детската градина в с. Приселци, за който спечелихме финансиране по Програмата за развитие на селските райони”, информира Емануил Манолов.", "date": "2019.02.14", "title": "ГЕРБ – Аврен започна подготовката си за евроизборите"}
{"url": "http://www.focus-news.net/news/2019/02/14/2623665/shumen-1150-godini-ot-uspenieto-na-ravnoapostolen-sveti-kiril-slavyanobalgarski-byaha-otbelyazani-tarzhestveno-v-pliska.html", "text": "В културно-исторически комплекс „Двор на кирилицата” в Плиска, тържествено бяха отбелязани 1150 години от Успението на Равноапостолен свети Кирил Славянобългарски – Покровителя на Европа. Това съобщиха от  „Двор на кирилицата” . Начало на събитието постави освещаване на паметника на Св.Св. Кирил и Методий от отец Андрей.  Автор на монумента е българският скулптор Бехчет Данаджъ, който също присъства на празника. Пред паметника на светите братя бяха поднесени венци и цветя от „Двор на кирилицата”, Корнелия Нинова, Ръководителя на Руския културен център Наталия Китенко,зам. кмет на Община Горна Оряховица, кмет на Община Каспичан Милена Недева, вицеконсул на генералното консулство на руската федерация във Варна Александра Дергачева, Асоциация на българите по света и др.  Тържествената програма продължи с музикални изпълнения и рецитал на стихотворения по случай днешния празник. В родолюбивата беседа на тема „България - Родината на кирилицата”, водена от проф. Анчо Калоянов, бяха изнесени интересни факти сързани с Първопрестолна Плиска, Св.Цар Борис I Покръстител Български и огромната му ролята за създаването, налагането и разпространението на свещената азбука. По повод тържествата, проведени в културно-исторически комплекс „Двор на кирилицата”, музеят на българската азбука получи поздравителни адреси от президента на Република България Румен Радев, Темиратай Избастин, посланик на Р.Казахстан в България, генерален консул на Русия в гр.Русе Андрей Громов, кмет на Община Горна Оряховица Димитър Добрев, областен управител на област Кюстендил Виктор Янев, генерален консул на Италия в България Антонио Таркуинио.", "date": "2019.02.14", "title": "Шумен: 1150 гoдини от Успението на Равноапостолен Свети Кирил Славянобългарски бяха отбeлязани тържествено в Плиска"}
{"url": "http://www.focus-news.net/news/2019/02/14/2623662/d-r-tatyana-velislavova-rzi-gabrovo-nad-90-ot-trimesechnite-bebeta-koito-podlezhat-na-zadalzhitelna-imunizatsiya-sreshtu-morbili-v-oblastta-imat-takava.html", "text": "93.1% от тримесечните бебета в Габровска област, които подлежат на задължителна имунизация срещу морбили, имат такава. При децата, които се обхващат от реимунизацията – 12-годишните ученици, процентът на имунизираните е 82.65%. Това съобщи за  Радио „Фокус“ – Велико Търново  д-р Татяна Велиславова, директор Дирекция „Надзор на заразните болести“ в Регионалната здравна инспекция (РЗИ) в Габрово. Тя уточни, че в региона не е регистриран случаи от 2010 година. „За 2018 година 13-месечните бебета, които е трябвало да бъдат имунизирани, са 667 за Габровска област , от тях са обхванати 621 деца, или 93.1%. Децата на 12-годишна възраст, които е трябвало да са имунизирани, са 974, от тях са обхванати 805 или 82.65%“, обясни още д-р Велиславова като подчерта, че това е едно сравнително добро имунизационно покритие, като обхват за областта. „Винаги може да се желае и очаква повече, но има винаги деца, които са отложени по някакви противомедицински показания. Това най-често са временни  заболявания, от които чакаме децата да оздравеят децата, за да ги имунизираме. Има и такива с трайни заболявания но са малко“, коментира още експертът. \r\nЛуиза ТРАНЧЕВА", "date": "2019.02.14", "title": "Д-р Татяна Велиславова, РЗИ-Габрово: Над 90% от тримесечните бебета, които подлежат на задължителна имунизация срещу морбили в областта, имат такава"}
{"url": "http://www.focus-news.net/news/2019/02/14/2623657/stolichniyat-obshtinski-savet-odobri-promeni-za-priema-v-detskite-gradini-v-sofiya-obzor.html", "text": "Столичният общински съвет гласува и прие окончателно промените в наредбата за прием в детските градини и подготвителни групи в София. Измененията предвиждат намаляване броя на деца с хронични заболявания от 5 на 3 в група, а тези със специални образователни потребности (СОП) от 3 на 2. След редовно заседание на Столичния общински съвет, зам.-кметът на София доц. д-р Чобанов коментира пред журналисти, че според промените постоянният или настоящият адрес на територията на административния район на детската градина ще носят 2 точки при класирането. Другото изменение в наредбата е свързано с децата братя и сестри и близнаците, като те отиват в списъците с по 1 точка и така им се дава по-голяма възможност да бъдат в едно заведение. За да се избегне фалшификации с издаване на нереални медицински документи, протоколите за деца с хронични заболявания ще бъдат издавани от ТЕЛК, а не от личния лекар. Новата наредба предвижда и затягане на контрола за непосещаващите, но записани за детска градина и ясла деца. Ако постоянният или настоящият адрес на един от родителите е променян през последните над 2 години или през последните от 1 до 2  години преди подаване на заявлението за записване, но промяната попада в границите на административния район на детската градина/училището, се ползва по-благоприятният адрес. Измененията влизат в сила от месец март тази година. От следващата година се да бъде заложен и критерият „уседналост“, по примера за първи клас. Той ще осигурява възможност на детето да посещава най-близкото до неговата адресна регистрация заведение.  \r\nДаяна ДЮЛГЕРОВА", "date": "2019.02.14", "title": "Столичният общински съвет одобри промени за приема в детските градини в София (ОБЗОР)"}
{"url": "http://www.focus-news.net/news/2019/02/14/2623669/smolyan-uchenitsi-ot-grada-se-informiraha-za-bezopasnoto-i-razumno-sarfirane-v-internet.html", "text": "По повод Международния ден за безопасен интернет, Превантивно-информационният център по наркотични вещества и Местната комисия проведоха информационна среща разговор на тема: „Моята безопасност в интернет“. Това съобщиха от пресцентъра на  Община Смолян . В нея взеха участие ученици от 5 до 7 клас от смолянските училища. Секретарят на Община Смолян Момчил Николов, който е и председател на Общинския съвет по наркотични вещества откри срещата и поздрави младежите. Той посочи, че тя е за ползата и вредата от интернет, защото се наблюдава прекомерната му употребата особено от подрастващите. Инспектор Хутев от ГДБОП – София представи на децата кратка презентация с реални случаи какво се случва в интернет пространството с техните профили, снимки и чатове. Специалистът даде конкретни съвети на младежите как да се предпазват в социалните мрежи. Той информира децата за безплатна телефона линия и сайта на ГДБОП , където могат да подават сигнали или да задават своите въпроси. Всеки ученик получи значка с надпис : „ Сърфирай разумно“, осигурени от Община Смолян. Това съобщи Мария Славчева, секретар на Превантивно-информационния център.", "date": "2019.02.14", "title": "Смолян: Ученици от града се информираха за безопасното и разумно сърфиране в интернет"}
{"url": "http://www.focus-news.net/news/2019/02/14/2623658/vidin-kmetat-na-obshtinata-ognyan-tsenkov-pochete-praznika-trifon-zarezan.html", "text": "Огнян Ценков бе гост на тържеството, организирано по повод 14 февруари от „Бонония Естейт“ ООД, което се състоя на лозов масив между видинските села Гомотарци и Кошава, съобщиха от  Общината . На него присъстваха заместник-министърът на земеделието, храните и горите Атанас Добрев, народният представител Росен Живков, областният управител на Видин Албена Георгиева, заместник-кметът на Община Видин Венци Пасков, много гости, служители и работници на фирмата, жители на двете селища. \r\nПразникът започна с народни хора, музика и песни, след което бе отслужен тържествен водосвет, за да се радват стопаните на богата реколта. Кметът Огнян Ценков отбеляза, че за него е чест за поредна година да присъства на този хубав български празник. „Искам да поздравя сърдечно собствениците на „Бонония Естейт“ Ангел и Ивайло Йотови за техните усилия да инвестират в този плодороден район на територията на Община Видин и развиват успешно лозарството и винопроизводството. Да им благодаря за това, че осигуряват не само работа на местното население, но и създават много добри условия за обучение и развитие на своите специалисти и работници.  Ние работим повече от три години в едно много добро сътрудничество и се нуждаем от такива напредничави хора. Винаги съм подкрепял иновативните идеи, които са  в полза на всички жители“ – каза той. И посочи конкретни примери – съдействието от страна на фирмата, която със собствени средства изгражда пътната връзка по желание на хората от село Гомотарци, за да се изведе земеделската техника извън населеното място; изграждането на винарната и целия комплекс в село Кошава пък среща подкрепа от страна на местната и държавната власт. Ценков изрази увереността си в успешното взаимодействие и занапред, за да продължи развитието на лозарството и винопроизводството в региона: „Пожелавам на собствениците на фирмата и на целия колектив да са здрави, да имат нови успехи и постигат отлични резултати. Нека Трифон Зарезан донесе настроение на всички и постави началото на една благодатна и ползотворна година. Честит празник!“. Старт на традиционния ритуал по зарязване на лозята дадоха Огнян Ценков и Ангел Йотов. Видинският кмет отряза лозовите пръчки, като нарече да е изобилна годината, да има много и здраво грозде и хубаво вино.", "date": "2019.02.14", "title": "Видин: Кметът на Общината Огнян Ценков  почете празника Трифон Зарезан"}
{"url": "http://www.focus-news.net/news/2019/02/14/2623667/the-national-oae-v-sochi-rusiya-tarsi-podkrepa-za-ataka-sreshtu-poslednata-krepost-na-buntovnitsite.html", "text": "В Сочи Русия търси подкрепа за атака срещу последната крепост на бунтовниците, пише англоезичното издание от обединените арабски емирства (ОАЕ)  The National .  \r\nРуският президент Владимир Путин, застанал рамо до рамо с лидерите на Турция и Иран, обеща, че териториалната цялост на Сирия ще бъде възстановена и призова съюзниците да му помогнат да се отърве от терористите, пише изданието. \r\nРусия бе домакин на лидерите на Иран и Турция в черноморския град Сочи в четвъртък, където се очакваше да бъдат обсъдени бъдещите съвместни стъпки за постигане на дългосрочно споразумение в Сирия, според изявление на Кремъл преди преговорите. \r\nКогато конфликтът в Сирия навлезе в последната си фаза, Русия, Турция и Иран се оказаха на различни позиции  относно това как да поемат контрола върху  последните джобове на опозицията срещу сирийския президент Башар  Асад. Въпросът стана още по-актуален, след като през декември президентът на  САЩ Доналд Тръмп обяви, че изтегля американските сили от Сирия. \r\nЗа Русия най-неотложният въпрос в дневния ред беше да се спечели подкрепа за офанзива в североизточната провинция Идлиб, където около 3 милиона цивилни са под контрола на свързаната с „Ал Кайда“ групировка  „Хаят Тахрир Аш- Шам“. \r\nВъпреки че Турция е разтревожена, че нападението ще създаде огромна бежанска криза на границите й, руската реторика през последните седмици показа нетърпението на Москва  да преодолее съпротивата на събралите се в провинцията бунтовници от различни групировки. \r\n\"Не трябва да се примиряваме с присъствието на терористични групировки в Идлиб\", каза Путин в четвъртък на Ердоган и иранския лидер Хасан Роухани. \"Ето защо предлагам да обмислим конкретни стъпки, които Русия, Турция и Иран могат да предприемат, за да унищожат напълно това горещо гездо на терористите\". \r\nСъобщението на американския президент Доналд Тръмп през декември, че той ще изтегли около 2 000 американски войници от Сирия, също налага на лидерите на Русия, Иран и Турция да запълнят вакуума. Все пак Путин отбеляза в Сочи, че подробностите за изтеглянето са все още неясни, макар и американските сили да се очаква да напуснат Сирия в рамките на седмици. \r\nТурция твърди, че някои от кюрдските милиции, контролиращи територията, където действат американските сили, са свързани с ПКК.  Ердоган заяви в четвъртък, че иска да се координира с Русия за създаването на буферна зона в северната част на Сирия, за да се противопоставят на подкрепяните от САЩ кюрдски групи, но Русия, която иска да върне контрола върху територията на Асад, заяви, че Дамаск ще реши съдбата на исканата от Турция зона за сигурност. \r\n\"Въпросът за наличието на военен контингент, действащ на територията на суверенна държава и особено на Сирия, трябва да бъде решен директно от Дамаск\", подчерта говорителят на руското външно министерство Мария Захарова в коментар за турските планове за изграждане на буферна зона. Наблюдателите твърдят, че е малко вероятно Русия да се съгласи с постоянното присъствие на турските войски в Сирия. \r\n\"В края на краищата, Русия иска Асад да контролира границите\", каза Юрий Бармин, анализатор от Съвета за международни отношения на Русия, създаден от Кремъл. - Това е принципна позиция, която не се е променила и на сантиметър. Ако това подлежеше на  договаряне, сега бихме видели много повече промени в Сирия. \" \r\nСлед влизането в сирийската война през 2015 г. Русия изигра решаваща роля за обръщането на конфликта в полза на Асад. Седем години след поредица от невъоръжени протести, превърнали се  в гражданска война, Русия сега иска западните правителства да отпуснат средства за възстановяването на разкъсваната от войната страна и да улеснят завръщането на бежанците.  Юлиян Марков", "date": "2019.02.14", "title": "The National (OAE):  В Сочи Русия търси подкрепа за атака срещу последната крепост на бунтовниците"}
{"url": "http://www.focus-news.net/news/2019/02/14/2623663/blizo-12-chasa-prodalzhavat-debatite-po-izborniya-kodeks-na-vtoro-chetene.html", "text": "Близо 12 часа продължават дебатите по Изборния кодекс на второ четене, предаде репортер на  Агенция \"Фокус\" . Депутатите в момента дебатират преференциалния вот. Полярни са мненията на парламентарно представените партии по темата. Народният представител от ПГ на \"БСП за България\" Явор Божанков каза, че управляващите обезсмислят преференциалния вот. Той посочи, че не знае защо ГЕРБ подкрепят предложението на ДПС, а още по-малко „Обединените патриоти“. От своя страна Димитър Лазаров от ГЕРБ предупреди БСП, че популизмът трябва да има граници. Йордан Цонев от ДПС подчерта, че няма сделка с ГЕРБ, още по-малко с националистите и обяви, че Движението е против преференциалния вот още от самото начало и няма да спре, докато не го ликвидира. Заместник-председателят на ВМРО Искрен Веселинов коментира, че партията му е против фактическото отпадане на преференцията.   \r\nДеница КИТАНОВА", "date": "2019.02.14", "title": "Близо 12 часа продължават дебатите по Изборния кодекс на второ четене"}
{"url": "http://www.focus-news.net/news/2019/02/14/2623673/varna-gerb-primorski-organizira-konkurs-za-nay-atraktivna-martenitsa.html", "text": "За поредна година организацията на ГЕРБ във варненския район „Приморски” ще проведе конкурс за най-атрактивна мартеница. Приканвайки малки и големи да се включат в надпреварата, инициативата в навечерието на 1 март насърчава опазването на българските традиции и креативността при изработката на красивите символи от бели и червени конци. Това съобщават от пресцентъра на  ПП ГЕРБ – Варна . Победителите в конкурса, определени от специално жури, ще бъдат обявени на 24 февруари. Събитието ще се състои от 10:00 ч. в заведението на ул. „Иван Аксаков” №7. Организаторите са подготвили много изненади както за авторите на най-оригиналните мартеници, така и за всички гости на тържеството. Освен непосредствено преди заключителния етап, мартениците за конкурса могат да се предават и предварително – между 9:30 и 17:30 ч. в дните от 20 до 22 февруари в клуба на ГЕРБ – Приморски на ул. „Войнишка” 1. По желание на участниците след надпреварата мартениците ще бъдат експонирани и разпродадени на благотворителен базар, а събраните средства ще се дарят на деца с увреждания.", "date": "2019.02.14", "title": "Варна: ГЕРБ – Приморски организира конкурс за най-атрактивна мартеница"}
{"url": "http://www.focus-news.net/news/2019/02/14/2623674/kyustendil-v-ramkite-na-edna-godina-v-dupnitsa-sa-povredeni-poveche-ot-40-patni-znaka.html", "text": "В рамките на една година в Дупница са повредени повече от 40 пътни знака. Това съобщиха за Радио „Фокус” – Кюстендил от „Транспортен отдел“ към  Община Дупница . Вече е започнала подмяната на вертикалната маркировка, което се извършва всяка година. Над 40 са напълно унищожените пътни знаци през миналата година, като голяма част от тях са увредени заедно с носещите тръби. Ще бъдат подменени и пътни огледала, както и поставени нови такива на кръстовища за улеснения на водачите. Предстои участък от улица „Димитър Грънчаров“ да стане еднопосочен за излизане към  „Цар Освободител“. Вече са поставени знаците, след решението на Комисията по безопасност на движението. Еднопосочно ще се извършва движението и по улица „Дора Габе“ в града. Ще се позволява преминаване на моторни превозни средства по направлението „Развесена върба“ към „Градска градина“. До дни предстои поставянето на знаци указващи движението по улицата. \r\nВенцеслав ИЛЧЕВ", "date": "2019.02.14", "title": "Кюстендил: В рамките на една година в Дупница са повредени повече от 40 пътни знака"}
{"url": "http://www.focus-news.net/news/2019/02/14/2623670/veliko-tarnovo-denyat-na-vinarite-i-lozarite-otpraznuvaha-po-traditsiya-v-svishtov.html", "text": "На Трифон Зарезан, в лозовите масиви на село Совата, край Свищов, бе отслужен молебен за здраве и плодородие, съобщават от пресцентъра на  Общината . Отец Евгени благослови лозята, грижовните им стопани и фирмата обработваща плодородните масиви,  като пожела здраве, и богата реколта. Изпълнителният директор на „Винарна Свищов“ Владимир Георгиев поздрави присъстващите гости с празника и сподели, че въпреки трудната година е доволен от постигнатите резултат, като благодари на своите служители, и партньори за всеотдайния целогодишен труд. \r\nПредседателят на Общински съвет – Свищов д-р Кристиян Кирилов имаше възможността да се обърне към винарите и лозарите, като ги поздрави с техния професионален празник и подчерта радостта си от факта, че вината на винарната са на изключително високо ниво, и са предпочитан избор сред ценителите на доброто вино. Той пожела успех на ръководството и берекет през предстоящата година. \r\nПо традиция, богато украсената корона от лозови пръчки бе поставена на главата на един от отличените служители.  За цар на лозята тази година бе провъзгласен Исмил, който имаше честта да зареже пръв плодородните лозови масиви. \r\nНа празника, заедно с председателя на ОбС – Свищов присъстваха зам.-кметовете Борислав Замфиров, Пламен Петков и Бедри Алиев, както и директорът на дирекция „Култура и културно наследство“ Росен Маринов, които изразиха уважението си към ръководството на Винарната и труда на лозарите.", "date": "2019.02.14", "title": "Велико Търново: Денят на винарите и лозарите отпразнуваха по традиция в Свищов"}
{"url": "http://www.focus-news.net/news/2019/02/14/2623675/plovdiv-200-pedagozi-ot-grada-poluchiha-gugal-sertifikati-na-spetsialna-tseremoniya.html", "text": "Това, което се случва в пловдивското образование днес, е тиха революция наред с модернизиране на базата през последните години, с програмите, които Общината въведе. С тези думи кметът на Пловдив инж. Иван Тотев се обърна към учителите, по време на церемонията по връчването на удостоверения по програмата „Училище в облака”, съобщиха за  Радио „Фокус“-Пловдив  от пресцентъра на Oбщината. Учители и директори от общинските училища, преминали обучение през 2018 г. получиха своите удостоверения и успешно сертифицираните до момента за Google Certified Educator по стипендията по официалните програми на Google за педагогически специалисти. „Вие сте заразителен пример за още много хора, които през следващите години ще променят средата, качеството и отношението към учебния процес – едно наистина световно качество, което да отговаря на нивото на нашия град“, заяви още кметът Иван Тотев. \r\nЗаместник-кметът по образование Стефан Стоянов благодари от името на Oбщината, че Пловдив отново е лидер в страната и в региона и показва как се прави промяната. \r\n„В момента разполагаме с изключително много технологии и е важно да ги използваме. Всички 52 общински активираха облачните услуги с вашите усилия, с усилията на всеки един учител. Гордейте се с постиженията, които имате. Въвеждането на съвременните програми и технологии е изключително важно за по-доброто качество на образованието“, подчерта заместник-кметът Стефан Стоянов. \r\nПрез 2018 г. в  успешно обучение преминаха 200 учители от 16 пловдивски училища. Всички те са носители на промяната в класните стаи, на вдъхновението и дават шанс на ученици да се подготвят за своето по-добро утре. Това подчертаха от Центъра за творческо обучение, който е единствен в България партньор на Google за образованието: Google Education Partner по направление услуги и най-вече G suite – една от водещите облачни платформи в света, безплатна за образователните организации. \r\nБългария е сертифицирала най-голям брой учители в Европа по програмите на Google Educator и оглавява челната позицията в региона EMEA, включващ Европа, Близкия Изток и Африка. \r\nОт 2016 година Община Пловдив чрез програмите за „Дигитализация на учебния процес“ и „Модернизация на учебния процес“ подпомага внедряването на облачните технологии в общинските училища като съдейства за въвеждане на облачните услуги и подкрепя обучението на представители на училищата по програмите „Училище в облака“.", "date": "2019.02.14", "title": "Пловдив: 200 педагози от града получиха Гугъл сертификати на специална церемония"}
{"url": "http://www.focus-news.net/news/2019/02/14/2623676/burgas-petar-zhelyazkov-ot-klub-dzhudo-i-sambo-stana-shampion-po-dzhudo-za-yunoshi.html", "text": "Петър Желязков от бургаския клуб „Джудо и Самбо“ стана шампион по джудо на провелия се в Перник държавен личен шампионат по джудо за юноши и девойки младша възраст. Това съобщиха от пресцентъра на  Община Бургас . Петър Желязков безапелационно надви всичките си съперници в категория до 38 кг. Освен него в шампионата взе участие и още един състезател на клуб „Джудо и Самбо“ – Никита Сваровски. Това беше неговото първо участие на състезание по джудо, при което той постигна две победи и две загуби.", "date": "2019.02.14", "title": "Бургас: Петър Желязков от клуб „Джудо и Самбо“ стана шампион по джудо за юноши"}
{"url": "http://www.focus-news.net/news/2019/02/14/2623693/varna-edna-zashtitena-grupa-funktsionira-kam-detskite-gradini-v-obshtina-dolni-chiflik.html", "text": "На територията на Долни чифлик функционира защитена група към една от детските градини в Общината. Тя се намира в село Голица. Това коментира в интервю за  Радио „Фокус“ – Варна  кметът Красимира Анастасова. По думите й, на територията на Общината има 5 детски градини с 6 филиала. Общо в детските градини се обучават 20 деца в яслена група, 282 деца на възраст от 2 до 4 години и 244 деца на възраст от 5 до 6 години. В най-голямата детска градина – тази в град Долни чифлик  има 9 групи с над 230 деца. Във всички села и в града, за децата има достатъчно места в градините, като не се отчита недостиг на персонал, допълни Красимира Анастасова. \r\nДиана СТОЕВА", "date": "2019.02.14", "title": "Варна: Една защитена група функционира към детските градини в Община Долни чифлик"}
{"url": "http://www.focus-news.net/news/2019/02/14/2623677/veliko-tarnovo-84-godishen-mazh-ot-selo-rodina-e-zaginal-pri-pozhar-v-doma-si.html", "text": "84-годишен мъж от село Родина е загинал при пожар в дома си, съобщиха от  Областна дирекция на МВР – Велико Търново . Сигнал за случая е получен тази сутрин около 08.30 часа. На адреса е бил изпратен един пожарен автомобил с трима огнеборци от Районна служба „Пожарна безопасност и защита на населението“ – Елена. Възрастния мъж е излязъл сам от горящата къща, но е намерен починал и обгорял в двора. Огънят е потушен. Пламъците са унищожили цялата постройка. На местопроизшествието се извършва оглед. Причините за пожара са в процес на изясняване. По случая е започнато досъдебно производство.", "date": "2019.02.14", "title": "Велико Търново: 84-годишен мъж от село Родина е загинал при пожар в дома си"}
{"url": "http://www.focus-news.net/news/2019/02/14/2623672/kyustendil-obshtinata-i-savetat-po-turizam-se-predstavyat-s-obsht-shtand-na-mezhdunarodnoto-izlozhenie-vakantsiya-i-spa-ekspo.html", "text": "Община Кюстендил и Съветът по туризъм се представят с общ щанд на Международното изложение „Ваканция и СПА Експо“. Това съобщи за  Радио „Фокус” – Кюстендил  Ангелина Влашка, председател на Съвет по туризъм – Кюстендил. От 14 до 16 февруари София отново посреща гостите и участниците в Международното изложение „Ваканция и СПА Експо“. Над 380 компании от 25 страни са с представителни щандове. Над 20 000 професионалисти и посетители са с  нагласа за покупка. Над 60 дестинации и туристически региони – познати и не толкова познати, се представят в рамките на изложението. „Нашето представяне го готвим от около един месец. Имаме общ щанд с Община Кюстендил. Щандът ни е по-голям от минали години, а това е много по-добре за нашето представяне. Визията на щанда ни е много добра”, каза Ангелина Влашка. По думите й на щанда има представители на отдел „Туризъм” към Община Кюстендил, както и представители на хотелиери, туроператори, ресторантьри. Щандът на Кюстендил представя девойките „Кюстендилска пролет”. Представят се и сушени плодове от Кюстендилския край. Залага се на изградения ски-център в Осоговска планина, на Владимир Димитров –  Майстора и на празниците на Кюстендил. Това е 36-то издание на проявата. Тази година са изградени винен кът и Медикъл. \r\nВенцеслав ИЛЧЕВ", "date": "2019.02.14", "title": "Кюстендил: Общината и Съветът по туризъм се представят с общ щанд на Международното изложение „Ваканция и СПА Експо“"}
{"url": "http://www.focus-news.net/news/2019/02/14/2623696/milen-nikolov-rim-burgas-prez-noviya-arheologicheski-sezon-predstoi-da-prodalzhim-arheologicheskite-prouchvaniya-na-krepostta-rusokastro.html", "text": "През новия археологически сезон предстои да продължим археологическите проучвания на крепостта „Русокастро“. Това каза за  Радио „Фокус“ – Бургас  Милен Николов, археолог и директор на Регионалния исторически музей в Бургас по повод Деня на археолога, който отбелязваме днес. По думите му към момента се осъществява проектиране на консервативно-реставрационните работи за крепостта. „Другият проект, по който предстои продължим работа, е крепостта „Акве Калиде“, където ще продължим да разкриваме източната страна на античната баня“, отбеляза Николов. Той добави, че преди започването на новия археологическия сезон, през настоящите месеци на специалистите предстои довършване на отчетите за изминалата 2018-а година. „През месеците февруари и март задължително трябва да представим отчет за миналия археологически сезон, който се състои от презентация, писмена част, полева инвентарна книга, полеви дневник, графична документация, доклади на археолози, нумизмати и други“, обясни Николов и добави, че след предаване на отчета, археолозите са длъжни да подготвят документацията за предстоящия сезон, преди стартирането му. \r\nМария ПОПЧЕВА", "date": "2019.02.14", "title": "Милен Николов, РИМ – Бургас: През новия археологически сезон предстои да продължим археологическите проучвания на крепостта „Русокастро“"}
{"url": "http://www.focus-news.net/news/2019/02/14/2623695/usloviyata-na-trud-na-shofyorite-v-stolichniya-avtotransport-otnovo-byaha-v-polezrenieto-na-opozitsiya-i-upravlyavashtiya-obzor.html", "text": "След като в последните няколко дни в публичното пространство се дискутираше темата за условията на труд на шофьорите в Столичния автотранспорт, тя отново бе и в полезрението на опозиция и управляващи. Основно техните оплаквания са за тежките условия, при които работят, както и налагането на извънреден труд, заради липса на кадри в бранша. На 13 февруари беше организира среща между Комисията по транспорт в Столичния общински съвет (СОС), директори на автотранспортни дружества и синдикати, на която бяха поставени исканията. Според лидера на БСП-София и председател на групата на социалистите в СОС Калоян Паргов обаче през последните години често тази тема е била отваряна, но и към момента няма реални промени.  „ПП ГЕРБ се опитват да замажат проблемите с условията на труд и извънредните смени на шофьорите в Столичния градски транспорт“, заяви той, като увери, че проблемите на служителите от сектор „Транспорт“ ще се коментират, докато не бъдат решени. „В 21 век не можем да говорим за такъв тип отношение към работника. Надявам се, че Столична община все ще намери начин за увеличение на заплатите в този сектор, който носи пряка отговорност за здравето на всички пътници в Столичния градски транспорт“, изтъкна той. Според него условията на труд на шофьорите са под всякаква критика и се налага заработване на извънредни смени от страна на работниците. „Говорим от 30 до 100 часа месечно и 300 до 500 часа годишно, което е живо нарушение“, посочи той. Калоян Паргов отбеляза, че инцидентите с катастрофи на водачи на обществения транспорт се увеличават, заради натовареността на служителите. По думите му инспекцията на труда трябва да направи проверки в сектора, а резултатите да бъдат публично оповестени. \r\nПред журналисти председателят на транспортната комисия в Столичния общински съвет Екатерина Йорданова каза, че е много е важно шофьорите на Столичния градски транспорт да не бъдат манипулирани. Според нея политическа партия „БСП-София и „Спаси София“ от една страна показват своята грижа за градския транспорт в София, от друга страна правят внушения, които започват да обезкуражават гражданите да ползват градския транспорт. Тя отбеляза, че за проблемите на работещите в транспорта в София се знае и за тяхното решение се работи всеки ден. „Ние знаем, че има проблеми с недостига на хора. Аз не мога да разбера каква е изненадата на БСП-София и „Спаси София“. „Моята информация е, че представители на г-н Паргов са били в транспортните дружества и са призовавали хора да споделят проблемите си и са ги канили на разговори в централната на партията“, подчерта тя. Екатерина Йорданова отхвърли твърдението на опозицията, че шофьорите на обществения транспорт в София работят извънредно.  \r\nДаяна ДЮЛГЕРОВА", "date": "2019.02.14", "title": "Условията на труд на шофьорите в Столичния автотранспорт отново бяха в полезрението на опозиция и управляващия (ОБЗОР)"}
{"url": "http://www.focus-news.net/news/2019/02/14/2623698/sport-latsio-zagubi-ot-sevilya-s-01.html", "text": "Лацио загуби от Севиля с 0:1 в първи мач между двата тима от 1/16-финалите на Лига Европа. Голът за гостите отбеляза Бен Йедер в 22-та минута. \r\nДо 22.00 часа тази вечер приключиха и другите седем от първите осем срещи в 1/16-тина финалите на Лига Европа. Ето резултатите: \r\nБАТЕ Борисов - Арсенал 1:0 \r\nГалатасарай - Бенфика 1:2 \r\nKпаснодар - Байер Леверкузен 0:0 \r\nЛацио - Севиля 0:1 \r\nАлимриакос Пирея - Динамо Киев 2:2 \r\nРапид Виена - Интер 9:1 \r\nРен - Бетис 3:3 \r\nСлавия Прага - Генк 0:0  \r\nОстаналите седем двубоя започнаха в 22 часа. Ето резултатите от първите полувремена, които току-що приключиха: \r\nКлуб Брюж-Залцбург 0:1 \r\nМалмьо-Челси 0:1 \r\nПилзен-Загреб 0:1 \r\nСелтик-Валенсия 0:1 \r\nСпортинг-Виляреал 0:1 \r\nЦюрих-Наполи 0:2 \r\nШахтьор-Айнтрахт Франкфурт 1:1", "date": "2019.02.14", "title": "Спорт:  Лацио загуби от Севиля с 0:1"}
{"url": "http://www.focus-news.net/news/2019/02/14/2623697/ivan-dukov-direktor-na-istoricheskiya-muzey-v-asenovgrad-zapochva-obrabotka-na-praistoricheski-keramichni-sadove-ot-rayona-na-muldava-koito-se-sahranyavat-v-muzeya-ot-predi-40-50-godini.html", "text": "Започва обработка на материалите от археологически находки от района на Асеновград, разкрити преди 40-50 години. Това съобщи за  Радио „Фокус”-Пловдив  Иван Дуков, директор на Историческия музей. „В сградата на музея се съхраняват доста такива находки и е крайно време да насочим усилията си към тях“, каза Дуков. Той поясни, че находките са керамични съдове, намерени при разкопки в околностите на село Мулдава, преди откриването на музея в Асеновград през 1971 година. Повечето от тях са от праисторически обекти. \r\nПрез тази година основните усилия на музея по отношение на археологията ще бъдат насочени и към публикация на неизследвани досега обекти, които са интересни и трябва да бъдат представени пред научната общност и пред широката публика. „Има доста местности и скално сечени обекти, които е редно да бъдат публикувани, за да може след това да бъдат обект на археологически изследвания“, каза Иван Дуков. Те са в различни райони около Асеновград. Има интересни обекти в района на квартал Горни Воден и около село Врата, където е скалното светилище Белинташ. По думите на Дуков, в този район се намират и други интересни археологически обекти, които заслужават да бъдат представени в публикации. \r\n„Надявам се да имаме възможност и за нови проучвания през тази година“, каза още Иван Дуков. \r\nЦветана ТОНЧЕВА", "date": "2019.02.14", "title": "Иван Дуков, директор на Историческия музей в Асеновград: Започва обработка на праисторически керамични съдове от района на Мулдава, които се съхраняват в музея от преди 40-50 години"}
{"url": "http://www.focus-news.net/news/2019/02/14/2623699/varna-prez-tazi-godina-shte-bade-remontiran-patyat-mezhdu-selata-solnik-i-dyulino-v-obshtina-dolni-chiflik.html", "text": "През тази година се предвижда ремонт на пътя, който свързва селата Солник и Дюлино, в частта, попадаща на територията на Община Долни чифлик. Това каза за  Радио „Фокус“ – Варна  кметът на Долни чифлик Красимира Анастасова. По думите й общинските пътища се поддържат в добро състояние. През 2018 година са извършени ремонти на редица пътни съоръжения. Освежена е пътната маркировка на около 20 км от пътищата в Общината, като са поставени нови или са подменени повече от 20 пътни знаци. \r\nДиана СТОЕВА", "date": "2019.02.14", "title": "Варна: През тази година ще бъде ремонтиран пътят между селата Солник и Дюлино в Община Долни чифлик"}
{"url": "http://www.focus-news.net/news/2019/02/14/2623700/afp-beliyat-dom-potvardi-che-tramp-shte-obyavi-izvanredno-polozhenie-zaradi-finansirane-na-stenata.html", "text": "В четвъртък Белият дом потвърди, че президентът Доналд Тръмп ще обяви национално извънредно положение, предава  AFP .Това е опит от негова страна да заобиколи Конгреса и да осигури повече финансиране на своя проект за стена по границата с Мексико.  \r\nОсвен това Тръмп ще подпише и закон на Конгреса, според който се предоставя по-малка сума за стената от исканата от него. \r\n\"Президентът Тръмп ще подпише правителствен указ за финансиране, а както обяви по-рано, ще предприеме и други мерки, включително и национално извънредно положение, за да може да гарантира, че ще осигурим национална сигурност и ще спрем хуманитарната криза на границата“. Това е заявила говорителката на президента Сара Сандерс.  Ивелина Ватова", "date": "2019.02.14", "title": "AFP: Белият дом потвърди, че Тръмп ще обяви „извънредно положение“ заради финансиране на Стената"}
{"url": "http://www.focus-news.net/news/2019/02/14/2623668/burgas-s-pochit-kam-traditsiite-pomorie-otbelyaza-praznika-na-sveti-trifon.html", "text": "С почит към традициите Поморие отбеляза празника на свети Трифон. Това съобщиха от пресцентъра на  Общината . Днешният ден е един от най-обичаните и почитани български празници, предшестващи идването на пролетта. „Дойде ли денят на свети Трифон, зимата е към своя край”, казват старите хора, защото отколешните традиции повеляват именно днес, на 14 февруари (стар стил), да се прави първата пролетна резитба на лозите. Зарязването се извършва от опитни мъже, съпроводени от свирачи, като всеки стопанин подрязва по няколко пръчки от една или три лози. \r\nВ община Поморие празничните обичаи и тази година бяха стриктно спазени. В масивите на село Бата кметът на Поморие Иван Алексиев честити празника на всички лозари и винари и се включи в ритуалното зарязване. В пролетната резитба се включиха и заместник-кметът Янчо Илиев, председателят на Общинския съвет Адам Адамов, кметът на Бата Георги Георгиев и общинският съветник Неделчо Стайков. Накрая всеки стопанин поля мястото с вино, тъй като по този начин се напомня на лозата щедро да даде добър плод. \r\nХорото също има ключова роля в ритуалите за празника. Според народните вярвания то символизира обиграването на земята. Ето защо веднага щом подрязаха вейките лозарите от Бата се хванаха на хоро, пожелавайки си „да има здраве, берекет и руйно вино, както за работарите, така и за калпазаните”.", "date": "2019.02.14", "title": "Бургас: С почит към традициите Поморие отбеляза празника на свети Трифон"}
{"url": "http://www.focus-news.net/news/2019/02/14/2623703/24-hiv-pozitivni-litsa-sa-registrirani-v-balgariya-ot-nachaloto-na-godinata-do-12-fevruari.html", "text": "24 ХИВ позитивни лица са регистрирани в България от началото на годината до 12 февруари. Общият им брой от 1986 година до днес е 3050, съобщи за  Радио „Фокус“ – Велико Търново  Анелия Козлева, главен експерт в Регионалната здравна инспекция. Тя припомни, че днес стартира втория етап от националната анти СПИН кампания на Министерство на здравеопазването. „Тази година тя преминава под мотото „Узнай своя статус“ и както винаги има за цел да повиши информираността на населението относно същността на заболяването и начините на предаване и за предпазване. Много важно е да се насърчи населението да изследва своя статус  в безплатните кабинети във всички здравни инспекции в областните градове“, категорична бе Козлева. Тя уточни, че през миналата година именно през тези кабинети са преминали 324 хиляди лица, като повече от 300 от тях са били с положителен резултат. За Велико Търново регистрираните случаи за 2018-та са 13. Следващите етапи на националната кампания ще са през третата седмица на май, когато е Денят за възпоменание на загиналите от СПИН и през лятото. Въпреки това работата на здравните експерти не спира ежедневно, дори ежечасно. \r\nЛуиза ТРАНЧЕВА", "date": "2019.02.14", "title": "24 ХИВ позитивни лица са регистрирани в България от началото на годината до 12 февруари"}
{"url": "http://www.focus-news.net/news/2019/02/14/2623702/sitel-makedoniya-albaniya-ratifitsira-prisaedinitelniya-protokol-za-chlenstvoto-na-makedoniya-v-nato.html", "text": "Със 130 гласа \"за\" и нито един „против“ албанският парламент тази вечер ратифицира Протокола за членство на Македония в НАТО, информира скопският телевизионен канал  „Сител“ . Заседанието започна с минута мълчание в знак на почит за жертвите от пътно-транспортно произшествие край Ласкарци.  \r\nПоследвалият дебат беше напрегнат и фокусиран върху вътрешната политика, а не за протокола. Опозицията е  обвинила премиера Рама в престъпление, а той е трябвало да се извини на председателя на македонския парламент Талат Джафери, който е гостувал на албанските депутати. След уталожване на страстите те са ратифицирали Протокола за членството на Македония в НАТО. Талат Джафери е благодарил за подкрепата на парламентаристите от Тирана.   \r\n„Без албанците Северна Македония не би съществувала, а за Албания териториалната идентичност на Северна Македония е  не само безспорна, но и от жизненоважно значение за нашето настояще и нашето бъдеще, за мира и стабилността. Нашата роля в този исторически процес е подкрепата. Спокойната ситуация е преди всичко заслуга на албанските политически лидери там и на премиера Зоран Заев, когото поздравявам.“ \r\nАлбания е третата страна, членка на НАТО, която ратифицира присъединителния протокол. Документът е одобрен и от правителството в София. С същото решение е предложена и ратификацията му в Народното събрание на България, съобщава „македонския телевизионен канал „Сител“.  Ивелина Ватова", "date": "2019.02.14", "title": "„Сител“ (Македония):  Албания ратифицира присъединителния протокол за членството на Македония в НАТО"}
{"url": "http://www.focus-news.net/news/2019/02/14/2623694/parlamentat-vdigna-praga-na-preferentsiite-za-evrovota.html", "text": "Парламентът вдигна прага на преференциите за евровота, предаде репортер на  Агениця „Фокус“.   Текстовете бяха предложени от ДПС между двете четения по Изборния кодекс. Депутатите приеха преференциите да са валидни, ако кандидатът е получил действителни гласове не по-малко от националната  избирателна квота, а не както досега, ако е получил не по-малко от 7 % от гласовете за кандидатската листа.   \r\nПреди това народните представители вдигнаха прага на преференциите за парламентарни избори.  \r\nДеница КИТАНОВА", "date": "2019.02.14", "title": "Парламентът вдигна прага на преференциите за евровота"}
{"url": "http://www.focus-news.net/news/2019/02/14/2623705/kyustendil-neobhodimo-e-izgotvyaneto-na-proekt-za-zapazvane-i-sotsializirane-na-arheologicheskiya-obekt-kray-selo-cherven-breg.html", "text": "Необходимо е изготвянето на проект за запазване и социализиране на археологическия обект край село Червен брег. Това каза пред  Радио „Фокус” – Кюстендил  д-р Светла Петрова от Българската академия на науките и ръководител на проучването. Днес в залата на Община Дупница са представени резултатите от проучването на базиликата край село Червен брег. Археологическото проучване на раннохристиянската базилика при църквата „Свети Спас” в село Червен брег се извършва четвърти сезон. „През четвъртият археологически сезон се потвърдиха окончателно нашите предположения относно ситуирането на средновековната църка в централния кораб на раннохристиянската базилика, която за съжаление е доста унищожена от последващото строителство”, каза д-р Петрова. По думите й нещата вече са изключително ясни и проучени. „Да се надяваме, че ще намерим съдействие от страна на ръководството на общината и на областта, за да се направи един проект, с цел запазване и представяне на паметника в пълния му блясък”, каза д-р Светла Петрова. По думите й това свято място не се е забравяло дълги години от местното население. \r\nВенцеслав ИЛЧЕВ", "date": "2019.02.14", "title": "Кюстендил: Необходимо е изготвянето на проект за запазване и социализиране на археологическия обект край село Червен брег"}
{"url": "http://www.focus-news.net/news/2019/02/14/2623671/tass-britanski-televizionen-kanal-obyavi-imeto-na-tretiya-zapodozryan-za-otravyaneto-na-sergey-i-yuliya-skripal.html", "text": "Каналът Sky News в четвъртък разпространи името на трето лице, което се предполага, че е участвало в отравянето на бившия полковник на ГРУ Сергей Скрипал и дъщеря му Юлия през март 2018 г. в Солсбъри, предава  TACC . \r\nКакто информира телевизионният канал, който се позовава на разследващата група Bellingcat, третият предполагаем участник  е Денис Сергеев. Твърди се, че той е служител на ГРУ и е действал под името на Сергей Федотов. \r\nОт Скотланд Ярд са отказали да коментират тази информация пред кореспондента на ТАСС. \"Ние няма да коментираме тази публикация,\" - каза представителят на столичната полиция. \r\nМеждувременно Sky News заяви, че в деня на отравянето на Скрипал на 4 март, третият заподозрян вероятно  е напуснал Великобритания, за да се прибере в Москва през Рим. В същото време, вестник The Daily Telegraph информира, като се позовава на собствените си източници  точно обратното - твърди, че той все още може да се намира във Великобритания.  Юлиян Марков", "date": "2019.02.14", "title": "ТАСС: Британски телевизионен канал обяви името на третия заподозрян за отравянето на Сергей и Юлия Скрипал"}
{"url": "http://www.focus-news.net/news/2019/02/14/2623707/varna-voennomorskiyat-muzey-organizira-konkurs-za-uchenicheski-eseta-posveteni-na-istoriyata-na-flota.html", "text": "Конкурс за ученически есета, посветени на 140-тата годишнина на военния ни флот обявиха от Военноморския музей във Варна. До 25 април тази година ученици в гимназиалните класове могат да изпращат своите текстове на електронния адрес на музея. Това каза за  Радио „Фокус“ – Варна  директорът на културната институция в града, д-р Мариана Кръстева. Участниците могат да напишат есета по три теми – „Флотоводци и герои на българската военноморска история“, „Бойната слава на флота“ и „Флотът и предизвикателствата на съвременния свят“. Според Мариана Кръстева, по първата учениците могат да изберат личност с има принос за развитието на флота, която е останала с ярко присъствие във военноморската история. Това може да е фигура, която се е прославила с участието си във войните, които води Третата българска държава или има определена роля в морското образование, отстояването на морските интереси на страната. По темата за бойната слава на флота, за основа на есетата може да избере едно или повече събития, чрез които да се изтъкне участието на военните моряци в сражения и бойни действия в морското пространство за защита на Отечеството, както и за значимостта на военния флот в ключови и съдбоносни в новата и най-нова история на България. По третата тема, участниците могат да развият есетата си като потърсят отговор на въпроса: „Как в наше време военният флот се включва в усилията за предотвратяване на конфликти, разрешаване на кризи, защита на българските морски пространства и национални интереси?“. Организаторите на конкурса предлагат да се обърне внимание на морското пиратство, трафикът на хора, нелегалната емиграция, осъществяването на хуманитарни операции, като спасяване на човешки живот на море, помощ при бедствия и аварии, обясни още д-р Мариана Кръстева. Обявяването на победителите в конкурса ще се проведе в Деня на музеите – 18 май, когато е и Нощта на музеите тази година, във Военноморския музей. За отличените са предвидени предметни награди, а една от тях ще е възможност да участниците да посетят боен кораб и да направят обиколка с него във флотския регион. Д-р Мариана Кръстева посочи още, че есетата трябва да са с дължина до три стандартни машинописни страници, т.е. 5400 знака, във формат А 4. Те трябва да са написани с най-популярния шрифт Times New Roman, в размер 12 пункта. Към есетата трябва да са посочени имената и адресът на детето, както и учебното заведение. \r\nДиана СТОЕВА", "date": "2019.02.14", "title": "Варна: Военноморският музей организира конкурс за ученически есета, посветени на историята на флота"}
{"url": "http://www.focus-news.net/news/2019/02/14/2623704/s-94-glasa-za-parlamentat-reshi-hartienoto-glasuvane-da-bade-zameneno-s-mashinno-na-vota-sled-mestnite-izbori-prez-2019-g.html", "text": "Парламентът реши хартиеното гласуване да бъде заменено с машинно на вота след местните избори през 2019 г., предаде репортер на  Агенция „Фокус“.  Това се случи след приемане на текстове на второ четено от Изборния кодекс.  „За“ текста гласуваха 94 народни представители, „против“ – 2 и „въздържали се“ -  40, с което той бе приет. Предложението предвижда още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции. Изключения ще правят специализираните избирателни секции, а именно тези в чужбина, на кораби, в затвори и места за задържане и подвижните избирателни секции. Съгласно приетия от Правна комисия текст ЦИК ще определя броя и номерата на избирателните секции, в които се произвежда машинно гласуване не по-късно от 12 дни след насрочване на изборите.  \r\nДеница КИТАНОВА", "date": "2019.02.14", "title": "С 94 гласа „за“ парламентът реши хартиеното гласуване да бъде заменено с машинно на вота след местните избори през 2019 г."}
{"url": "http://www.focus-news.net/news/2019/02/14/2623706/parlamentat-prie-promenite-v-izborniya-kodeks-na-vtoro-chetene-obzor.html", "text": "Макар и пленарното заседание да не започна от първия път повече от 12 часа   парламентът работи по промените по Изборния кодек, които се приемат 100 дни преди вота през май. Промените в Изборния кодекс бяха внесени в деловодството на Народното събрание от ГЕРБ и „Обединени патриоти“ на 16 ноември 2018 г. Преди тях изменения внесоха и от „Воля“. На вниманието на депутатите бе поставен общ законопроект, който бе приет на 12 декември миналата година.  \r\nНай-спорния текст бе вдигането на прага на преференциите изборите. Депутатите решиха за евровота  преференциите да са валидни, ако кандидатът е получил действителни гласове не по-малко от националната  избирателна квота. За парламентарните избори предпочитанията ще се считат за валидни, ако кандидатът е получил действителни гласове не по-малко регионалната избирателна квота. След приемането на този текст от ВМРО призоваха президентът да наложи вето на Изборния кодекс в частта за преференциите. В рамките на дебата  лидерът на БСП Корнелия Нинова  призова президентът да наложи вето на целия Изборен кодекс. Тя обяви, че БСП ще го атакува във Венецианската комисия, Констиуционния съд и подчерта, че ГЕРБ се опитват да фалшифицират изборите. „Обръщаме се към всеки българин, който иска да бъде свободен. Към всички свободомислещи, леви, десни, центристи. Ние сме различни идеологически, но нека всички се обединим днес, защото днес имаме кауза за обединение и тя е да спрем диктатурата на режима Борисов днес и всяка диктатура на която и да е партия утре“, заяви още Нинова.  \r\nНа лидера на БСП отговори  депутатът от ГЕРБ Тома Биков . По думите му изказванията на БСП, че изборите ще бъдат фалшифицирани граничат с атака срещу демократичния ред. „Разбира се, че г-жа Нинова има право на своето мнение по различните текстове. Това е нормално. Опозиция и управляващи и всяка политическа сила да изразява своето мнение и концепция по различните въпроси. Това, което е притеснително, и то не само в това изказване, е внушението, че изборите ще бъдат фалшифицирани. В тази зала трябва да бъдем много отговорни към изборния процес. Когато доверието в изборите бива нарушавано, тогава демокрацията изчезва, изборите са нелегитимни и обществото изпада в хаос. Всички тези български граждани, за които говорите, започват да живеят зле“, заяви още Биков.  \r\nСреднощното заседание на Правна комисия бе също сред най-обсъжданите теми между управляващи и опозиция. Заместник-председателят на „БСП за България“ Крум Зарков заяви, че ИК се приема на тъмно. По думите му това минава всякакви граници. Данаил Кирилов от ГЕРБ му отговори, че манипулира общественото мнение и че снощи на Правна комисия са останали двама  от общо шестима членове на комисията от БСП и те са били непродуктивни. Изказването на депутата от БСП Явор Божанков предизвика напрежение в пленарна зала. Той заяви, че си е тръгнал от Правна комисия без вяра в демокрацията. Божанков посочи, че БСП няма да остави българското общество на произвола на една „шайка“. Думата „шайка“разгневи депутата от ГЕРБ Вежди Рашидов, който подчерта, че децата в този парламент няма да му викат „шайка“ на тези години.  \r\nМеждувременно по искане на ГЕРБ бе прекъснато заседанието парламента  и  бе свикано извънредно заседание на Правна комисия. То бе напуснато от членовете на комисията от БСП. По време на комисията ГЕРБ преразгледа предложението си за отпадане на забраната за оповестяване на социологическите проучвания в деня на изборите и остави досега действащата разпоредба. Извънредната Правна комисия реши хартиеното гласуване да бъде заменено с машинно на вота след местните избори през 2019 г. Предложеният текст предвижда още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции. Изключения ще правят специализираните избирателни секции, а именно тези в чужбина, на кораби, в затвори и места за задържане и подвижните избирателни секции. След това текстовете бяха утвърдени и от пленарна зала, като БСП възразиха срещу решенията на извънредното заседание на Правна комисия.  Депутатите отхвърлиха предложенията на БСП за актуализация на изборните списъци и създаване на публичен регистър на избирателя и на ДПС за отпадане на принципа на уседналост при местните избори.  \r\nДеница КИТАНОВА", "date": "2019.02.14", "title": "Парламентът прие промените в Изборния кодекс на второ четене (ОБЗОР)"}
{"url": "http://www.focus-news.net/news/2019/02/14/2623701/stela-semerdzhieva-psiholog-kogato-svarshi-himiyata-v-lyubovta-zapochvame-da-vizhdame-realnostta.html", "text": "Когато свърши химията в любовта, започваме да виждаме реалността. Това каза за  Радио „Фокус“ – Бургас  психологът Стела Семерджиева по повод Деня на влюбените. По думите й в този момент не малко хора, започват да си задават въпроса: „Как въобще съм се оженил за този човек?“. „Вече можем да видим брадавиците, пъпките и бенките на другия, които всъщност винаги са си били там. Започваме да виждаме мръсните чинии в мивката, незатворения капак на тоалетната чиния, разхвърляните дрехи и др., т.е. събуждаме се в реалността“, каза още Семерджиева и добави, че на дневен ред се появява най-същественият въпрос: „Какво да правим сега? Дали след като сме се събудили да останем в тази реалност с партньора си недоволни, или пък да опитаме отново, нова връзка, нов брак, да потърсим нова любовно преживяване?“. „Преди обаче напълно да се отчаяли, да сме избрали някоя от изброените възможности, можем да разгледаме и още една, която може и да ни спаси“, каза още Семерджиева. По думите й възможността започва с признанието, че влюбването е химия и тя вече е свършила. Според психолога, въпреки, че е свършило влюбването, но има и добра новина  и тя е, че започва истинската любов. „Аз ще започна с това, че “обичам” е глагол. Любовта като чувство е “детето” на глагола „обичам“. Това е действие, движение, затова е важно, какво правим след периода на влюбването за любовта. Осъзнатият човек, знае, че любовта се прави, отглежда се, храни се, за нея се полагат грижи, иска се постоянство,защото когато човек е влюбен, той няма нужда от съзнателни усиля той прави нещата с лекота, без да мисли“, заяви специалистът и допълни, че любовта се прави, чрез осъзнати любовни действия. „Връзката трябва да се развива непрекъснато, т.е аз избирам да обичам някой и избирам да давам на някой. Да обичам означава, аз съм щастлив, но да искам и другия да е щастлив, да се интересувам и от неговото щастие. За мен другият е важен като личност и аз отделям време за него, вълнувам се от това, с което той се занимава,  и все пак оставам себе си, запазвам автентичността си“, каза още Стела Семерджиева. \r\nДеница ДИМИТРОВА", "date": "2019.02.14", "title": "Стела Семерджиева, психолог: Когато свърши химията в любовта, започваме да виждаме реалността"}
