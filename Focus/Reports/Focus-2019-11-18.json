{"url": "http://www.focus-news.net/news/2019/11/18/2720708/aktsenti-v-predavaneto-sofiyska-tribuna-po-radio-fokus.html", "text": "След два месеца, изпъстрени от събития, най-важните от които изборът на местната власт и разглеждането на бюджета за идната година, което от своя страна породи много коментари и разпалени дебати, предаването „Софийска трибуна“, продукция на БСП-София, отново е на честотите на софийската програма на  Радио „Фокус“ . В първата част акцент ще бъде именно Бюджет 2020. Гост в студиото ще е народният представител от ПГ на „БСП за България“ Николай Цонков, с когото ще разговаряме за приоритетите и подводните камъни в Бюджет 2020. Във втората част на „софийската трибуна“ застава Николай Николов – общински съветник и секретар на групата на БСП в Столичния общински съвет. От него ще разберем какво предстои там, как ще работи новият общински съвет в София и какви са приоритетите на столичните социалисти. \r\nГостите в студиото ни ще отговарят на слушателски въпроси на телефон 0882 802 802. \r\n \r\n Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“ с водещ Веселка Иванова.", "date": "2019.11.18", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/11/18/2720806/tass-es-schita-za-nezakonno-stroitelstvoto-na-zaselnicheski-selishta-v-okupiranite-palestinski-teritorii.html", "text": "ЕС продължава да счита за незаконно строителството от Израел на селища на Западния бряг. Това се посочва в изявление, публикувано от ръководителя на дипломацията на ЕС Федерика Могерини, цитирана от  TACC . \r\n„Позицията на Европейския съюз относно израелските политики за заселване в окупираната палестинска територия е ясна и непроменена: цялата тази дейност по заселване е незаконна в съответствие с международното право и подкопава жизнеспособността на двустранното решение на палестино-израелския конфликт и перспективите за траен мир, както бе потвърдено с резолюция 2334 на Съвета за сигурност на ООН “, се казва в изявлението. \r\nСайб Арикат, генерален секретар на Изпълнителния комитет на Организацията за освобождаване на Палестина (ООП), остро осъди изявлението на държавния секретар на САЩ Майк Помпео относно еврейските селища на Западния бряг и обвини Вашингтон в опит да замени международното право със законите на джунглата. Това съобщи палестинската информационна агенция \"Maan\". \r\n\"С подобна позиция по този въпрос, както и позиции в други области в различни региони на света, САЩ директно оспорват международното право, опитвайки се да подкопаят основите му и да ги заменят със законите за джунглата\", каза той. \"Вашингтон по този начин се лиши от ролята на отговорен международен играч и посредник при разрешаване на международни кризи.\" \r\nИзраелският премиер Бенямин Нетаняху приветства изявлението на държавния секретар на САЩ Майк Помпео и благодари за това на президента на САЩ Доналд Тръмп и неговата администрация: \r\n\"Днес (18 ноември) САЩ поеха важен политически курс, който поправя историческа грешка. Администрацията на Тръмп категорично отхвърли фалшивото твърдение, че израелските селища на Западния бряг по своята същност са незаконни според международното право. Израел дълбоко оценява президента Тръмп, държавния секретар Помпео и цялата администрация на САЩ за тяхната твърда позиция в подкрепа на истината и справедливостта и призовава всички отговорни държави, които очакват мир да заемат подобна позиция\". \r\n \r\n  Юлиян Марков", "date": "2019.11.18", "title": "ТАСС: ЕС счита за незаконно строителството на заселнически селища в окупираните палестински територии"}
{"url": "http://www.focus-news.net/news/2019/11/18/2720709/pet-strani-podkrepyat-deklaratsiyata-na-balgariya-za-zapazvane-na-prehodnata-natsionalna-pomosht.html", "text": "По време на заседание на Съвета на Европейския съюз (ЕС) по земеделие и рибарство в Брюксел, министърът на земеделието, храните и горите Десислава Танева представи декларация на България, с която страната ни призовава в регламента за преходните правила на Общата селскостопанска политика (ОСП) да се включи възможността за прилагане на Преходната национална помощ, като същата да продължи да се прилага до приемането на правилата на новата ОСП. Това съобщиха от пресцентъра на  Министерството . Документът е подкрепен от Кипър, Чехия, Унгария, Полша и Румъния. Министър Танева обясни, че националната помощ би допринесла за осигуряване на сигурност и приемственост при предоставянето на подкрепа на земеделските стопани. Тя подчерта, че финансовите нива не трябва да бъдат по-ниски от тези за 2020 г. „Предвид актуалното състояние по преговорите за Реформата на ОСП, считаме за напълно обосновано прилагането на преходен период от поне една година преди пристъпване към въвеждането на реформираната политика“, посочи министър Танева. Сред аргументите, които тя представи е, че преустановяване на Преходната национална помощ ще доведе до внезапно и значително намаляване на доходите на засегнатите земеделски стопани. Това би застрашило осигуряването на работни места и развитието на селските райони. \r\n \r\n \r\n \r\nПреходният пакет, съдържащ двете предложения, предназначени да гарантират непрекъснатостта на подкрепата по ОСП за земеделските производители и други бенефициери в преходния период предвижда удължаване на приложимостта на съществуващата правна рамка и адаптирането на някои правила, за да се гарантира приемствеността на ОСП до влизането в сила на новата система. \r\nБългария, Кипър, Чехия, Унгария, Полша и Румъния призовават в Регламента за преходните правила на ОСП да се включи възможността за прилагане на Преходната национална помощ, предвидена в член 37 от Регламент (ЕС) № 1307/2013, на финансови нива, не по-ниски от тези за 2020 г. \r\nНашето предложение е подкрепено със следната обосновка: \r\n-\tПредложените преходни правила се основават на съществуващите правила и схеми, които в момента се прилагат и е логично да се включи Преходната национална помощ, която е част от съществуващата правна рамка; \r\n-\tПродължаването на Преходната национална помощ би допринесло за осигуряване на сигурност и приемственост при предоставянето на подкрепа на съответните земеделски стопани и избягване на внезапно и съществено намаляване на подкрепата за сектори, по отношение на които се предоставя преходна национална помощ; \r\n-\tПреустановяване на преходната национална помощ означава внезапно и значително намаляване на доходите на засегнатите земеделски стопани, което би застрашило осигуряването на работни места и развитието на селските райони; \r\n-\tПреходната национална помощ се финансира от националния бюджет и е бюджетно неутрална за ЕС; \r\n-\tБързото споразумение по предложенията за реформа на ОСП остава приоритет и изключването на преходната национална помощ от Регламента за преходните правила на ОСП би предрешило дискусията по темата в рамките на реформата на ОСП. \r\nКато се вземат предвид аргументите по-горе, призоваваме за удължаване на преходната национална помощ.", "date": "2019.11.18", "title": "Пет страни подкрепят декларацията на България за запазване на Преходната национална помощ"}
{"url": "http://www.focus-news.net/news/2019/11/18/2720712/tass-spetsialnite-sili-zapochnaha-da-razgonvat-demonstrantite-v-tbilisi.html", "text": "Специалните части на грузинското вътрешно министерство започнаха разпръскването на демонстранти, които са се събрали около сградата на парламента и блокират входовете му, предава местният телевизионен канал „Рустави 2“, цитиран от  TACC .. \r\nКакто се съобщава, специалните сили използват водни оръдия за разпръскване на демонстрантите. Такава мярка, според информацията на канала, е взета след поредица от неуспешни опити на спецчастите да разпръснат протестиращите без използване на специални средства. \r\nСпоред телевизията командосите са изправени срещу съпротива, опозиционните лидери се намират на първия ред, като не позволяват на органите на реда да продължат напред. На места се води ръкопашен бой на протестиращите с представители на специалните сили. \r\nЗасега спецчастите са успели да изтласкат демонстрантите от един от резервните входове на сградата на парламента, съобщава \"Рустави 2\". Предстои освобождаване на главния вход на сградата на булевард „Руставели“, където протестиращите са изградили палатков  лагер.  \r\n \r\n  Юлиян Марков", "date": "2019.11.18", "title": "ТАСС: Специалните сили започнаха да разгонват демонстрантите в Тбилиси"}
{"url": "http://www.focus-news.net/news/2019/11/18/2720707/ria-novosti-sasht-zaplashiha-egipet-sas-sanktsii-zaradi-namerenieto-na-stranata-da-zakupi-ruski-iztrebiteli.html", "text": "САЩ заплашиха Египет със санкции заради намерението на страната да закупи руски изтребители, предава  РИА Новости . \r\nВъзможната покупка от Египет на руски изтребители ще изложи Кайро на риск от санкции от страна на САЩ, заяви помощник държавният секретар на САЩ по политическите въпроси Кларк Купър по време на международното авиационно изложение \"Дубай 2019\". \r\nСпоред представителя на Държавния департамент придобиването на изтребители от Русия също ще постави под съмнение възможността за по-нататъшно закупуване от Египет на американско оборудване. Купър каза още, че Вашингтон уведомява Кайро за рисковете при сключване на сделка с Русия. \r\nПо-рано The Wall Street Journal съобщи, че Пентагонът и Държавният департамент в съвместно писмо предупреждават египетските власти за възможното въвеждане на ограничителни мерки в случай на придобиване на руски изтребители Су-35. Според изданието ръководителите на американските външни и военни ведомства Майк Помпео и Марк Еспър призовават египетските си колеги да отменят сделката за Су-35. \r\nКоментирайки тази информация, руският сенатор Алексей Кондратиев  обвини Вашингтон в нарушаване на международните правила за търговия с оръжие. В коментар за РИА Новости той отбеляза, че на силно конкурентен пазар в много области американците се опитват активно да прилагат практиката на санкционен натиск. Депутатът Андрей Красов от своя страна отбеляза, че подобни мерки се въвеждат предимно срещу страни, водещи независима външна политика. \r\n \r\n  Юлиян Марков", "date": "2019.11.18", "title": "РИА Новости: САЩ заплашиха Египет със санкции заради намерението на страната да закупи руски изтребители"}
{"url": "http://www.focus-news.net/news/2019/11/18/2720715/api-ne-e-vazlagala-izpalnenieto-na-nikakvi-deynosti-kray-reka-vit-svarzani-s-izgrazhdaneto-na-uchastak-ot-am-hemus.html", "text": "Агенция „Пътна инфраструктура“ (АПИ) не е възлагала изпълнението на никакви дейности край река Вит, свързани с изграждането на участък от автомагистрала (АМ) „Хемус“. Това съобщиха от пресцентъра на  АПИ . по повод запитване от медии по сигнал от Сдружение „Балканка“. \r\nВ момента дружеството „Автомагистрали“ извършва изкопи, насипи, водостоци и селскостопански подлези в участък 1 - между 94-ти и 96-ти км. Изгражданите насипи със скален материал са от кариери за инертен материал, с които дружеството има договор за доставка. В тази връзка опитите за внушение, че в изграждането на трасето се влага баластра от река Вит са невярни. „Автомагистрали“ ЕАД не разполага и не e искала разрешение за добиване на баластра от р. Вит. \r\nПо повод сигнала от Сдружение „Балканка“ Агенция „Пътна инфрастуктура“ ще изиска допълнителна информация от компетентните институции - РИОСВ и Басейнова дирекция „Дунавски район“.", "date": "2019.11.18", "title": "АПИ не е възлагала изпълнението на никакви дейности край река Вит, свързани с изграждането на участък от АМ „Хемус“"}
{"url": "http://www.focus-news.net/news/2019/11/18/2720713/obshtina-stara-zagora-e-v-gotovnost-za-zimniya-sezon.html", "text": "Подготовката на Община Стара Загора за работа през зимния сезон на 2019/2020 год. се концентрира към поддържането проходимостта на пътната мрежа, както и за своевременно провеждане на аварийно-спасителни работи в условията на снеговалежи, силни ветрове, съпроводени с образуване на снегонавявания, при оптимално използване възможностите на наличната техника и човешки ресурси. \r\nСформиран е Щаб за изпълнение на общинския план за защита при бедствия, който е актуализиран, съобщиха от  Общината . Разработен е и оперативен план за зимно поддържане на пътната мрежа от IV- ти клас и уличната пътна мрежа в населените места на територията на общината.  \r\nПредстои заседание на Щаба, което ще се проведе на 28 ноември, с цел подобряване на координацията при настъпване на опасни метеорологични явления. Зимното поддържане и снегопочистване на уличната пътна мрежа в Стара Загора през зимния период ще се извършва от  ДЗЗД „Грийн партнърс“ – БКС, а за старозагорската пътна мрежа от IV-ти (четвърти) клас ще отговаря „Трейс – Пътно строителство“ АД. Предстои технически преглед на специализираната техника за зимна поддръжка на пътищата в града и извън него. Ще бъдат извършвани и периодични контролни прегледи.Въвеждането на денонощно дежурство на специализираните машини ще бъде от 1 декември 2019 г, поради спецификата на географското разположение на община Стара Загора, релефът и сравнително благоприятните климатични характеристики. Осигурено е надеждното функциониране на системата за проследяване – GPS. Тя  позволява в реално време да се следи работата на всяка машина и да се вземат своевременни управленски решения и реакция, за снижаване на негативните фактори на зимната обстановка.Пешеходните зони в Стара Загора са разпределени за снегопочистване между Общинска администрация и ДЗЗД „Грийн партнърс“ - БКС. Улиците в малките населени места ще се почистват от наличната техника в съответното населено място. Ако в населеното място няма подходящи специализирани машини е предвидено машини на „Трейс – Пътно строителство“ АД да извършват отстраняване на снега до автобусните спирки.За намаляване на неблагоприятните последствия и с цел нормално функциониране на системите за обществено обслужване от общинската администрация напомнят, че управителите на търговски дружества, включително и тези с общинско участие, при снеговалежи и заледявания, е необходимо да предприемат мерки за поддържане на проходимостта на вътрешните пътища в границите на територията на предприятието. При навявания и заледявания, собсвениците и ползвателите на търговски обекти, управители на търговски дружества, учебни заведения, сгради за обществено обслужване и управителите на етажни собствености, също трябва да предприемат мерки за отстраняване на снежната покривка в своя район.Община Стара Загора апелира гражданите да се движат по тротоарите с внимание за наличие на ледени висулки от жилищни и обществени сгради.Задължително е изхвърлянето на горими предмети и отпадъци от печки да се случва в специални съдове, поставени в близост до тези за твърди битови отпадъци", "date": "2019.11.18", "title": "Община Стара Загора е в готовност за зимния сезон"}
{"url": "http://www.focus-news.net/news/2019/11/18/2720714/izlozhba-na-spetsializiraniya-muzey-za-zografsko-izkustvo-v-tryavna-shte-bade-otkrita-v-kazanlak-na-21-noemvri.html", "text": "Гостуващата изложба „От ръката тревненска“ ще бъде открита на 21 ноември 2019 г. в залата за временни експозиции в Музея на Розата, каза за  Радио „Фокус“  Радослав Петков, заместник – директор на музея. Петков поясни, че експозицията е дело на Специализирания музей за зографско изкуство в Трявна и е направена съвместно по проект с Министерството на културата. Тя представя художествените занаяти дърворезба, иконопис и строителство на най-старата художествена школа у нас от втората половина на ХVII век, чиито традиции продължава Националната гимназия по приложни изкуства „Тревненска школа“.  \r\nПредставени са и занаяти, в които тревненци имат принос. Това са: розопроизводство - Трявна е едно от малкото места в Северна България, където се отглеждат рози и се произвежда розово масло; казаслък - декоративен текстилен занаят, работен изключително в Трявна и Одрин, практикуван в града от ХVII век; куюмджийство – наред с трациционните накити и църковна утвар, тревнеският майстор Пенчо Генев сече монети, които били в обръщение в средата на XIX век; мутафчийство – занаят, при който в Трявна се прави опит да бъде механизирано производството, практикуван до 60-те години на ХХ век. \r\nВ експозицията са изложени оригинални предмети, майсторски свидетелства, снимки, инструментариум, копирки за икони, проекти за дърворезба и готови изделия. Представена е възстановка на зографско ателие. \r\nАвтори на изложбата са Юлия Нинова, директор на Специализирания музей и уредниците Любка Цанева, Константин Малчев, Лидия Горанова, Ирина Димитрова, Даниела Дабкова. \r\nЕкспозицията ще гостува в Казанлък до месец февруари 2020 г. \r\nСлавяна ГАЙДАРОВА", "date": "2019.11.18", "title": "Изложба на Специализирания музей за зографско изкуство в Трявна ще бъде открита в Казанлък на 21 ноември"}
{"url": "http://www.focus-news.net/news/2019/11/18/2720710/prezidentat-rumen-radev-shte-uchastva-v-otbelyazvaneto-na-praznika-na-suhopatni-voyski.html", "text": "Президентът и върховен главнокомандващ на Въоръжените сили Румен Радев ще участва от 10.00 часа на 19 ноември в тържественото събрание във Военна академия „Георги Стойков Раковски“ по повод празникa на Сухопътни войски. Това съобщиха от  прессекретариата на държавния глава .", "date": "2019.11.18", "title": "Президентът Румен Радев ще участва в отбелязването на празника на Сухопътни войски"}
{"url": "http://www.focus-news.net/news/2019/11/18/2720711/preskonferentsiya-na-pp-abv-shte-se-provede-v-tsentralata-na-partiyata-na-19-noemvri.html", "text": "Пресконференция на ПП АБВ ще се проведе в централата на партията на улица „Врабча“ 23 от 13.00 часа на 19 ноември 2019 г. Това съобщиха от пресцентъра на  ПП АБВ . \r\nПредвидени са следните теми: \r\nТема: \r\n- защо енергетиката е в основата на разговорите с помощник държавния секретар на САЩ и какви са перспективите за 2020; \r\n- позиция на АБВ по предложения за орязване на пари за болнични; \r\n- \"втора пенсия\" като пример за крах с пенсионната реформа; \r\nВ пресконференцията ще участват председателят на ПП АБВ Румен Петков и Любомира Ганчева - зам.-председател на партията.", "date": "2019.11.18", "title": "Пресконференция на ПП АБВ ще се проведе в централата на партията на 19 ноември"}
{"url": "http://www.focus-news.net/news/2019/11/18/2720718/katastrofa-mezhdu-tri-leki-avtomobila-e-stanala-na-glaven-pat-pazardzhik-belovo-v-rayona-na-hanche-septemvri-nyama-seriozno-postradali.html", "text": "Катастрофа между три леки автомобила е станала на главен път Пазарджик - Белово в района на ханче \"Септември\", съобщи за  Радио \"Фокус\" - Пазарджик  говорителят на ОДМВР - Пазарджик Мирослав Стоянов. Той обясни, че лек автомобил \"Сеат\", идващ от град Септември, не е спрял на знак \"Стоп\" и се е ударил с другa лека лека. \"В резултат на удара двете леки коли са се завъртели и са ударили трети автомобил. При инцидента няма сериозно пострадали хора. Само една жена, пътувала в \"Сеат\"-а е настанена в Областната болница за наблюдение\", уточни Стоянов. Той каза също, че на мястото на катастрофата е извършен оглед от екипи на \"Пътна полиция\", образувано е досъдебно производство. \r\nВаня НИКОЛОВА", "date": "2019.11.18", "title": "Катастрофа между три леки автомобила е станала на главен път Пазарджик - Белово в района на ханче \"Септември\", няма сериозно пострадали"}
{"url": "http://www.focus-news.net/news/2019/11/18/2720719/taekuondo-klub-houk-bansko-specheli-osem-medala-na-sloveniya-oupan-2019-godina.html", "text": "Три златни, два сребърни и три бронзови медала завоюваха състезатели на таекуондо клуб Хоук-Банско на провелият се отворен турнир в град Жрече, Словения. Това съобщиха от пресцентъра на  Община Банско.  \r\nВ турнира взеха участие над 500 състезатели от 12 страни . Хоук-Банско се включи в надпреварата с пет  състезатели. Всички се представиха блестящо и се завърнаха в Банско  с награди. \r\nКатрин Гемкова - 1 място спаринг девойки старша възраст до 64 кг и 1 място спаринг отборно девойки старша възраст \r\nДаниел Валеюв - 3 място спаринг юноши старша възраст до 63 кг и 1 място спаринг отборно юноши старша възраст \r\nМарио Цветански 3 място спаринг юноши младша възраст до 60 кг, 3 място спаринг отборно юноши младша възраст \r\nСтанислав Дарелов -2 място спаринг деца до 55 кг 12-13 г. \r\nМартин Димитров 2 място спаринг деца до +60 кг 12-13 г. \r\nСледващатото състезание и последното за тази календарна година е силният турнир \"Крал на Таекуондо\", което ще се проведе в гр. Солун, Гърция на 14-15 декември.", "date": "2019.11.18", "title": "Таекуондо клуб „Хоук-Банско“ спечели осем медала на Словения Оупън 2019 година"}
{"url": "http://www.focus-news.net/news/2019/11/18/2720805/sport-izigraha-se-osem-evrokvalifikatsii.html", "text": "Футбол: Изиграха се осем евроквалификации: \r\nГибралтар – Швейцария  1:6 \r\nГърция – Финландия  2:1 \r\nИрландия – Дания  1:1 \r\nИспания – Румъния  5:0 \r\nИталия – Армения  9:1 \r\nЛихтенщайн – Босна и Херцеговина  0:3 \r\nМалта – Норвегия  1:2 \r\nШвеция – Фарьорски острови  3:0", "date": "2019.11.18", "title": "Спорт: Изиграха се осем евроквалификации"}
{"url": "http://www.focus-news.net/news/2019/11/18/2720720/107-godini-osvobozhdenie-spraznuva-zlatograd-na-21-noemvri.html", "text": "На 21 ноември 2019 година се навършват 107 години от Освобождението на Златоградския край от османско робство и освещаване на първото българско знаме там. Това съобщиха от  Община Златоград . По този повод ще се проведат редица чествания. От 15.00 часа ще се проведе тържествено заседание на Общински съвет - Златоград, посветено на освобождението на Златоград. От 16.00 часа ще бъдат поднесени венци и цветя пред паметниците и паметните плочи в града. От 17.00 часа на централния площад в Златоград ще има тържествен ритуал и проверка-заря, с участие на 101 Алпийски полк и представителния духов оркестър на Военновъздушните сили град Пловдив. От 19.00 часа ще бъде представен и концерт-спектакълът „Грамофонът” на Виктор Калев.   \r\nПо случай празника на град Златоград, на 16 ноември в зала „Станислав Сивриев“ в Етнографски комплекс - Златоград бе открита фото изложба „Познатият непознат Златоград“. Изложбата е дело на златоградчаните Галатея Хаджиева и Емануил Пунев, които чрез снимки и слово разкриват не само познатото и непознатото, но и стойностното и забравеното, красивото и ценното в златния град на Родопите.", "date": "2019.11.18", "title": "107 години Освобождение спразнува Златоград на 21 ноември"}
{"url": "http://www.focus-news.net/news/2019/11/18/2720716/afp-sedem-dushi-sa-zaginali-sled-vazdushen-udar-v-tripoli.html", "text": "Най-малко седем цивилни са убити, повечето от тях чуждестранни работници, а 30 са ранени при въздушен удар върху фабрика за бисквити в южната част на Триполи, съобщи здравното министерство на Либия, цитирано от  AFP . \r\nГоворителят на министерството Амин Хашеми каза за агенцията, че двама либийци и граждани на Бангладеш, Египет и Нигер са загинали, когато фабриката във Уади Раби, предградие на Труполи, оказало се в центъра на борбата за контрол върху столицата, водена между Либийската национална армия на маршал Халифа Хафтар и силите на признатото от ООН правителство за национално спасение, е била поразена с директно попадение. \r\n \r\n  Юлиян Марков", "date": "2019.11.18", "title": "AFP: Седем души са загинали след въздушен удар в Триполи"}
{"url": "http://www.focus-news.net/news/2019/11/18/2720455/predstoyashti-sabitiya-v-stranata-za-18-noemvri-agentsiya-fokus.html", "text": "*** \r\n \r\nОт 11.00 часа кметът Йорданка Фандъкова ще провери изграждането на нова сграда за разширение към 64 Основно училище „Цар Симеон Велики“. \r\n \r\n \r\n*** \r\n \r\nОт 9.30 ч. в зала „Сердика“ в София Хотел Балкан ще се проведе дискусионен форум „Да извадим успеха от анонимност“. \r\n \r\n*** \r\n \r\nОт 10.00 ч. в централата на КНСБ в залата на 11-тия етаж Институтът за синдикални и социални изследвания на КНСБ ще представи последните си данни за потребителските цени и издръжката на живот в България. \r\n \r\n*** \r\n \r\nОт 11.30 часа – 17 състав на Софийски градски съд ще заседава срещу Кръстин Кацаров. \r\n \r\n*** \r\n \r\nОт 10.00 ч. в БТА ще се проведе пресконференция на Центъра за защита правата в здравеопазването, Пациентски организации „Заедно с теб”, Сдружение за развитие на българското здравеопазване и Дара хелп. \r\n \r\n*** \r\n \r\nОт 13.00 ч. 30-ти състав на Софийски градски съд ще заседава срещу бившия депутат Илия Илиев и Иван Тодоров за купуване на гласове. \r\n \r\n*** \r\n \r\nОт 18.30 ч. в галерия „София“ на Столична библиотека  пътешествениците Маги и Цветин от \"Вълшебния керван\" ще открият своята фотоизложба \"Картини от Един свят\", посветена на племенните култури.   \r\n \r\n*** \r\n \r\nОт 19.00 ч. в Американския център ще се проведе вечер на американските индианци. \r\n \r\n*** \r\n \r\nОт 19:00 в  InterContinental Hotel София ще бъде представено проучването „Жените в корпоративна България“ организирано от Сдружението „Дамски форум“ по случай 10-годишнината от създаването му. \r\n \r\n*** \r\n \r\nОт 19.30 ч. в зала „България“ Нов симфоничен оркестър открива 29-ия си сезон.  \r\n \r\n*** \r\n \r\nОт 19.30 ч. в „Нов театър“ – НДК ще бъде представена постановката „Голямото влизане“. \r\n \r\n*** \r\n \r\nОт 20.00 ч. в зала 1 на НДК ще се проведе „КОНЦЕРТ НА 8 РОЯЛА“. \r\n \r\n*** \r\n \r\nОт 13.00 часа с мач при мъжете между ВВМУ „Н. Й. Вапцаров“ и Техническия университет в базата на Медицински университет – Варна ще започнат състезанията по волейбол. \r\n \r\n*** \r\n \r\nОт 18.00 ч. ще се проведе благотворителен концерт в Grand Mall. \r\n \r\n*** \r\n \r\nОт 14.00 часа, \"Зонта клуб\" - Велико Търново  ще бъдат дарени книги на  \"Аз съм\" на Общинска библиотека - Горна Оряховица. \r\n \r\n*** \r\n \r\nОт 11.00  ч. на 4 ет. в Хирургическия корпус (при рисунката на щъркела) за поредна пета година в чест на Световния ден на недоносените, Отделение по Неонатология при „МБАЛ – Добрич”АД ще отвори врати и посрещне своите най-малки и вече пораснали пациенти. \r\n \r\n *** \r\n \r\nОт 11.45 ч. във ФСГ „Васил Левски“ ще се проведе неформално обучение на тема „Безопасен интернет“.  \r\n \r\n*** \r\n \r\nОт 09.00 часа в Административен съд – Кюстендил ще започне делото по жалби срещу решение на ОИК – Кюстендил за определяне на общинските съветници от провелите се местни избори на 27 октомври.  – отразява Венцеслав.  \r\n \r\n*** \r\n  \r\nОт 11.00 часа в Административен съд – Кюстендил ще започне делото по жалба срещу решение на ОИК – Дупница за избор на кмет на Община Дупница.  – отразява Венцеслав.  \r\n \r\n*** \r\n \r\nОт 13.00 часа в Административен съд – Кюстендил ще започне делото по жалби срещу решение на ОИК – Дупница за определяне на общинските съветници от провелите се местни избори на 27 октомври.  – по телефона.  \r\n \r\n*** \r\n \r\nОт 14.00 часа в залата на Община Кюстендил ще се проведе заседание на Общински съвет - Кюстендил.  – отразява Венцеслав.  \r\n \r\n*** \r\n \r\nОг 15.00 ч. Районен съд Пловдив ще разгледа дело срещу подсъдимия Кристиан К. за това, че спомогнал за извършване на престъпление.  \r\n \r\n*** \r\n \r\nОт 10.30 ч. в 2 зала Окръжен съд – Пловдив ще проведе дело срещу подсъдимия Йордан Гр., затова че е нарушил правилата за движение по пътищата и при маневра по непредпазливост е причинил смъртта на пешеходеца Й. О.  \r\n \r\n*** \r\n \r\nОт 9.30 ч. в зала 1 Апелативен съд – Пловдив ще разгледа дело по протест на Окръжна прокуратура – Хасково срещу присъда на Н. П. от 8 години лишаване от свобода и глоба в размер на 100 000 лева. \r\n \r\n*** \r\n \r\nОт 11.00 ч. в хотел Империал Пловдив заместник-министърът на земеделието, храните и горите Вергиния Кръстева ще открие в дискусия Клуб Investor „Агробизнес 2020“.  \r\n \r\n*** \r\n   \r\nОт 10.00 часа до 16.00 часа във военно формирование 48430 – Стара Загора ще се проведе Ден на отворени врати       \r\n \r\n*** \r\n \r\nОт 11.00 ч. във фоайето на Оперен театър ще се проведе опера за бебоци „Фа Сол Ла се забавлява“. \r\n \r\n*** \r\n   \r\nОт 17.30 часа в Зала „П. Р. Славейков“ на Община Стара Загора ще се проведе обществено обсъждане на предложението за промяна в предназначението на съществуващ дългосрочен общински кръг. \r\n*** \r\n   \r\nОт 17.30 часа, в залата на Превантивно- информационния център по зависимости към Общински съвет по наркотични вещества – Стара Загора ще се проведе дистанционна секция на Шестия международен научен форум „Интегративни подходи за превенция на зависимости при младежи и в условията на цифровизация“, който е организиран от Южния федерален университет и Академията по психология и педагогика с подкрепата на правителството на Ростовска област, Русия.  \r\n \r\n*** \r\n \r\nОт 18.00 ч. в РБ „Захарий Княжески“ ще бъде представен новият роман на Нидал Алгафари „Рано или късно“.", "date": "2019.11.18", "title": "Предстоящи събития в страната за 18 ноември (Агенция „Фокус“)"}
{"url": "http://www.focus-news.net/news/2019/11/18/2720456/pregled-na-osnovnite-temi-v-svetovniya-pechat-agentsiya-fokus.html", "text": "Наводнението във Венеция и заплахите, пред които е изправен градът, недоволството на Доналд Тръмп от продължаващата политическа криза в Израел, която му пречи да представи своя мирен план за Близкия Изток и навлизането на протестите в Хонконг в нова по-насилствена фаза  са някои от темите на световния печат. \r\n***  \r\n \r\n  Историческият град Венеция съществува на ръба на двойна заплаха – докато той потъва, морското равнище се покачва, пише американското издание  Los Angeles Times . \r\nТази реалност стана все по-ясна в последните дни, когато Венеция беше ударена от най-лошото наводнение от 50 години, причинено от почти двуметров прилив, който наводни площад „Сан Марко“, изпрати известните гондоли по тротоарите и заплаши средновековните, барокови и ренесансови произведения на изкуството и архитектура. \r\nЩетите по града на каналите от второто най-лошо наводнение в документираната му история бяха оценени на милиони евро.  \r\nПодводната бариерна система, която трябваше да защитава италианския град не е функционална след 16 години строеж и похарчени повече от 5 млрд. евро от парите на данъкоплатците. Системата трябваше да заработи през 2011 г.  \r\n„По нея работиха поколение инженери (…). Никой не може всъщност да каже дали тя ще работи“, заяви Мехтилд Рослер, директор на Световния център за културно наследство на ЮНЕСКО в Париж. Центърът включва Венеция в своя списък за световно наследство, заради културното и историческо значение на града. \r\nСистемата е наречена „МОСЕ“ – акроним от италиански за експериментални електромеханически модули, но също така препратка към Мойсей – библейската фигура, разцепила Червено море. „МОСЕ“ трябва да представлява система от 78 подводни бариери, които могат да бъдат издигани, когато е нужно за да блокират прииждащите приливи, които иначе биха наводнили града.  \r\nДори бариерите функционираха, при сериозен прилив Венеция отново би била залята, но не 80% от нея, както се случи по-рано, а едва 12% от града.  \r\nМакар да е почти завършен, проектът не е дори частично тестван и на някои места бариерите дори са започнали да корозират. Освен това начинанието беше белязано от серия от корупционни скандали. Първоначалните разходи за него бяха изчислени като 1,5 млрд. евро.  \r\nНо дори при извънредно положение, „МОСЕ“ няма да бъде функционален преди края на 2019 г.  \r\nВ същото време заплахите за града нарастват. \r\nДокато последната серия от наводнения беше приписвана основно на комбинация от високи приливи от пълнолунието и силните ветрове в плиткото Адриатическо море, избутващи маси вода към Венеция, учените, занимаващи се с промените в климата отбелязват, че подобни високи вълни стават все по-често явление през последните две десетилетия. \r\nОт 20-те подобни бедствия, записани от 1936 г. насам, повече от половината са се случили през 21-ви век.  \r\n„Това е дългосрочен проблем. Проблемът не е с едно наводнение, ние се възстановяваме“, каза Рослер. \r\nЕкспертът по промените в климата и учен Стефан Рамщорф от Университета в Потсдам смята, че част от увеличаващата се уязвимост на Венеция се дължи именно на глобалното затопляне. \r\nГрадът е основно изграден върху неустойчиви сегменти и на практика бавно потъва, като според венецианския департамент за приливите водата сега е 30 см. по висока в сравнение с 1873 г.  \r\nТова е с десетина сантиметра повече от 1966 г., когато последното подобно наводнение заля града. \r\nВенеция е следена от ЮНЕСКО и може да бъде добавена в списъка на организацията за световно наследство в риск, което може да послужи като призив за действия към международната общност.  \r\nДруги проблеми, заплашващи града, включват големия брой туристи, които носят напрежение върху град, в който дори събирането на боклук трябва да се извършва с лодка, и преминаването на круизни кораби през околностите на Венеция. Корабите причиняват допълнително замърсяване, пращат вода в града и носят други рискове за безопасността. По-рано през 2019 г. круизен кораб се блъсна в лодка удари пристанище във Венеция. \r\nИсторическото наводнение само подчертава спешността за разрешаване на проблемите на Венеция. \r\nДори противниците на „МОСЕ“, които се оплакват от техническите недостатъци на системата, цената й и вредите на проекта за околната среда, сега го разглеждат като единственото целесъобразно решение. \r\n„Трябва да сме прагматични. „МОСЕ“ е почти готов“, заяви Тото Бергамо Роси от неправителствената организация за запазването на града „Венецианско наследство“. \r\n„Може би е грешен проект но сме похарчили (повече от 5 млрд. евро). Трябва да го завършат и трябва да побързат“, каза още той. \r\n„Надявам се този тип катастрофа най-сетне да насочи правилното внимание към Венеция, защото града има нужда да бъде третиран различно“, добави активистът.  \r\n*** \r\n \r\n  Висши държавни служители в Тел Авив твърдят, че американският президент Доналд Тръмп е „много разочарован“ от премиера на Израел Бенямин Нетаняху и е ядосан от това, че политическата ситуация в страната пречи на осъществяването на мирния план на Вашингтон за Близкия изток, пише вестник  The Times of Israel . \r\nИзраел се намира в политическа криза вече седем месеца, след като два поредни тура от парламентарни избори не доведоха до формирането на правителство. Държавните служители на САЩ заявиха, че чакат докато се формира управляваща коалиция в Израел, за да предложат своята инициатива за мир в региона. \r\nАмериканците са „ядосани и отчаяни от израелската политика и политическата криза, която в продължение на много месеци им пречи да представят дипломатическата част на „сделката на века“. Това заяви израелски държавен служител, който е бил в контакт с членове на администрацията на Тръмп.  \r\nТой добави, че в момента ситуацията „създава напрежение и яд“ във Вашингтон. \r\nПо-рано Тръмп се пошегува с политическия хаос в Тел Авив в своя реч към израелци в Ню Йорк и заяви, че политическият елит води битки и постоянни избори, в които никой не бива действително избран.  \r\nЗад шегите обаче президентът беше описан като „много разочарован от Нетаняху“ и е говорил негативно за него, според източникът.  \r\nМакар двамата да бяха близки съюзници, които често напомняха за това колко добри приятели са, техните взаимоотношения охладняха в последните месеци, в които Нетаняху се бореше да запази властта си.  \r\nСпоред неназовани източници, Тръмп е решил да се дистанцира от Нетаняху, след като израелският премиер не е успял да формира правителство след изборите през април 2019 г. и се е въздържал да му помага по време на предизборната кампания през септември.  \r\nМалко преди априлските избори Тръмп покани Нетаняху в Белия дом, където той разпозна суверенитета на Тел Авив над Голанските възвишения и също така обяви Иранската революционна гвардия за терористична организация, което беше широко разглеждано като израз на подкрепа за израелския премиер.  \r\nВъв вторите избори Тръмп не предприе подобни стъпки  и не се опита да помогне на Нетаняху, като единство публикува съобщение в социалната мрежа „Туитър“, в което заяви, че двамата са дискутирали възможността за споразумение за обща отбрана.  \r\nТръмп е решил да се дистанцира от Нетаняху малко след като той не успява отново да формира коалиция.  \r\nРазочарованието изглежда е споделено. \r\nМиналият месец Нетаняху загатна, че правителството не е доволно от липсата на действия от страна на Вашингтон към Иран, което беше повторение на думите на други държавни служители относно техеранската смелост в последните месеци.  \r\n„Дързостта на Иран в региона се увеличава и дори се подсилва от липсата на отговор“, заяви той по време на военна церемония.  \r\nИзраелските военни по-рано изразиха притеснение, че Иран може да започне да отвръща на ударите на Тел Авив срещу съюзниците на Техеран в Сирия, поради липсата на отговор и изтеглянето на САЩ от региона.  \r\nВсе пак Тръмп все още е разглеждан като близък съюзник на премиера и наскоро му написа писмо във връзка с рождения ден на Нетаняху, като му благодари за „лоялното приятелство“ и в което го описва като „един от най-близките ми съюзници“. \r\nТова се случи на 21 октомври, а тогава Тръмп написа в писмото и че „никога не е имало по-продуктивно време за израелско-американско партньорство“.  \r\nНетаняху потвърди това в социалната мрежа, като написа, че връзките между Тел Авив и Вашингтон „никога не са били по-близки“. \r\nПозициите на премиера са разклатени, след като той за втори път не успя да събере мнозинство в израелския парламент, което предизвика политическа криза в страната.  \r\nНеговият политически противник Бени Ганц в момента държи мандата, връчен му от президента на Израел Риувен Ривлин да формира правителство и има време за това до 20 ноември. Ако той не успее и не бъде формирана коалиция до 21 дни, трети избори ще бъдат проведени. Това на практика ще означава, че Израел няма да има функциониращо правителство за още няколко месеца, което допълнително ще забави плана за мир на Тръмп.  \r\n*** \r\n \r\n Във вечерните часове на деня полицията обсади политехническия университет в Хонконг, предупреждавайки хората да напуснат района, а тези които останат могат да бъдат обвинени в участие в бунтове, описва обстановката хонконгският вестник  South China Morning Post . \r\nВсичко това се случи след ден, изпълнен с насилие, като двете страни водеха тежки битки около стратегически разположения кампус в Коулун. \r\nВ 11 часа бял седан на Ford без регистрационни табели се опита да прегази група полицаи точно пред казарма в района. В отговор полицай стреля с бойни патрони срещу автомобила, а друг използва гумени куршуми, след което колата е напуснала района. \r\nОбикновено спокойният квартал около кампуса на Остин Роуд се превърна във военна зона, след като маскирани радикали, окупирали университета, започнаха истинско сражение със силите за борба с безредиците. \r\nПолицейски източник заяви, че десетки хора са били арестувани в кампуса, а стотици други се предполага, че все още са вътре. Очакват се масови арести. \r\nПолицията заяви, че повечето от опасните материали, които са иззети от арестувани радикали през последните няколко дни, са били откраднати от лаборатории на университета Материалите са лесно запалими и могат да бъдат използвани за направата на експлозиви. Полицията заяви, че това е една от причините те да трябва да превземат обратно окупирания кампус. \r\nРадикалите стреляха със стрели и хвърляха запалителни  бомби и тухли - понякога от катапулти, монтирани на покрива на сградите на кампуса. Полицията изстреля голямо количество сълзотворен газ и разположи две водни оръдия и бронирани автомобили. \r\nНа фона на хаоса 39-годишен сержант бе ранен от стрела, която прониза вътрешната задна част на левия крак и почти излезе от другата страна. По-късно той е бил опериран, за да бъде отстранена главата на стрелата. \r\nПривечер битката се премести от другата страна на кампуса близо до блокиран автомобилен тунел. Две страни се стремяха да получат контрол над стратегически разположен мост с изглед към магистралите към тунела. Мостът също свързва жп гара с кампуса. \r\nБронирано превозно средство на полицията, бе нападнато от радикалите и запалено. Не е ясно дали някой от намиращите се вътре полицаи е ранен. \r\nПолицията  излезе с изявление, описващо случилото се в политехническия университет като бунт. \r\n„Всеки, който влезе или остане в кампуса и подпомага бунтовниците по какъвто и да е начин, рискува да бъде обвинен в престъплението „ участие в бунтове“,“ се казва в изявлението.", "date": "2019.11.18", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/18/2720461/tass-velikobritaniya-planira-da-povishi-meditsinskiya-danak-za-chuzhdestranni-grazhdani.html", "text": "Британското правителство планира да повиши размера на медицинския данък за чужденците до 625 британски лири годишно, като след Брекзит той трябва да обхване и гражданите на ЕС, заяви британският външен министър Доминик Рааб, цитиран от  TACC \r\n\"Хората, които идват тук, трябва да плащат данък в размер на 625 британски лири годишно, за да можем да покрием разходите на националната здравна система, каза външният министър на Великобритания Доминик Рааб по BBC. \r\nМедицински данък за чужденци за първи път беше въведен през 2015 г. и възлизаше на 200 паунда годишно, но впоследствие беше повишен до сегашните 400 паунда годишно. Сега той не се прилага за гражданите на Европейския съюз. \r\n \r\n  Юлиян Марков", "date": "2019.11.18", "title": "ТАСС: Великобритания планира да повиши медицинския данък за чуждестранни граждани"}
{"url": "http://www.focus-news.net/news/2019/11/18/2720457/nezavisimaya-gazeta-v-izrael-se-provedoha-ucheniya-za-borba-s-ruskite-raketni-sistemi-s-400.html", "text": "Военновъздушните сили на Израел, САЩ, Германия, Италия и Гърция проведоха мащабни военни учения, в рамките на които, наред с други задачи,отработваха противодействието срещу руските системи за противовъздушна отбрана С-300 и С-400, пише руският вестник  “Независимая газета“ .  \r\nВоенновъздушната база „Увда“, разположена близо до град Беер Шева, в пустинята Негев, беше използвана за разполагане на самолетите на страните от НАТО. Маневрите, наричани „Син флаг“, се проведоха в продължение на почти две седмици - от 3 до 14 ноември. В тях участваха 800 войници и около 100 самолета, включително изтребители-бомбардировачи от пето поколение F-35. Тъй като пилотите на израелските и натовските военновъздушни сили трябваше да усъвършенстват уменията си да проникват във вражеското въздушно пространство и да противодействат на системите за противовъздушна отбрана С-400 „Триумф“ и С-300 „Фаворит“, а страните от Алианса не разполагат със системата С-400, ролята на последната  по време на ученията се изпълнявала от американската зенитно-ракетна система „Пейтриът“ . Експертите отбелязват, че тази замяна на руските системи за противоракетна отбрана с американски прави тези военни учения безсмислени. Това ниво на условност не дава възможност за реално обучение на пилоти за противодействие на системите за противовъздушна отбрана и противоракетна отбрана на потенциален враг, коментират военни експерти. \r\n \r\n  Юлиян Марков", "date": "2019.11.18", "title": "„Независимая газета“ : В Израел се проведоха учения за борба с руските ракетни системи С-400"}
{"url": "http://www.focus-news.net/news/2019/11/18/2720460/the-times-britanskata-armiya-e-prikrivala-voenni-prestapleniya.html", "text": "Доказателствата, уличаващи британски войници в убийство на деца и изтезания на цивилни, са били прикрити от военни командири, според изтекли документи, които са били пазени в тайна от правителството, пише британският вестник  The Times . \r\nВоенните детективи откриха смущаващи твърдения, че висши командири са се опитали да прикрият военни престъпления от британските войски в Афганистан и Ирак, установи дългогодишно разследване на The Times и програмата на BBC Panorama. \r\nБяха открити доказателства за убийства, извършени от войник от Специалните въздушни сили (СВС) и смърт в ареста, побои, изтезания и унизително сексуално насилие над задържани от страна на военнослужещи от специалния батальон „Черния страж“. Военните детективи откриха също твърденията за фалшифицирането на документи, достатъчно сериозни, за да заслужават разследването на висши офицери. \r\nЕдин от командирите на СВС е бил предаден на прокуратурата  за опит за осуетяване на правосъдието. \r\nДоказателствата се появиха по време на две разследвания за военни престъпления - „Операция „Нордмуур“ в Афганистан и на Екипа за минали разследвания в Ирак“ - които са били спрени през 2017 г. от министъра на отбраната по това време, сър Майкъл Фалън, преди да се стигне до съдебния процес. \r\nРазследващите изразиха недоволство, че убедителни доказателства са оставени настрана по политически причини. „Ключовите решения се отнемат от нашите ръце“, каза един следовател. „От Министерството на отбраната идваше все по-голям натиск за приключване на случаите възможно най-бързо.“ \r\n \r\nЛорд Макдоналд, бивш директор в Следствието, прегледа доказателствата. Той каза: \"Абсолютно политически укорително е политиците да се намесват в толкова сериозни разследвания за престъпления и да преустановяват тези разследвания, преди да приключат.\" \r\nРазкритията биха могли да доведат до разследване на военни престъпления на британските сили от Международния наказателен съд, който е длъжен да действа, когато страните не подведат под отговорност военни , извършили нарушения на Женевските конвенции. \r\nНастоящото разследване ще насочи вниманието към едно от предизборните обещания на Борис Джонсън. Миналата седмица премиерът заяви, че ще измени Закона за правата на човека, за да защити военните от правни действия и неговата партия обмисля закони, които да затруднят преследването на войници за престъпления, извършени преди повече от 10 години. \r\n \r\nПроведеното журналистическо разследване се фокусира върху три събития: \r\n \r\n● Убийството на три деца и един младеж, които са били простреляни в главата на близко разстояние, докато пиели чай в дома си в Афганистан през октомври 2012 г. от войник на СВС. Войникът и неговите старши офицери - включително една от най-високопоставените фигури в полка – са били предадени на военния прокурор за разглеждане на обвинения във връзка със стрелбата, но срещу тях не са били предприети правни действия \r\n● Предполагаемата широко разпространена злоупотреба със затворници през лятото на 2003 г. в лагера „Стефен“, в иракския град Басра, довела до поне две смъртни случаи в ареста \r\n● Фаталната стрелба срещу иракски полицай през август 2003 г., за която се твърди, че командващият служител е използвал свидетелски показания на войник, който години по-късно заяви, че доказателствата му са били фалшифицирани без негово знание. \r\nВ хода на двете разследвания за военни престъпления разследващите събраха хиляди изявления от британски войници и свидетели и огромно количество документални доказателства. \r\nБританското министерство на отбраната заяви: „Военната полиция проведе обширни разследвания на твърдения за поведението на силите на Обединеното кралство както в Ирак, така и в Афганистан. Независимият прокурорски орган реши да не повдига обвинения по нито един от случаите, за които става дума.“ \r\n \r\n  Юлиян Марков", "date": "2019.11.18", "title": "The Times: Британската армия е прикривала военни престъпления"}
{"url": "http://www.focus-news.net/news/2019/11/18/2720459/moskovskiy-komsomolets-rusiya-vse-oshte-ne-e-potvardila-sreshtata-na-normandskata-chetvorka.html", "text": "Русия все още не е потвърдила участието си в срещата на „Нормандската четворка“, пише вестник  “Московский Комсомолец“ . \r\nВъпреки факта, че трима от четирима участници във „Нормандския формат“ вече са се договорили за датата на следващата среща на върха, в Русия засега се въздържат от конкретика. Според прессекретаря на руския президент Владимир Путин, Дмитрий Песков, срещата ще се състои в края на годината, а помощникът на президента Юрий Ушаков заяви, че крайната дата все още се обсъжда. \r\nВеднага след като администрацията на френския президент обяви, че срещата на „Нормандската четворка“ ще се състои на 9 декември, медиите бяха шокирани от друга новина - украински кораби, задържани от руските граничари в Черно море на 25 ноември 2018 г. по обвинение за незаконно преминаване на границата, се завръщат в родината си. Руското външно министерство не коментира първата новина, но за втората от там заявиха, че никога не са държали на корабите. Министерството припомни, че Киев отдавна е получил предложение да вземе своите кораби и той се колебае с решение. Условието за предаването е било само едно - да се запазят двата катера и влекача като веществено доказателство. \r\nЩо се отнася до срещата в Париж, тя вече е потвърдена от Еманюел Макрон, Ангела Меркел и Владимир Зеленски. Владимир Путин обаче все още не е дал отговора си. Вечерта на 14 ноември той призова Киев да удължи закона за специалния статут на Донбас, защото в противен случай според него няма да има за какво да се говори във \"Нормандския формат\". Украинските власти не са взели решение, поне засега, а датата на нов кръг от преговори вече е обявена. Ако на 9 декември Зеленски се съгласи да удължи настоящия специален статут, за което Донецката и Луганската народни републики (ДНР и ЛНР)вече са се съгласили, то Върховната Рада ще има само 4 дни, за да гласува за това решение. \r\nМеждувременно в самопровъзгласилите се републики в Донбас съдебните процеси срещу „шпиони“ са в разгара си. Украинските затворници са осъждани на срокове от 14 до 18 години затвор, но обвиняемите не са разстроени - списъците за размяна вече са договорени в групата за преговори в Минск.  \r\nПолитологът Денис Денисов коментира пред всетника за какво ще се споразумеят на срещата на „Нормандската четворка“: \r\n„Предпоставките за срещата на върха са изпълнени. През декември страните ще постигнат споразумение за 20 области, в които ще се проведе демилитаризация. Включително можем да говорим за околностите на Мариупол, Донецк и Горловка, където е най-сложната ситуация. Освен това прилагането на политическата част от Минските споразумения остава основния проблем. Русия е наясно, че без напредък в тази посока в най-добрия случай ще се получи втори Нагорни Карабах, където конфликтът ще бъде замразен, но обстрелите с жертви периодично ще се възобновяват. В същото време има пример с Приднестровието, където в допълнение към въпроса за сигурността политическите въпроси бяха решавани през последните 30 години и в резултат през това време не беше убит нито един човек. Що се отнася до размяната на затворници, ако има политическа воля, дори може да се навакса преди срещата на върха. Списъците са проверени.“ \r\n \r\n  Юлиян Марков", "date": "2019.11.18", "title": "Московский Комсомолец: Русия все още не е потвърдила срещата на „Нормандската четворка“"}
{"url": "http://www.focus-news.net/news/2019/11/18/2720463/dimitar-grozdanov-ot-mh-tiym-simitli-se-klasira-na-vtoro-myasto-v-9-ti-krag-ot-republikanskiya-shampionat-po-motokros.html", "text": "Димитър Грозданов от „МХ Тийм – Симитли“ се класира на второ място в 9-ти кръг от Републиканския шампионат по мотокрос, който се проведе на мотополигон „Зелен дел“ край Благоевград. Това съобщиха за  Радио „Фокус“ – Пирин  от клуба на състезателя. Спортното събитие бе наблюдавано от повече от 5 000 зрители. В него участие взеха 94 пилота се състезаваха във всички класове. Димитър Грозданов направи силно състезание като пребори конкуренцията и завърши на второто стъпало на почетната стълбичка в клас МХ2 Junior. \r\nЛивия НИНОВА", "date": "2019.11.18", "title": "Димитър Грозданов от „МХ Тийм – Симитли“ се класира на второ място в 9-ти кръг от Републиканския шампионат по мотокрос"}
{"url": "http://www.focus-news.net/news/2019/11/18/2720458/vzglyad-konstantin-kosachov-ne-ochakva-podobryavane-na-otnosheniyata-s-ukrayna-sled-vrashtane-na-korabite.html", "text": "„Най-важният резултат от задържането на украинските военни в района на Кримския мост е, че оттогава няма повторение на подобни инциденти. Това сработи блестящо “, коментира политическият анализатор Константин Косачов относно очакваното завръщане на украинските военни кораби. Не бива обаче да се чака подобряване на отношенията с Русия или разрешение на конфликта в Донбас след този жест, цитира думите му руският вестник  “Взгляд“ . \r\n„Задържането на корабите и моряците от самото начало беше превантивна мярка. Това беше абсолютно адекватна реакция на случващото се. Най-важният резултат е, че оттогава не е имало повторение на тези инциденти. Тази история сработи блестящо. Самите кораби определено не са ни нужни. Дойде време да ги върнем на собствениците, повтарям, с разбирането, че в бъдеще няма да има такива инциденти “, коментира Константин Косачов, председател на Комисията по външните работи на Съвета на федерацията, относно връщането на украински кораби от страна на Русия. \r\nПо-рано украинските медии съобщиха, че украински кораби, арестувани преди година в Керченския проток, са преминали  под сводовете на Кримския мост. Те нарекоха това фактическо връщане на корабите. \r\nСъобщава се, че изтеглянето на украински кораби от Керч е започнало в неделя. Те ще бъдат теглени до мястото на предаване. Русия ще предаде корабите на Украйна в района на нос Тарханкут в неутралните води на Черно море. \r\nМеждувременно пресслужбата на Граничната дирекция на ФСБ на Русия в Крим обяви, че украинските кораби ще бъдат предадени на Киев съгласно руско-украинските споразумения в понеделник, 18 ноември. Граничните власти се въздържаха от подробности относно процедурата по трансфер. \r\nПомощникът на президента на Украйна Андрий Йермак заяви, че връщането на корабите в Украйна се намира в \"краен етап\". Руското външно министерство постави условие за прехвърлянето на Киев с условието за тяхното запазване като веществени доказателства. \r\nУкраинските катери „Бердянск“ и „Никопол“ и влекачът „Яна Капу“ бяха задържани на 25 ноември 2018 г. Тогава украинският флот наруши руските граници. В резултат на това бяха задържани не само корабите, но и техните екипажи. Украинските моряци бяха освободени от ареста през септември 2019 г. като част от реципрочна размяна на затворници. \r\nКосачов е сигурен, че тогава украинските военни са подготвяли дългосрочна операция с цел месечно или може би дори ежедневно нарушаване на руските морски граници от украински кораби. \r\n„Мисля, че от самото начало е била планирана дългосрочна операция за тестване на нашата сила, проверка на статута на Керченския проток, способността на Русия да защитава своите териториални граници. \r\nНие бяхме принудени да реагираме така, както реагирахме. За някои това изглеждаше свръхреакция, но това беше единствената възможна реакция да предотврати това да се случва повече. В резултат на това почти единствената добра новина в отношенията с Украйна е, че подобни провокации вече не се провеждат “, каза руският политик. \r\nПри това никой не пречи на украинските кораби , добавя Косачов, да влизат в Керченския проток или Азовско море, но само при спазване на установените норми за преминаване на руската акватория, които са известни на всички страни. \r\nТези кораби на нас не са ни нужни, нека се движат в акваторията в съответствие с общопризнатите норми на международното корабоплаване. Няма проблеми с влизането на тези кораби или други кораби на Украйна в Керченския проток и Азовско море, само че по установения ред. А именно: корабите трябваше да подадат заявка за преминаване през руски води, което украинските военни не сметнаха за необходимо. \r\nВръщането на украински кораби е малко вероятно да подобри по някакъв начин отношенията между Русия и Украйна или да помогне за разрешаването на конфликта в Донбас. \r\n„Не бих преувеличавал значението на случващото се и бих оценил това събитие като технически сюжет в нашите отношения. Реалните промени ще започнат да се случват едва когато украинските власти разберат, че конфликтът на югоизток е вътрешен конфликт на Украйна, а не ситуация, донесена отвън от руската страна. Когато това се случи, тогава всичко ще протече по съвсем различен начин “, каза председателят на комисията по външни работи на Съвета на федерацията. \r\nСпоред него диалог между Киев и Донецк и Луганск може да се случи, ако киевските власти се откажат от настоящата политика на национализъм и започнат да създават многоетническа и многорелигиозна държава. \r\n„Всичко, което правим в нашата страна, рано или късно трябва да се случи в Украйна. Осигуряваме междуетнически мир, съгласие и хармония. И ние правим това без насилие над етническите групи, които живеят на наша територия. Когато това започне да се случва в Украйна, ние ще бъдем първите, които ще подкрепят този процес “, заключава Константин Косачов. \r\n \r\n  Юлиян Марков", "date": "2019.11.18", "title": "„Взгляд“: Константин Косачов не очаква подобряване на отношенията с Украйна след връщане на корабите"}
{"url": "http://www.focus-news.net/news/2019/11/18/2720466/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Предизборни изказвания на британски министри за твърдото намерение на Консервативната партия да осигури сделка с ЕС за оттегляне от Съюза и за намерението на да се въведе здравен данък и за гражданите на ЕС след Брекзит, както и разследване доказващо прикриване на военни престъпления на британската армия от Министерството на отбраната са сред темите на британския печат. \r\n*** \r\n \r\n  Външният министър на Великобритания Доминик  Рааб заяви, че няма дори малък шанс страната да напусне структурите на Европейския съюз, без да е постигнала сделка във втората фаза на преговорите за Брекзит, пише вестник  London Evening Standard . \r\nТой заяви това в интервю за  BBC .  \r\nРааб в началото на изявлението си отказа да навлезе в „хипотетични“ теми, свързани с целите на преговорите, попитан дали е възможно в крайна сметка Великобритания да напусне ЕС без сделка. \r\nПо-късно той заяви, че подобен развой на събитията „не е дори малко вероятен“. \r\nКритиците предупреждаваха до този момент, че Брекзит без споразумение все пак е възможен към края на 2020 г., като се има предвид колко малко време има за преговори между Лондон и Брюксел, свързани с бъдещите им взаимоотношения. \r\nКоментарите на Рааб идват, след като и той и министърът, отговарящ за безопасността Брандън Люис бяха сред тези в Консервативната партия, които не можеха да обяснят как ще стои въпроса с миграцията според плановете на правителството.  \r\nПлановете на торите включват да изискат от „огромното мнозинство“ мигранти да имат оферта за работа, ако искат да дойдат във Великобритания, без значение откъде идват. \r\nСпоред партията ще има и някои изключения, включително когато става дума за висококвалифицирани учени или мигранти, които искат да дойдат в страната, за да започнат собствен бизнес.  \r\nЗа бъдещите преговори за Брекзит, Рааб заяви, че Обединеното кралство „няма да се обвързва с правилата на ЕС“. \r\n„Няма да се заключваме около правилата на ЕС, които целят и са насочени към най-важните интереси на европейците и всъщност ще има компромиси“, заяви той, попитан как стои въпроса, свързан с риболова. \r\nТой заяви, че Великобритания няма да напусне без споразумение, дори ако не се договори с ЕС по този въпрос. \r\nПопитан дали Брекзит без сделка е възможен, той отговори, че това няма да се случи. \r\n„Не мисля, че това е дори малко възможно“, каза той.  \r\nМинистрите вече изясниха, че най-накрая се отказват от дългогодишния ангажимент на партията да се намали миграцията до под 100 хил. души на година - цел, която никога не са изпълнявали. \r\nРааб заяви, че няма намерение да поставя конкретно число на броя мигранти, които ще влизат в страната. Думите му впоследствие бяха повторени и от Люис.  \r\n„Всеки, който вече е тук и е част от схемата за ЕС (…), неговите права за защитени, те са абсолютно ясно защитени и на място“, каза той по-рано пред  Sky News . \r\n„Това ще е свързано с новите хора, влизащи от ЕС след като напуснем с бъдещата имиграционна система“, добави той. \r\nПо-рано премиерът Борис Джонсън заяви, че консерваторите са обещали да въведат нова система, според която мигранти ще се приемат според „точкова система“.  \r\nОбявявайки имиграционните планове, партията заяви, че достъпът до социални услуги ще бъде изравнен между гражданите на ЕС и тези от останалия свят, което означава, че гражданите извън Обединеното кралство обикновено ще трябва да изчакат пет години, преди да могат да искат такива.  \r\nПартията изтъкна, че според действащите правила, мигрантите от ЕС могат да имат достъп до социални грижи и услуги, след като са били в Обединеното кралство в продължение на три месеца. \r\nКонсерваторите твърдят, че тези мерки могат да спестят на страната общо около 950 млн. евро до 2024-2025 г.  \r\n*** \r\n \r\n Здравната система трябва да осигурява достъп за всички чуждестранни граждани  при равни условия, заяви британският министър със специални правомощия Майкъл Гоув пред вестник  Daily Mail \r\n\"Да направим нашата Национална здравна система (НЗС) по-силна и по-справедлива също означава да гарантираме равно третиране на всички новопристигащи в тази страна. Съгласно правилата на ЕС, европейските граждани, които пристигат тук, имат преференциален достъп до безплатна грижа от НЗС, докато другите мигранти трябва да изчакат, докато не бъдат въведени в системата и да си осигурят статут на уседналост, процес, който обикновено отнема пет години. Не е честно хората, идващи от европейските страни, да имат достъп до безплатни здравни грижи, без да плащат, докато други правят значителни вноски. \r\nОсигуряването на по-справедлив достъп до НЗС е част от това да направим отношението към миграцията по-справедливо като цяло. Страната ни се укрепва, като посреща хора с таланти от цял свят. Но не е редно хората от България и Словения да идват тук без никакъв контрол и да имат автоматични права, които хората от Бангладеш и Сингапур нямат. \r\nКато толерантна и приобщаваща страна Великобритания приветства ползите, които миграцията може да донесе. Но миграцията трябва да се управлява, за да работи в интерес на всички. След гласуването за Брекзит популярната подкрепа за миграцията и топлината към новопристигащите се увеличиха. Защото британските хора знаят, че извън ЕС можем да контролираме границите си и да свалим имиграцията,\" заяви Гоув. \r\n*** \r\n \r\n Доказателствата, уличаващи британски войници в убийство на деца и изтезания на цивилни, са били прикрити от военни командири, според изтекли документи, които са били пазени в тайна от правителството, пише британският вестник  The Times . \r\nВоенните детективи откриха смущаващи твърдения, че висши командири са се опитали да прикрият военни престъпления от британските войски в Афганистан и Ирак, установи дългогодишно разследване на The Times и програмата на BBC Panorama. \r\nБяха открити доказателства за убийства, извършени от войник от Специалните въздушни сили (СВС) и смърт в ареста, побои, изтезания и унизително сексуално насилие над задържани от страна на военнослужещи от специалния батальон „Черния страж“. Военните детективи откриха също твърденията за фалшифицирането на документи, достатъчно сериозни, за да заслужават разследването на висши офицери. \r\nЕдин от командирите на СВС е бил предаден на прокуратурата  за опит за осуетяване на правосъдието. \r\nДоказателствата се появиха по време на две разследвания за военни престъпления - „Операция „Нордмуур“ в Афганистан и на Екипа за минали разследвания в Ирак“ - които са били спрени през 2017 г. от министъра на отбраната по това време, сър Майкъл Фалън, преди да се стигне до съдебния процес. \r\nРазследващите изразиха недоволство, че убедителни доказателства са оставени настрана по политически причини. „Ключовите решения се отнемат от нашите ръце“, каза един следовател. „От Министерството на отбраната идваше все по-голям натиск за приключване на случаите възможно най-бързо.“ \r\n \r\nЛорд Макдоналд, бивш директор в Следствието, прегледа доказателствата. Той каза: \"Абсолютно политически укорително е политиците да се намесват в толкова сериозни разследвания за престъпления и да преустановяват тези разследвания, преди да приключат.\" \r\nРазкритията биха могли да доведат до разследване на военни престъпления на британските сили от Международния наказателен съд, който е длъжен да действа, когато страните не подведат под отговорност военни , извършили нарушения на Женевските конвенции. \r\nНастоящото разследване ще насочи вниманието към едно от предизборните обещания на Борис Джонсън. Миналата седмица премиерът заяви, че ще измени Закона за правата на човека, за да защити военните от правни действия и неговата партия обмисля закони, които да затруднят преследването на войници за престъпления, извършени преди повече от 10 години. \r\n \r\nПроведеното журналистическо разследване се фокусира върху три събития: \r\n \r\n● Убийството на три деца и един младеж, които са били простреляни в главата на близко разстояние, докато пиели чай в дома си в Афганистан през октомври 2012 г. от войник на СВС. Войникът и неговите старши офицери - включително една от най-високопоставените фигури в полка – са били предадени на военния прокурор за разглеждане на обвинения във връзка със стрелбата, но срещу тях не са били предприети правни действия \r\n● Предполагаемата широко разпространена злоупотреба със затворници през лятото на 2003 г. в лагера „Стефен“, в иракския град Басра, довела до поне две смъртни случаи в ареста \r\n● Фаталната стрелба срещу иракски полицай през август 2003 г., за която се твърди, че командващият служител е използвал свидетелски показания на войник, който години по-късно заяви, че доказателствата му са били фалшифицирани без негово знание. \r\nВ хода на двете разследвания за военни престъпления разследващите събраха хиляди изявления от британски войници и свидетели и огромно количество документални доказателства. \r\nБританското министерство на отбраната заяви: „Военната полиция проведе обширни разследвания на твърдения за поведението на силите на Обединеното кралство както в Ирак, така и в Афганистан. Независимият прокурорски орган реши да не повдига обвинения по нито един от случаите, за които става дума.“", "date": "2019.11.18", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/11/18/2720462/varna-e-trinadeseta-sred-oblastite-s-nay-malka-sredna-polezna-plosht-na-edno-novopostroeno-zhilishte.html", "text": "Варна е тринадесета сред областите с най-малка средна полезна площ на едно новопостроено жилище. Това съобщиха за  Радио „Фокус“ – Варна   от Териториалното статистическо бюро във Варна.  Първа е област Видин – 46.0 кв. м, следвана от областите Разград – 71.9 кв. м, Шумен – 72.8 кв. м и Добрич – 74.2 кв. метра. Най-голяма средна полезна площ на едно новопостроено жилище е регистрирана в областите Силистра – 191.4 кв. м и Габрово – 190.8 кв. метра. \r\nОбщата полезна площ на всички новопостроени жилища през третото тримесечие на 2019 г. в област Варна е 57.9 хил. кв. м, или с 26.2% повече в сравнение със същото тримесечие на 2018 г., а жилищната площ се увеличава с 6.8% и достига 37.6 хил. кв. метра. \r\nСредната полезна площ на едно новопостроено жилище в област Варна се увеличава от 82.1 кв. м през третото тримесечие на 2018 г. на 96.1 кв. м през същото тримесечие на 2019 година. \r\nДесислава ВАСИЛЕВА", "date": "2019.11.18", "title": "Варна е тринадесета сред областите с най-малка средна полезна площ на едно новопостроено жилище"}
{"url": "http://www.focus-news.net/news/2019/11/18/2720467/bsp-s-otsenka-na-mestniya-vot-alternativen-byudzhet-i-otchetno-izboren-tsikal-obzor.html", "text": "БСП с оценка на местния вот, алтернативен бюджет и отчетно-изборен цикъл (ОБЗОР)Снимка: БСПСофия. Малко над 7 часа продължи неделният Пленум на БСП. Националният съвет прие алтернативния бюджет на партията за 2020 г. Мерките ще бъдат предложени между първо и второ четене в Закона за държавния бюджет за следващата година. Сред мерките, за които ще настояват социалистите са 650 лв. минимална заплата и диференцирани ДДС ставки и добавки за нощен труд. Пленумът на партията прие и да започне цикъл от избори в БСП. Той ще започне на 1 декември. Очаква се през месец април да се проведе пряк избор на председател на партията. Освен тези теми, Националният съвет одобри анализът на ръководството на БСП за местния вот. Социалистите определят резултата си като добър, но недостатъчен. Пред журналисти лидерът на БСП Корнелия Нинова заяви, че на върха на БСП има различия, но в никакъв случай партията не е разцепена. „Категорично не приемам аргумента за разцепление и разединение в партията. Обясних на другарите си защо. Щях да го приема и страшно да се разтревожа, ако зад тези 50 подписа, макар че се оказаха 21, ако зад тях стояха 21 или 50 партийни организации. Това щеше да е катастрофа на партията. Ако зад това писмо стоят 50 общински организации, това е тежко. В нито една от организациите не е приемано такова решение, не е обсъждан такъв доклад. Те не са упълномощавани да го изразяват. Казах им – другари, това е лично мнение на вас. Уважавам го, то е различно, но това не е разцепление в партията. Защото нито вие, нито аз съм партията. Партията са членовете, а те не са ви упълномощили да пишете това“, каза Нинова. „Никъде в структурите на партията не се говори за разделение, разцепление. Ние на върха се караме. Фактът, че 7 часа дискутираме, спорим, че пред медиите има алтернативен доклад, че всички вътрешни опозиционери говорят различни неща пред медиите, е опровержение на твърдението, че сме авторитарна партия“, каза Нинова и подчерта, че БСП е възможно най-демократичната партия. Тя посочи, че част от въпросното писмо е пълно с фалшиви новини и става въпрос за мъртви души. „Фалшива новина е в това писмо, че общинските ни съветници във Варна са гласували за председател от ГЕРБ. Фалшива новина е, че Градският съвет на Варна е искал оставката на ръководството. Показах им примери за мъртви души и ги призовах да изчистим този процес в партията, ако искаме да управляваме добре държавата. Само преди седмица в централата пристигнаха формуляри от Варна за регистрация на членове, за издаване на електронни карти. Тези регистрации са от 2010 г. При проверката се установи, че 7 души от заявените са починали преди няколко години. Казах на другарите си, че това е нетърпимо“, каза Нинова. Тя поясни, че такова писмо не приема и обърна внимание, че се правят заклинания, че партията никога няма да спечели. „Чакайте, как го разбрахте това? Това зависи от нас. Казах им, че не предлагат решения на проблемите. Ние имаме проблеми, разбира се, Не предлагат решения, освен едно – ако сте забелязали писмото завършва само с едно предложение за решение. Там се казва, че всички проблеми в партията ще се решат, ако сменим председателя. Т.е. не се дава обективна препоръка. Очевидно това е целта, защото предстои прекият избор на председател“, допълни още лидерът на БСП. Тя изтъкна, че за нейна оставка не е ставало дума на Пленума, а такова нещо е коментирано от отделни хора само пред журналистите. Нинова посочи, че това не е за пръв път. \"Почти седем часа продължи дискусията. Още не е приключила. Продължаваме с бюджета за 2020 г. Хубава дискусия, с различни мнения, с различни предложения и с конкретни решения накрая с гласуване. Националният съвет прие доклада на Националния предизборен щаб и Изпълнителното бюро за резултатите от местните избори, която е добро, но недостатъчно представяне. Добро представяне, но недостатъчно“, каза още Нинова. Тя посочи, че е имало различни предложения и алтернативен доклад за изборите. „Това решение беше отхвърлено. С 86 на 20 гласа взехме тези решения“, каза още Нинова. Председателят на Градския съвет на БСП – София Калоян Паргов изтъкна, че където е съгласието, там победата. Тези думи той каза в словото си пред Националния съвет, който бе закрит за медиите. Според Колоян Паргов отблъскването на общата опасност става със съгласие, а не със съглашателство. Той посочи, че гневът ражда омраза, а съгласието ражда любов. „Съгласието, както се казва в една латинска поговорка: „Където е съгласието, там е победата, са в основата на пътя, който ни предстои заедно да извървим“, посочи още Паргов. Той отчете, че в София ГЕРБ е намалила своето присъствие със СДС общо от 33 на 27, а БСП е увеличила с 8. „Двойно и един отгоре. Ако трябва да оценя резултата на София и се върна назад извън 2015 г, през 2007 София имаше 12 съветници, двама районни кметове. Сега има 15 съветници и 2-ма районни кмета“, посочи още лидерът на БСП – София. „Да се стигне дотам, че \"Граф Игнатиев\" реститути да търсят помощ от червените съветници, показва различна картина“, допълни той. Според него основното постижение е, че БСП е направила така, че десницата да има три плюс един кандидат, а в ляво да има само един. „В дясно имаха Фандъкова, Бонев, Игнатов и тази част от това ветрило, което разтворихме и подкрепяше Мая Манолова. Това си е постижение. Това, което пък ГЕРБ се опитваха да направят е как нас да разцепят“, обясни лидерът на БСП – София.„Резултатите на местните избори и каквито днес анализираме, тълкуваме и ще продължаваме да го правим, ще бъдат основата на предстоящите парламентарни“, допълни още той. Паргов коментира, че тенденцията се е запазила в летните месеци и на са успели да я пречупят напълно. „По отношение на резултатите, те се тълкуват нееднозначно. Аз между другото отварям една скоба. В София чух всякакви трактовки на резултатите. От провал, неуспех, на фона на последните 30 години до голям успех, голямо постижение. Слушайки трактовките в цялата страна, си мисля, че нито сме постигнали велики успехи, нито велики неуспехи. Резултатите на местните избори са пряко отражение на нашата работа. Те показват кой е работил дълго време и кой е разчитал само на един месец кампания. За пореден път може би ще кажа нещо, което сме си го казвали десетки, стотици пъти, че само с един месец кампания не става“, посочи още Паргов. Той отбеляза, че подготовката за следващите местни избори започва от днес. „Извън емоцията в тази зала мисля ,че някой правилно отбеляза, че трябва да разсъждаваме по отношение на следващите парламентарни избори. Това, което постигнахме на тези избори трябва да го капитализираме политически. За резултатите всички си носим своята вина, без значение кой от коя страна е на барикадата. По-скоро отговорност. За да има резултати, трябва да се работи“, обясни Паргов. \r\nДеница КИТАНОВА", "date": "2019.11.18", "title": "БСП с оценка на местния вот, алтернативен бюджет и отчетно-изборен цикъл (ОБЗОР)"}
{"url": "http://www.focus-news.net/news/2019/11/18/2720465/obir-v-gazstantsiya-v-sofiya-obzor.html", "text": "Късно вечерта на 16 ноември е бил извършен обир в газстанция в столицата. Откраднати са пари, а жената, работеща в газстанцията е била ранена. Министърът на вътрешните работи коментира, че извършителят на обира продължава да се издирва. Било му е докладвано тази сутрин, че около 1080 лв. са били отнети от служителката в газстанцията. Жената е с прорезна рана на бедрото, като й е оказана медицинска помощ на място и не се е наложило да бъде хоспитализирана.", "date": "2019.11.18", "title": "Обир в газстанция в София (ОБЗОР)"}
{"url": "http://www.focus-news.net/news/2019/11/18/2720472/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.11.18", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/18/2720471/tir-se-e-zavartyal-i-zatrudnyava-dvizhenieto-na-pat-e-79-mezhdu-varshets-i-montana.html", "text": "ТИР се е завъртял и затруднява движението на път Е-79 между Вършец и Монтана. На мястото има полиция, съобщи  слушател на Радио „Фокус“ .", "date": "2019.11.18", "title": "ТИР се е завъртял и затруднява движението на път Е-79 между Вършец и Монтана"}
{"url": "http://www.focus-news.net/news/2019/11/18/2720464/pregled-na-osnovnite-temi-v-ruskiya-pechat-agentsiya-fokus.html", "text": "Вероятността да се състои среща на върха на \"Нормандката четворка\" на фона на подготовка от руската и украинската страна, както и учение в Израел, в рамките на което НАТО е тренирало навлизане  в територия, защитена с руските зенитно-ракетни системи С-300 и С-400 са сред темите на руския печат.  \r\n*** \r\n \r\n Русия все още не е потвърдила участието си в срещата на „Нормандската четворка“, пише вестник  “Московский Комсомолец“ . \r\nВъпреки факта, че трима от четирима участници във „Нормандския формат“ вече са се договорили за датата на следващата среща на върха, в Русия засега се въздържат от конкретика. Според прессекретаря на руския президент Владимир Путин, Дмитрий Песков, срещата ще се състои в края на годината, а помощникът на президента Юрий Ушаков заяви, че крайната дата все още се обсъжда. \r\nВеднага след като администрацията на френския президент обяви, че срещата на „Нормандската четворка“ ще се състои на 9 декември, медиите бяха шокирани от друга новина - украински кораби, задържани от руските граничари в Черно море на 25 ноември 2018 г. по обвинение за незаконно преминаване на границата, се завръщат в родината си. Руското външно министерство не коментира първата новина, но за втората от там заявиха, че никога не са държали на корабите. Министерството припомни, че Киев отдавна е получил предложение да вземе своите кораби и той се колебае с решение. Условието за предаването е било само едно - да се запазят двата катера и влекача като веществено доказателство. \r\nЩо се отнася до срещата в Париж, тя вече е потвърдена от Еманюел Макрон, Ангела Меркел и Владимир Зеленски. Владимир Путин обаче все още не е дал отговора си. Вечерта на 14 ноември той призова Киев да удължи закона за специалния статут на Донбас, защото в противен случай според него няма да има за какво да се говори във \"Нормандския формат\". Украинските власти не са взели решение, поне засега, а датата на нов кръг от преговори вече е обявена. Ако на 9 декември Зеленски се съгласи да удължи настоящия специален статут, за което Донецката и Луганската народни републики (ДНР и ЛНР)вече са се съгласили, то Върховната Рада ще има само 4 дни, за да гласува за това решение. \r\nМеждувременно в самопровъзгласилите се републики в Донбас съдебните процеси срещу „шпиони“ са в разгара си. Украинските затворници са осъждани на срокове от 14 до 18 години затвор, но обвиняемите не са разстроени - списъците за размяна вече са договорени в групата за преговори в Минск.  \r\nПолитологът Денис Денисов коментира пред всетника за какво ще се споразумеят на срещата на „Нормандската четворка“: \r\n„Предпоставките за срещата на върха са изпълнени. През декември страните ще постигнат споразумение за 20 области, в които ще се проведе демилитаризация. Включително можем да говорим за околностите на Мариупол, Донецк и Горловка, където е най-сложната ситуация. Освен това прилагането на политическата част от Минските споразумения остава основния проблем. Русия е наясно, че без напредък в тази посока в най-добрия случай ще се получи втори Нагорни Карабах, където конфликтът ще бъде замразен, но обстрелите с жертви периодично ще се възобновяват. В същото време има пример с Приднестровието, където в допълнение към въпроса за сигурността политическите въпроси бяха решавани през последните 30 години и в резултат през това време не беше убит нито един човек. Що се отнася до размяната на затворници, ако има политическа воля, дори може да се навакса преди срещата на върха. Списъците са проверени.“ \r\n*** \r\n \r\n „Най-важният резултат от задържането на украинските военни в района на Кримския мост е, че оттогава няма повторение на подобни инциденти. Това сработи блестящо “, коментира политическият анализатор Константин Косачов относно очакваното завръщане на украинските военни кораби. Не бива обаче да се чака подобряване на отношенията с Русия или разрешение на конфликта в Донбас след този жест, цитира думите му руският вестник  “Взгляд“ . \r\n„Задържането на корабите и моряците от самото начало беше превантивна мярка. Това беше абсолютно адекватна реакция на случващото се. Най-важният резултат е, че оттогава не е имало повторение на тези инциденти. Тази история сработи блестящо. Самите кораби определено не са ни нужни. Дойде време да ги върнем на собствениците, повтарям, с разбирането, че в бъдеще няма да има такива инциденти “, коментира Константин Косачов, председател на Комисията по външните работи на Съвета на федерацията, относно връщането на украински кораби от страна на Русия. \r\nПо-рано украинските медии съобщиха, че украински кораби, арестувани преди година в Керченския проток, са преминали  под сводовете на Кримския мост. Те нарекоха това фактическо връщане на корабите. \r\nСъобщава се, че изтеглянето на украински кораби от Керч е започнало в неделя. Те ще бъдат теглени до мястото на предаване. Русия ще предаде корабите на Украйна в района на нос Тарханкут в неутралните води на Черно море. \r\nМеждувременно пресслужбата на Граничната дирекция на ФСБ на Русия в Крим обяви, че украинските кораби ще бъдат предадени на Киев съгласно руско-украинските споразумения в понеделник, 18 ноември. Граничните власти се въздържаха от подробности относно процедурата по трансфер. \r\nПомощникът на президента на Украйна Андрий Йермак заяви, че връщането на корабите в Украйна се намира в \"краен етап\". Руското външно министерство постави условие за прехвърлянето на Киев с условието за тяхното запазване като веществени доказателства. \r\nУкраинските катери „Бердянск“ и „Никопол“ и влекачът „Яна Капу“ бяха задържани на 25 ноември 2018 г. Тогава украинският флот наруши руските граници. В резултат на това бяха задържани не само корабите, но и техните екипажи. Украинските моряци бяха освободени от ареста през септември 2019 г. като част от реципрочна размяна на затворници. \r\nКосачов е сигурен, че тогава украинските военни са подготвяли дългосрочна операция с цел месечно или може би дори ежедневно нарушаване на руските морски граници от украински кораби. \r\n„Мисля, че от самото начало е била планирана дългосрочна операция за тестване на нашата сила, проверка на статута на Керченския проток, способността на Русия да защитава своите териториални граници. \r\nНие бяхме принудени да реагираме така, както реагирахме. За някои това изглеждаше свръхреакция, но това беше единствената възможна реакция да предотврати това да се случва повече. В резултат на това почти единствената добра новина в отношенията с Украйна е, че подобни провокации вече не се провеждат “, каза руският политик. \r\nПри това никой не пречи на украинските кораби , добавя Косачов, да влизат в Керченския проток или Азовско море, но само при спазване на установените норми за преминаване на руската акватория, които са известни на всички страни. \r\nТези кораби на нас не са ни нужни, нека се движат в акваторията в съответствие с общопризнатите норми на международното корабоплаване. Няма проблеми с влизането на тези кораби или други кораби на Украйна в Керченския проток и Азовско море, само че по установения ред. А именно: корабите трябваше да подадат заявка за преминаване през руски води, което украинските военни не сметнаха за необходимо. \r\nВръщането на украински кораби е малко вероятно да подобри по някакъв начин отношенията между Русия и Украйна или да помогне за разрешаването на конфликта в Донбас. \r\n„Не бих преувеличавал значението на случващото се и бих оценил това събитие като технически сюжет в нашите отношения. Реалните промени ще започнат да се случват едва когато украинските власти разберат, че конфликтът на югоизток е вътрешен конфликт на Украйна, а не ситуация, донесена отвън от руската страна. Когато това се случи, тогава всичко ще протече по съвсем различен начин “, каза председателят на комисията по външни работи на Съвета на федерацията. \r\nСпоред него диалог между Киев и Донецк и Луганск може да се случи, ако киевските власти се откажат от настоящата политика на национализъм и започнат да създават многоетническа и многорелигиозна държава. \r\n„Всичко, което правим в нашата страна, рано или късно трябва да се случи в Украйна. Осигуряваме междуетнически мир, съгласие и хармония. И ние правим това без насилие над етническите групи, които живеят на наша територия. Когато това започне да се случва в Украйна, ние ще бъдем първите, които ще подкрепят този процес “, заключава Константин Косачов. \r\n*** \r\n \r\n Военновъздушните сили на Израел, САЩ, Германия, Италия и Гърция проведоха мащабни военни учения, в рамките на които, наред с други задачи,отработваха противодействието срещу руските системи за противовъздушна отбрана С-300 и С-400, пише руският вестник  “Независимая газета“ .  \r\nВоенновъздушната база „Увда“, разположена близо до град Беер Шева, в пустинята Негев, беше използвана за разполагане на самолетите на страните от НАТО. Маневрите, наричани „Син флаг“, се проведоха в продължение на почти две седмици - от 3 до 14 ноември. В тях участваха 800 войници и около 100 самолета, включително изтребители-бомбардировачи от пето поколение F-35. Тъй като пилотите на израелските и натовските военновъздушни сили трябваше да усъвършенстват уменията си да проникват във вражеското въздушно пространство и да противодействат на системите за противовъздушна отбрана С-400 „Триумф“ и С-300 „Фаворит“, а страните от Алианса не разполагат със системата С-400, ролята на последната  по време на ученията се изпълнявала от американската зенитно-ракетна система „Пейтриът“ . Експертите отбелязват, че тази замяна на руските системи за противоракетна отбрана с американски прави тези военни учения безсмислени. Това ниво на условност не дава възможност за реално обучение на пилоти за противодействие на системите за противовъздушна отбрана и противоракетна отбрана на потенциален враг, коментират военни експерти.", "date": "2019.11.18", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/18/2720468/pregled-na-mezhdunarodnite-novini-do-600-chasa-agentsiya-fokus.html", "text": "Бившият министър на отбраната на Шри Ланка Готбая Раджапакса победи  основния си съперник от управляващата партия в президентската надпревара Саджит  Премадаса, показаха официалните резултати от проведените президентски избори, предава  Anadolu Agency . \r\nГотабая Раджапакса получи 52,25% от гласовете  в събота, докато Саджит Премадаса събра 41,99%. \r\nРаджапакса победи с разлика от 1,3 милиона гласа. Той ще стане седмият президент на страната, след като положи клетва в понеделник в близост до свещен будистки храм в Анурадхапура, на около 200 километра от столицата Коломбо. \r\n*** \r\n \r\n Хиляди гърци участваха в демонстрации в неделя, за да отбележат годишнината от въстанието срещу хунтата от 1973 г., на фона на увеличено полицейско присъствие след серия набези на анархисти, предава  AFP . \r\nТази година протестът е доминиран от противопоставяне на новото консервативно правителство на Кириакос Мицотакис, избрано през юли с обещание за укрепване на реда. \r\nНад десет хиляди души участваха в протестното шествие в Атина, каза полицията, в памет на десетки хора, загинали по време на военните действия през 1973 г. след студентско въстание в Атинската политехника. \r\nНай-малко 6000 души демонстрираха в Солун. \r\nЕжегодните протести често са съпроводени с насилие и около пет хиляди полицейски служители са мобилизирани в Атина за деня, подкрепени от дронове, хеликоптер и водно оръдие, съобщиха от полицията. \r\nНяколко младежи бяха арестувани, след като на покрив в квартал Екзархия бяха открити запалителни бомби и камъни в очевиден план за предизвикване на безредици. \r\n*** \r\n \r\n Гласуването за избора на депутати на Камарата на представителите (долната камара) на Националното събрание на Беларус приключи, съобщиха от Централната избирателна комисия на републиката, цитирани от  TACC . \r\n„Членовете на районните комисии започнаха да преброяват подадените гласове“, заявиха от ЦИК. \r\nСпоред Комисията към 18:00 часа местно време (17:00 часа българско време) избирателната активност възлиза на 70,72% в републиката като цяло. До 18:00 часа се проведоха избори в 109 избирателни района, което става ясно от избора на 109 парламентаристи. Централната избирателна комисия не се съмнява, че всички 110 депутати от долната камара на белоруския парламент ще бъдат избрани в резултат на гласуването. \r\nОт 12 до 16 ноември в републиката се проведе предсрочно гласуване. През тези пет дни избирателната активност е била 35,77%, надминавайки тази при предсрочно гласуване на парламентарните избори през 2016 г. (31,29%). \r\nПарламентарните избори в Беларус се проведоха в спокойна обстановка , не бе регистрирано нито едно нарушение по време на гласуването в избирателните секции. Това заяви за ТАСС по телефона заместник-председателя на Централната избирателна комисия на Русия Николай Булаев, наблюдател на изборите. \r\n*** \r\n \r\n Лидерът на СИРИЗА и бивш премиер Алексис Ципрас участва в шествието посветено на събитията от 1973 година, информира гръцката агенция  ANA-MPA \r\nЦипрас води блока на СИРИЗА заедно с бившия председател на парламента Никос Вуцис, генералния секретар на СИРИЗА Панос Скулетис, бившия регионален управител на Атика Рена Дуру и други партийни кадри. \r\nПо-рано в публикация в социалната мрежа „Фейсбук“ Ципрас заяви за годишнината от събитията от 1973 година. \"Тази година имаме много причини да бъдем там. Не само защото старите фенове на хунтата не са в периферията, а на държавни позиции. Не само защото насилствените репресии се надграждат в съответствие с нуждите на правителството. Ще бъдем там предимно, за да изпратим послание за съпротива срещу вълната на консерватизъм и връщане назад, но и до онези, които вече предположиха, че сме стигнали до края на нашата история\". \r\n*** \r\n \r\n Кандидатът за министър-председател на Косово Албин Курти заяви, че към момента не е необходимо да се ускоряват разговорите между Белград и Прищина в интервю за всекидневника „Победа“, че приоритет трябва да бъде обсъждането на постигнатото. в преговорите досега и какво предстои, цитира думите му македонската агенция  “Макфакс“ .  \r\nКурти отхвърли идеята за размяна на територии, защото зад нея стои\"идеята на сръбския президент Александър Вучич за подялба първо на  Косово, а по-късно и на  Босна и Херцеговина чрез разграничаването с  хърватите\".         \r\n\"Всичко това благоприятства Русия\", добави той.         \r\nКурти предупреди, че нов конфликт между Косово и Сърбия не може да остане локализиран, най-вече защото \"албанците действат като нация срещу Сърбия, а не като крехката държава Косово\". \r\n*** \r\n \r\n Над 30 хиляди души демонстрираха на фона на засилено полицейско присъствие, за да отбележат годишнината от въстанието от 1973 г. срещу хунтата, предава  AFP .  \r\nToва e първата такава демонстрация след избирането на новото консервативно правителство. \r\nПротестът, един от най-големите и най-мирните от години, беше силно повлиян от противопоставянето на четиримесечната администрация на Кириакос Мицотакис, избрана през юли с обещание за укрепване на реда. \r\n\"Долу дясното правителство\" пишеше на знаме, носено от протестиращите. „Въстанията не свършват в музеите“, скандираха някои от тях. \r\nИмаше и банери срещу реформите на правителството в областта на труда и образованието, както и лозунги срещу президента на САЩ Доналд Тръмп и турския президент Реджеп Тайип Ердоган. \r\nНякои протестиращи изгориха знамена на ЕС и САЩ. \r\nОколо 20 хиляди души преминаха през центъра на Атина, според  данните на полицията. Други девет хиляди души демонстрираха в Солун, където протестиращи са хвърляли запалителни бомби по автомобили, съобщиха властите. \r\nОтделни демонстрации бяха проведени и в други големи градове на Гърция. \r\n*** \r\n \r\n Протестиращите в Ирак блокираха ключови мостове и пътища в Багдад и в южната част на страната, засилвайки натиска срещу правителството, предава  AFP .  \r\nСедящите протести се превърнаха в тактиката на митингите, които започнаха в началото на октомври в резултат на недоволството от корупцията, липсата на работни места и политическата класа, която е недосегаема. \r\nПротестиращите се съпротивляваха на усилията на силите за сигурност да разпръснат блокадите и хиляди излязоха из цялата страна, след като активисти призоваха за обща стачка. \r\nВ южните райони училищата и правителствените служби в Кут, Наджаф и Дивания бяха затворени, а демонстрантите изпълниха улиците. \r\nПротестиращите запалиха гуми, за да блокират пътища в богатия на петрол пристанищен град Басра и в района на Насирия, което принуди силите за сигурност да изпратят подкрепления. \r\nПовече от 330 души са загинали при протестите от началото на октомври, а около 15 хиляди са ранени. \r\nМеждународната общност критикува силите за сигурност заради използването на бойни патрони срещу протестиращите. \r\nНапускащият командващ  мисията на НАТО в Ирак генерал-майор Дани Фортин нарече събитията от последните шест седмици „абсолютна трагедия“ и заяви, че „НАТО продължава да призовава за въздържаност правителството на Ирак\". \r\n*** \r\n \r\n Отряд на полицейски специални сили използва сълзотворен газ в Атина, за да разпръсне анархистите, които са ги нападнали, предава гръцката агенция ANA-MPA, цитирана от  ТАСС . \r\nСпоред информацията анархистите започнали да хвърлят по силите на реда камъни, коктейли \"Молотов\" и други предмети. В отговор полицията е използва сълзотворен газ, за да разпръсне нападателите. Съобщава се, че напрежението се запазва в централната част на Атина в  квартал „Екзархия“ където има приблизително 200 анархисти, които крият лицата си под черни шалове и маски. \r\nБезредиците започнаха в този квартал след масов протестен марш в неделя до посолството на САЩ в Гърция на 46-та годишнина от въстанието на студентите в Атинския политехнически институт, жестоко смазан от войските на фашистката хунта на „черните полковници“ на 17 ноември 1973 г. Полицията е арестувала 28 души, според гръцкия вестник Kathimerini. \r\nВ Солун възникнаха сблъсъци след приключването на традиционния поход по случай годишнината . Няколко анархисти са започнали да хвърлят коктейли \"Молотов\" и фойрверки срещу полицията. В резултат на това два паркирани на улицата автомобили са се запалили, но пожарникарите бързо са загасили огъня. Полицията реагира със шокови гранати. Съобщава се, че ситуацията там е под контрол. \r\nИнциденти е имало и в центъра на Патра, третият по големина в Гърция. Група с мотоциклети и шлемове на главата си са хвърляли коктейли \"Молотов\" срещу отряд на специалните части пред полицейското управление в центъра на града. В отговор полицията е използвала сълзотворен газ и след това е разпръснала анархистите, които са се скрили в сградата на бивш филиал на градския университет. В центъра на Патра продължава да патрулират полицейски отряди на мотоциклети. \r\n*** \r\n \r\n Един цивилен е убит при сблъсъци между протестиращите и полицията в сирийски град Ал Баб, контролиран от про-турските  сили в Северна Сирия, съобщи базираната в Лондон Сирийска обсерватория за човешки права, цитирана от  AFP . \r\nИнцидентът е станал, след като хората, събрали се пред полицейското управление са се опитали да достигнат до мъж, арестуван по подозрение за участие в атентата, извършен в събота в същия град. \r\nТогава кола-бомба се взриви и причини смъртта на 19 души, 13 от които цивилни, а 33 бяха ранени, когато избухна пред автобусна спирка и таксиметрова стоянка в Ал Баб, на около 30 километра североизточно от Алепо, съобщава Обсерваторията. \r\n\"Местната полиция e арестувала заподозрян ... след като провери камерите за наблюдение на мястото и го заведе в щаба им с намерението да го предаде на турската армия\", заяви пред AFP ръководителят на обсерваторията Рами Абдел Рахман. \r\nТова предизвика гняв сред жителите, накара стотици да протестират пред полицейския щаб с искане заподозреният да бъде екзекутиран в Ал Баб, като някои демонстранти се опитваха да пробият път в полицейското управление. \r\nПолицията стреля във въздуха, за да се опита да разпръсне тълпата, като уби един човек и рани друг, съобщи Обсерваторията.", "date": "2019.11.18", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/11/18/2720717/provede-se-parvo-redovno-zasedanie-na-obshtinski-savet-bansko.html", "text": "Общински съвет (ОбС) - Банско проведе първото си редовно заседание, ръководено от председателя  му Димитър Русков. Това съобщиха от пресцентъра на  Общината . В работата взеха участие 16 от общо 17 общински съветници. Само Георги Икономов не присъства при сформирането на постоянните комисии към ОбС.   \r\nЕдинствената дама в състава на общинските съветници – Евгения Тренчева (ГЕРБ), отсъстваше на тържествената сесия на 7 ноември, когато колегите ѝ се заклеха. Затова, днес тя положи клетва и получи удостоверението си от председателя на ОИК Банско Ивайло Арсениев. \r\nИ през мандат 2019-2023 съветниците на община Банско ще работят в 7 комисии. Всяка е съставена от по пет човека, представляващи политическите сили, спечелили мандати на Местни избори 2019. \r\nКомисията по бюджет и финанси ще бъде оглавявана от Георги Главчев (Сдружение „Бъдеще за община Банско”). Представители на Сдружението ще ръководят още три комисии: Иван Сакарев – Комисията по социална политика, здравеопазване и сигурност на населението, Димитър Юлев – Комисията по туризъм и екология, Иван Драгосинов - Комисията за противодействие на корупцията. Председател на  Комисията по ТСУ, общинска собственост, земеделие и гори ще бъде Костадин Дурчов (БСП). Съветникът от ПП Воля Александър Весков ще бъде начело на Комисията по младежки дейности и спорт. Георги Думанов от ВМРО ще председателства Комисията по местна политика в образованието и духовната сфера,  \r\nКато извънредна точка в обявения предварително дневен ред на заседанието на ОбС, съветниците приеха да разгледат докладна на кмета на община Банско Иван Кадев, свързана с управлението, стопанисването и опазването на горската територия – собственост на община Банско в размер на 1211 ха, попадаща в териториалния обхват на ТП „ДГС Добринище”. Във връзка с измененията на Закона за противодействие на корупцията и за отнемане на незаконно придобитото имущество и на Закона за местното самоуправление и местната администрация, които влизат в сила от 1 декември 2019 г., беше прието решение за прекратяване на договора между Община Банско и ТП”ДГС Добринище”. С друго решение,  кметът на общината Иван Кадев беше упълномощен да сключи нов договор с ТП „ДГС Места”. Промените се налагат от факта, че директорът на  ТП”ДГС Добринище” инж. Благой Кишев е общински съветник.  \r\nВсички решения на първата редовна сесия на Общински съвет – Банско бяха приети с пълно единодушие.", "date": "2019.11.18", "title": "Проведе се първо редовно заседание на Общински съвет – Банско"}
{"url": "http://www.focus-news.net/news/2019/11/18/2720474/predstoyashti-sabitiya-v-stranata-za-18-noemvri-agentsiya-fokus.html", "text": "*** \r\n \r\nОт 11.00 часа кметът Йорданка Фандъкова ще провери изграждането на нова сграда за разширение към 64 Основно училище „Цар Симеон Велики“. \r\n \r\n*** \r\n \r\nОт 9.30 часа в зала „Сердика“ в София Хотел Балкан ще се проведе дискусионен форум „Да извадим успеха от анонимност“. \r\n \r\n*** \r\n \r\nОт 10.00 часа в централата на КНСБ в залата на 11-тия етаж Институтът за синдикални и социални изследвания на КНСБ ще представи последните си данни за потребителските цени и издръжката на живот в България. \r\n \r\n*** \r\n \r\nОт 11.30 часа – 17 състав на Софийски градски съд ще заседава срещу Кръстин Кацаров. \r\n \r\n*** \r\n \r\nОт 10.00 часа в БТА ще се проведе пресконференция на Центъра за защита правата в здравеопазването, Пациентски организации „Заедно с теб”, Сдружение за развитие на българското здравеопазване и Дара хелп. \r\n \r\n*** \r\n \r\nОт 13.00 часа 30-ти състав на Софийски градски съд ще заседава срещу бившия депутат Илия Илиев и Иван Тодоров за купуване на гласове. \r\n \r\n*** \r\n \r\nОт 18.30 часа в галерия „София“ на Столична библиотека  пътешествениците Маги и Цветин от \"Вълшебния керван\" ще открият своята фотоизложба \"Картини от Един свят\", посветена на племенните култури.   \r\n \r\n*** \r\n \r\nОт 19.00 часа в Американския център ще се проведе вечер на американските индианци. \r\n \r\n*** \r\n \r\nОт 19.00 в InterContinental Hotel София ще бъде представено проучването „Жените в корпоративна България“ организирано от Сдружението „Дамски форум“ по случай 10-годишнината от създаването му. \r\n \r\n*** \r\n \r\nОт 19.30 часа в зала „България“ Нов симфоничен оркестър открива 29-ия си сезон.  \r\n \r\n*** \r\n \r\nОт 19.30 часа в „Нов театър“ – НДК ще бъде представена постановката „Голямото влизане“. \r\n \r\n*** \r\n \r\nОт 20.00 часа в зала 1 на НДК ще се проведе „КОНЦЕРТ НА 8 РОЯЛА“. \r\n \r\n*** \r\n \r\nОт 13.00 часа с мач при мъжете между ВВМУ „Н. Й. Вапцаров“ и Техническия университет в базата на Медицински университет – Варна ще започнат състезанията по волейбол. \r\n \r\n*** \r\n \r\nОт 18.00 часа ще се проведе благотворителен концерт в Grand Mall. \r\n \r\n*** \r\n \r\nОт 14.00 часа, \"Зонта клуб\" - Велико Търново  ще бъдат дарени книги на  \"Аз съм\" на Общинска библиотека - Горна Оряховица. \r\n \r\n*** \r\n \r\nОт 11.00  часа на 4 ет. в Хирургическия корпус (при рисунката на щъркела) за поредна пета година в чест на Световния ден на недоносените, Отделение по Неонатология при „МБАЛ – Добрич”АД ще отвори врати и посрещне своите най-малки и вече пораснали пациенти. \r\n \r\n *** \r\n \r\nОт 11.45 часа във ФСГ „Васил Левски“ ще се проведе неформално обучение на тема „Безопасен интернет“.  \r\n \r\n*** \r\n \r\nОт 09.00 часа в Административен съд – Кюстендил ще започне делото по жалби срещу решение на ОИК – Кюстендил за определяне на общинските съветници от провелите се местни избори на 27 октомври.  \r\n \r\n*** \r\n  \r\nОт 11.00 часа в Административен съд – Кюстендил ще започне делото по жалба срещу решение на ОИК – Дупница за избор на кмет на Община Дупница.  \r\n \r\n*** \r\n \r\nОт 13.00 часа в Административен съд – Кюстендил ще започне делото по жалби срещу решение на ОИК – Дупница за определяне на общинските съветници от провелите се местни избори на 27 октомври.   \r\n \r\n*** \r\n \r\nОт 14.00 часа в залата на Община Кюстендил ще се проведе заседание на Общински съвет - Кюстендил.  \r\n \r\n*** \r\n \r\nОг 15.00 часа Районен съд Пловдив ще разгледа дело срещу подсъдимия Кристиан К. за това, че спомогнал за извършване на престъпление.  \r\n \r\n*** \r\n \r\nОт 10.30 часа в 2 зала Окръжен съд – Пловдив ще проведе дело срещу подсъдимия Йордан Гр., затова че е нарушил правилата за движение по пътищата и при маневра по непредпазливост е причинил смъртта на пешеходеца Й. О.  \r\n \r\n*** \r\n \r\nОт 9.30 часа в зала 1 Апелативен съд – Пловдив ще разгледа дело по протест на Окръжна прокуратура – Хасково срещу присъда на Н. П. от 8 години лишаване от свобода и глоба в размер на 100 000 лева. \r\n \r\n*** \r\n \r\nОт 11.00 часа в хотел Империал Пловдив заместник-министърът на земеделието, храните и горите Вергиния Кръстева ще открие в дискусия Клуб Investor „Агробизнес 2020“.  \r\n \r\n*** \r\n   \r\nОт 10.00 часа до 16.00 часа във военно формирование 48430 – Стара Загора ще се проведе Ден на отворени врати       \r\n \r\n*** \r\n \r\nОт 11.00 часа във фоайето на Оперен театър ще се проведе опера за бебоци „Фа Сол Ла се забавлява“. \r\n \r\n*** \r\n   \r\nОт 17.30 часа в Зала „П. Р. Славейков“ на Община Стара Загора ще се проведе обществено обсъждане на предложението за промяна в предназначението на съществуващ дългосрочен общински кръг. \r\n \r\n*** \r\n   \r\nОт 17.30 часа в залата на Превантивно- информационния център по зависимости към Общински съвет по наркотични вещества – Стара Загора ще се проведе дистанционна секция на Шестия международен научен форум „Интегративни подходи за превенция на зависимости при младежи и в условията на цифровизация“, който е организиран от Южния федерален университет и Академията по психология и педагогика с подкрепата на правителството на Ростовска област, Русия.  \r\n \r\n*** \r\n \r\nОт 18.00 часа в РБ „Захарий Княжески“ ще бъде представен новият роман на Нидал Алгафари „Рано или късно“.", "date": "2019.11.18", "title": "Предстоящи събития в страната за 18 ноември (Агенция „Фокус“)"}
{"url": "http://www.focus-news.net/news/2019/11/18/2720469/vremenno-dvizhenieto-po-pat-i-1-montana-vratsa-v-uchastaka-trifonovo-sumer-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-1 Монтана - Враца в участъка Трифоново - Сумер се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция\". Шофьорите е необходимо да карат с повишено внимание и съобразена скорост.", "date": "2019.11.18", "title": "Временно движението по път I-1 Монтана - Враца в участъка Трифоново - Сумер се осъществява в една лента поради пътнотранспортно произшествие"}
{"url": "http://www.focus-news.net/news/2019/11/18/2720475/predstoyashti-mezhdunarodni-sabitiya-za-18-noemvri-agentsiya-fokus.html", "text": "*** \r\n  Започва процес срещу председателя на Женералитата на Каталуния Ким Тора за неподчинение \r\n \r\n*** \r\n  Русия ще предаде на Украйна задържаните военни кораби \r\n \r\n*** \r\n  ООН ще представи доклад за децата, намиращи се в затвори по света \r\n \r\n*** \r\n  Съдът ще разгледа искането на САЩ за екстрадиция на Джулиан Асандж \r\n \r\n*** \r\n  Наблюдателите от ОССЕ ще дадат пресконференция за парламентарните избори \r\n \r\n*** \r\n  Среща на външните министри на Русия и Беларус \r\n \r\n*** \r\n  Полагане на клетва на новоизбрания президент на Шри Ланка", "date": "2019.11.18", "title": "Предстоящи международни събития за 18 ноември (Агенция \"Фокус\")"}
{"url": "http://www.focus-news.net/news/2019/11/18/2720478/tass-tramp-i-makron-provedoha-telefonen-razgovor.html", "text": "Държавният глава на САЩ Доналд Тръмп и френският му колега Еманюел Макрон са провели телефонен разговор, в рамките на който са обсъдили ситуацуята Сирия, Иран, както и срещата на върха на НАТО, която ще се проведе в Лондон в началото на декември. Това съобщиха в от пресслужбата на Белия дом, предава  TACC . \r\n„Президентът Доналд Тръмп разговаря с френския президент Еманюел Макрон. Лидерите обсъдиха по-нататъшни стъпки по отношение на Иран и Сирия, както и предстоящата среща на лидерите на НАТО в Лондон\", информират от Белия дом. \r\nСрещата на върха на Северноатлантическия алианс ще се проведе в Лондон на 3-4 декември. \r\n \r\n  Тереза Герова", "date": "2019.11.18", "title": "ТАСС: Тръмп и Макрон проведоха телефонен разговор"}
{"url": "http://www.focus-news.net/news/2019/11/18/2720480/svetovno-priznatiyat-onkolog-prof-d-r-serkan-keskin-shte-izvarshva-konsultatsii-v-sofiya-na-30-noemvri.html", "text": "На 30 ноември 2019 г. в София екипът на ЗИЦ „Медикъл Караджъ“ ще посрещне още веднъж в рамките на месеца топ онколога проф. д-р Серкан Кескин. Това съобщиха от пресцентъра на  Здравен информационен център „Медикъл Караджъ“ . Проф. д-р Кескин идва отново извънредно поради големия брой пациенти, желаещи да посетят неговите консултации. Той ще гостува в рамките на инициативата да се предостави достъп на българските пациенти до най-съвременните и иновативни методи в медицината. \r\nКонсултациите с топ-онколога от Турция са подходящи за пациенти, нуждаещи се от второ мнение относно своето заболяване. Също така биха били полезни за всички пациенти, които се интересуват от възможността за лечение в чужбина, в частност от лечение в Турция. \r\n Кой е проф. д-р Серкан Кескин? \r\nПроф. д-р Серкан Кескин завършва Медицинския факултет към Тракийския университет през 2001 г. Впоследствие той специализира „Вътрешни болести“ и „Медицинска онкология“. Към момента проф. д-р Кескин ръководи Отделението по медицинска онкология в болница „Мемориал Шишли“ в Истанбул. Там той прилага индивидуализирани иновативни терапии за лечение на рак. Проф. д-р Серкан Кескин е световно признат онколог със 70 научни публикации в международни издания. Също така той е член на редица професионални сдружения в Европа, САЩ и Турция. \r\n Какво е новото в лечението на раковите образования, което той прилага в практиката си? \r\nЛечението на рак бележи сериозно развитие през последните години. Това се доказва с факта, че ако през миналия век 5-годишната преживяемост при онко-болни пациенти е била около 50%, то в наши дни тя достига 80%.  \r\nДнес лекарствените терапии за лечение на рак се разделят на три групи: \r\n- Първата е химиотерапия. Тя унищожава раковите клетки. Тъй като при нея наред с раковите клетки обикновено се засягат и здрави клетки, химиотерапията в много случаи е свързана със значителни странични ефекти; \r\n- Вторият метод са таргетните терапии или т.нар. „умни“ лекарства. Те се прицелват само в раковите клетки. Техният механизъм на действие е свързан с блокиране на сигналите, които казват на раковите клетки да се делят и размножават; \r\n- Третият механизъм за овладяване на рака е имунотерапията. Тя активира клетките на имунната система за битка с раковите клетки и по този начин лекува болестта. Имунотерапиите вече се прилагат при много видове рак, а научните изследвания за прилагането им продължават. \r\nЗа по-успешно лечение на болестта, проф. д-р Кескин прилага в работата си генетично картографиране на рака. За да се повиши успеваемостта и намалят страничните ефекти при справянето с болестта, за него е важно да се прилага персонализирано лечение на рака, което да е съобразено с типа на заболяването и конкретния пациент. Чрез генетичното картографиране на рака се визуализира вътрешността на раковата клетка и се установява степента на увреждане. \r\n NGS (Next Generation Sequencing) \r\nNGS (Next Generation Sequencing) е методът, който се определя като ново поколение на секвениране. Той се осъществява чрез изследване на раковата тъкан или с обикновен кръвен тест. Това изследване подпомага избора на най-подходящата терапия, която ще въздейства най-ефективно върху туморните клетки с по-малко странични ефекти за конкретния пациент. \r\nНапример при пациент с рак на гърдата с взимането на клетъчни или кръвни проби се осъществява генетичното изследване на болестта. Въз основа на изследването се определя лекарството, което ще се използва и се конфигурира планът за лечение. По този начин оздравяването на пациента ще се реализира чрез избиране на по-ефективното лечение и използването на лекарства с по-малко странични ефекти. \r\nЗа по-високата успеваемост при лечението на рак е необходимо да се прилага комплексен подход при всеки отделен случай. И макар днес ракът да е в групата на лечимите заболявания, за успешното му лечение след поставяне на диагнозата е необходима съвместна преценка и работа на различни специалисти в тази сфера. При планиране на лечението се вземат предвид допълнителни данни като възраст на пациента, други придружаващи заболявания, индивидуални предпочитания на болния и психо-социалното му състояние. \r\n„Само пероралното или венозно приложение на правилното за болестта лекарство при болния от рак не може да се счита за успех. Тайната се крие в обичта и уважението към човека. Усилието да се вдъхне надежда, както и доверието на самия пациент и неговото семейство, са също неизменна част от успешното лечение“, подчертават специалистите от болница „Мемориал“. \r\nВсички пациенти с онкологични заболявания, които желаят да се възползват от възможността за безплатни консултации с проф. д-р Серкан Кескин в София на 30 ноември 2019 г., трябва да си запишат предварително час на телефоните на „Медикъл Караджъ“: +359 879 009 742 и +359 87 850 0940.  \r\nПо време на безплатните консултации пациентите трябва да представят всички медицински документи, с които разполагат по случая си до момента. Само така консултацията може да бъде максимално полезна за тях. \r\nПрегледи няма да бъдат извършвани по време на консултациите. Безплатните консултации се провеждат на база медицинските документи, с които разполага пациента към момента.", "date": "2019.11.18", "title": "Световно признатият онколог проф. д-р Серкан Кескин ще извършва консултации в София на 30 ноември"}
{"url": "http://www.focus-news.net/news/2019/11/18/2720476/nimh-dnes-nad-stranata-shte-preobladava-oblachno-vreme-s-maksimalni-temperaturi-mezhdu-15-i-20.html", "text": "Днес над страната ще преобладава облачно, в равнините и мъгливо време. На места в западните и южните райони ще превалява слаб дъжд. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Временни разкъсвания на облачността ще има над североизточните, а към края на деня и над югозападните райони. Вятърът ще се ориентира от юг-югоизток и ще е до умерен. Преобладаващите максимални температури ще бъдат между 15° и 20°. Атмосферното налягане слабо ще се понижи, но ще остане малко по-високо от средното за ноември. \r\nНад Черноморието облачността ще е значителна, без валежи. Ще духа до умерен юг-югоизточен вятър. Максимални температури на въздуха: 13°-15°. Температурата на морската вода е 18°. Вълнението на морето ще бъде 2-3 бала. \r\nНад планините ще преобладава облачно и мъгливо време. На места, главно в масивите от Западна и Южна България ще превали дъжд, над 2500 метра – сняг. Ще духа силен югозападен вятър. Максимална температура на височина 1200 метра около 11°, на 2000 метра – около 6°.", "date": "2019.11.18", "title": "НИМХ: Днес над страната ще преобладава облачно време с максимални температури между 15° и 20°"}
{"url": "http://www.focus-news.net/news/2019/11/18/2720477/zapochva-rezhimat-na-vodata-v-pernik.html", "text": "Започва режимът на водата в Перник. Това съобщиха от пресцентъра на  Общината . Кметът на Перник Станислав Владимиров обяви въвеждането на режимно водоподаване за гр. Перник, гр. Батановци и селата Голямо Бучино, Люлин, Дивотино, Мещица, Витановци, Богданов дол, Ярджиловци, Черна гора и Лесковец. Режимът ще започне днес, като гражданите ще имат вода от 5.00 часа до 10.00 часа сутрин и от 17.00 часа до 22.00 часа вечер. През останалото време водоподаването ще бъде преустановено.", "date": "2019.11.18", "title": "Започва режимът на водата в Перник"}
{"url": "http://www.focus-news.net/news/2019/11/18/2720479/kmetat-na-sofiya-yordanka-fandakova-shte-proveri-izgrazhdaneto-na-nova-sgrada-za-razshirenie-kam-64-to-osnovno-uchilishte-tsar-simeon-veliki.html", "text": "От 11.00 часа кметът на София Йорданка Фандъкова ще провери изграждането на нова сграда за разширение към 64-то Основно училище „Цар Симеон Велики“. Това съобщиха от пресцентъра на  Столична община . Изгражда се разширение с физкултурен салон и класни стаи.", "date": "2019.11.18", "title": "Кметът на София Йорданка Фандъкова ще провери изграждането на нова сграда за разширение към 64-то основно училище „Цар Симеон Велики“"}
{"url": "http://www.focus-news.net/news/2019/11/18/2720484/sport-frantsiya-zavarshi-na-parvo-myasto-v-grupa-n-na-kvalifikatsiite-za-evro-2020.html", "text": "Световният шампион Франция победи с 2:0 Албания като гост и  завърши на първо място в Група Н на квалификациите за Европейското първенство по футбол през 2020 с актив от 25 точки.  \r\nНа второ място в групата с две точки по-малко остана Турция, която победи с 2:0 при гостуването си на Андора.  \r\nТрето място е за Исландия, следвана от Албания, Андора и Молдова.", "date": "2019.11.18", "title": "Спорт: Франция завърши на първо място в Група Н на квалификациите за Евро 2020"}
{"url": "http://www.focus-news.net/news/2019/11/18/2720485/v-stara-zagora-shte-se-provede-obshtestveno-obsazhdane-na-predlozhenieto-za-promyana-v-prednaznachenieto-na-sashtestvuvasht-dalgosrochen-obshtinski-dalg.html", "text": "В града ще се проведе обществено обсъждане на предложението за промяна в предназначението на съществуващ дългосрочен общински дълг. Това съобщиха от пресцентъра на  Община Стара Загора . Публичното обсъждане ще се проведе от 17.30 часа в Зала „П. Р. Славейков“ на Общината. Кметът на Общината кани всички граждани, общински съветници, кметове на кметства, обществени организации, граждански сдружения, медии и всички заинтересовани лица на среща за обществено обсъждане на предложението за промяна в предназначението на съществуващ дългосрочен общински дълг по договор за револвиращ банков кредит, сключен с „Райфайзенбанк (България)“ ЕАД (решение № 1513 от 26 април 2018 г. на Общински съвет Стара Загора), а именно:  \r\nПромяна на предназначението на вече договорения кредит с цел включване в обхвата му за мостово финансиране на всички инвестиционни проекти реализирани  със средства от Европейския съюз по Оперативна програма „Региони в растеж” и Оперативна програма „Околна среда”. Всички останали параметри на кредита остават непроменени. \r\nНастоящият дългосрочен дълг е предназначен за мостово финансиране и рефинансиране на разходи, свързани с изпълнението на одобрени проекти по Оперативна програма „Региони в растеж“ 2014 – 2020 г. и Оперативна програма „Околна среда“ 2014-2020 г. и е на стойност 10 милиона лева. \r\nКрайният срок за погасяване е 25 декември 2022 година; съответната част от усвоените и дължими суми се намалява при постъпване на средства от съответния Управляващ орган, съгласно Договори за безвъзмездна финансова помощ.  \r\nГодишната лихва е в размер, равен на Основен Лихвен Процент на Българската Народна Банка (ОЛП на БНБ), увеличен с надбавка 0.89 (нула цяло и осемдесет и девет стотни пункта), но не по-малко от 0.89% (нула цяло и осемдесет и девет стотни процента) съвкупна годишна лихва. \r\nНачинът на обезпечение на кредита е чрез учреден пореден особен залог по реда на Закона за особените залози върху всички настоящи и бъдещи вземания на Община Стара Загора на парични средства (собствени приходи) на общината, съгласно чл.45, ал.1, т.1, букви от а) до ж) от Закона за публичните финанси и е в размер на 100% от размера на кредита. \r\nПодробности може да намерите в секция „Обявления“ на Община Стара Загора -  .", "date": "2019.11.18", "title": "В Стара Загора ще се проведе обществено обсъждане на предложението за промяна в предназначението на съществуващ дългосрочен общински дълг"}
{"url": "http://www.focus-news.net/news/2019/11/18/2720483/api-ogranichava-se-dvizhenieto-po-uchastak-ot-patya-iii-866-devin-krichim-za-polaganeto-na-nova-asfaltova-nastilka.html", "text": "От днес до 22 ноември и от 25 до 29 ноември от 8.00 часа до 17.00 часа ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на  Агенция „Пътна инфраструктура“ . Спирането на трафика в делничните дни е за полагането на нова асфалтобетонова настилка. Обходният маршрут ще е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\nАгенция „Пътна инфраструктура“ апелира шофьорите да карат внимателно и да  спазват правилата за безопасност и движение по пътищата.", "date": "2019.11.18", "title": "АПИ: Ограничава се движението по участък от пътя III-866 Девин - Кричим за полагането на нова асфалтова настилка"}
{"url": "http://www.focus-news.net/news/2019/11/18/2720489/albin-kurti-razgranichavaneto-s-cherna-gora-e-v-ushtarb-na-kosovo.html", "text": "Отношенията между Подгорица и Прищина са много добри, но споразумението за демаркацията е в ущърб на Косово. Това подчерта председателят на движение „Самоопределение“ и вероятен бъдещ премиер на най-младата държава на Балканите Албин Курти, отбелязва електронното издание на македонския вестник  „Денешен“ . \r\n„Оценяваме позицията на Черна гора за независимостта на Косово, както и подкрепата за интеграцията ни в международни институции. Не сме забравили, че Черна гора приема албански бежанци по време на войната през 90-те години на миналия век. Искрено вярвам в подобряването на нашите добри двустранни отношения“, заяви Курти. \r\nНо говорейки за демаркацията, Курти подчерта, че предишното правителство на Косово, е определило нова граница, с която страната губи 8 200 хектара земя. \r\n„Грешката беше допусната от нашата комисия, която вместо да разчита географските карти и границите на двете федерални единици съгласно Конституцията през 1974 г., взе предвид само кадастралните книги. Това нанесе огромни щети на Косово“, категоричен бе лидерът на „Самоопределение“. \r\nТой също така отбеляза, че веднага щом поеме поста на министър-председател, ще се срещне с черногорския премиер Душко Маркович и други представители на управляващите в Подгорица, за да види какво може да се направи по въпроса. \r\n„Ще разгледаме вариантите и ще се уверим, че няма губещи в тази сделка. Вярвам, че ще се разбера с другата страна. В крайна сметка имаме споразумение между президентите Хашим Тачи и Филип Вуянович от 16 февруари 2018 г., за да коригираме демаркацията“, припомни Курти. \r\n \r\n  Тереза Герова", "date": "2019.11.18", "title": "Албин Курти: Разграничаването с Черна гора е в ущърб на Косово"}
{"url": "http://www.focus-news.net/news/2019/11/18/2720488/ucheni-izsledovateli-i-praktitsi-shte-obsadyat-v-stara-zagora-dobri-praktiki-za-preventsiya-na-narkozavisimostite.html", "text": "Учени, изследователи и практици ще обсъдят в Стара Загора добри практики за превенция на наркозависимостите. Това съобщиха от пресцентъра на  Община Стара Загора . От 17.30 часа в залата на Превантивно-информационния център по зависимости към Общински съвет по наркотични вещества – Стара Загора ще се проведе дистанционна секция на Шестия международен научен форум „Интегративни подходи за превенция на зависимости при младежи и в условията на цифровизация“, който е организиран от Южния федерален университет и Академията по психология и педагогика с подкрепата на правителството на Ростовска област, Русия.  \r\nВ научния форум със свои доклади ще се представят учени, изследователи и практици от различни университети в Руската Федерация, Република Калмикия, Република Казахстан и Република България.    \r\nСлед откриването на дистанционната секция на форума проф. Жанета Стойкова от Тракийски университет – Стара Загора, ще представи своя пленарен доклад, след което докторанти, училищни психолози, както и председателят на Общинския съвет по наркотични вещества и ръководител на ПИЦ по зависимости Радост Овагимян, със своите доклади ще насочат вниманието към добрите превантивни практики при работата с ученици.  \r\nДиректорът на Средно училище „Поп Минчо Кънчев” към Старозагорския затвор ще представи програми за превантивна работа с възрастни.  \r\nРаботата на дистанционната секция с всички представени доклади ще бъде заснета във видеоматериал, който на 21 и 22 ноември т.г. ще бъде изгледан от останалите докладчици на  Международния научен форум в град Ростов на Дон.", "date": "2019.11.18", "title": "Учени, изследователи и практици ще обсъдят в Стара Загора добри практики за превенция на наркозависимостите"}
{"url": "http://www.focus-news.net/news/2019/11/18/2720490/remont-na-asfaltova-nastilka-se-izvarshva-po-chast-ot-patya-kochmar-tervel-v-oblast-dobrich.html", "text": "Ремонт на асфалтова настилка се извършва по част от пътя Кочмар – Тервел. Движението на автомобили по тази отсечка се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември, предаде кореспондент на  Радио „Фокус” – Варна . Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. Въведена е временна организация на движение на автомобили  по част от бул. „Русия“ в Добрич заради строително-монтажни дейности. Движението в района от кръстовището с ул. „Христо Ботев“ в посока индустриална зона, се извършва в едното платно двупосочно. Участъкът е сигнализиран с пътни знаци.  \r\nВ Добрич времето е облачно, духа съвсем слаб вятър, пътните настилки са сухи, температурата на въздуха е около 12 градуса.   \r\nЖулиета НИКОЛОВА", "date": "2019.11.18", "title": "Ремонт на асфалтова настилка се извършва по част от пътя Кочмар – Тервел в област Добрич"}
{"url": "http://www.focus-news.net/news/2019/11/18/2720491/d-r-angel-kunchev-gripat-tazi-godina-zakasnyava-vreme-za-vaksina-ima-do-kraya-na-dekemvri.html", "text": "Грипът тази година закъснява, време за поставянето на противогрипна ваксина има до края на декември. Това каза в сутрешния блок „Добро утро, България“ на Радио „Фокус“ главният държавен здравен инспектор д-р Ангел Кунчев. През същия период на предходни години у нас вече бяха регистрирани отделни случаи на грип, такива тази година няма, каза още д-р Кунчев и добави, че обстановката в Европа също е спокойна. Факт са обаче заболели от различни респираторни заболявания, характерни за сезона, обясни той. „При по-резки смени на температурите, обикновено това води до по-интензивен процес на заболеваемостта. Наблюдаваме точно това. През изтеклата седмица заболеваемостта се повиши значително от средно 50-52 сега тя е на около 100 на 10 000 души, като една трета от областите регистрират и над тази заболеваемост. Това е много далеч от епидемичните стойности за грипа, нямаме и положителни проби за грип, така че това предстои“, обясни главният здравен инспектор. Д-р Ангел Кунчев припомни, че през тази седмица предстои разпределението из страната на втората доставка противогрипна ваксина. От първите около 20 хиляди дози се възползваха най-много столичани, където и броят на хората над 65 години е най-голям. Осигурената ваксина ще обхване около 10% от всички пенсионери, имащи право на безплатна ваксинация, но едва ли бройката на желаещите ще е по-голяма от миналогодишната, коментира още д-р Кунчев.  \r\n \r\nВиктория МЕСРОБОВИЧ-КУВЕНДЖИЕВА", "date": "2019.11.18", "title": "Д-р Ангел Кунчев: Грипът тази година закъснява, време за ваксина има до края на декември"}
{"url": "http://www.focus-news.net/news/2019/11/18/2720482/kathimerini-ravnosmetkata-ot-godishninata-na-studentskoto-vastanie-sreshtu-gratskata-hunta-28-arestuvani-13-zadarzhani-i-predotvratena-ataka.html", "text": "Силното полицейско присъствие в Атина предотврати ескалацията на сблъсъците с анархистите и представители на други крайнолeви формации, отбелязващи 46-годишнината от студентско въстание срещу гръцката военна диктатура, съобщава електронното издание на атинския ежедневник  Kathimerini . \r\nНад 20 000 души се включиха в традиционния поход от Националния технически университет в Атина, мястото на въстанието от 1973 г., до сградата на посолството на САЩ. \r\nПолицията твърди, че около 10 000 души са участвали в митинг на Комунистическа партия и още 1000 са се включили в демонстрация на бившата управляваща лява партия СИРИЗА. Бившият министър-председател Алексис Ципрас оглави марша на СИРИЗА, но напусна шествието по средата на планирания му маршрут. \r\nПолицията е арестувала 28 души при сблъсъци след похода, най-вече в квартал Екзархия близо до университета, и е задържала още 13 души. \r\nШестима души са били арестувани на покрив близо до площад Екзархия, оборудвани със самоделни бомби, противогази и ръкавици. Други двама са задържани в къща с апартаменти наблизо, където са намерени подобни предмети. \r\nТази година полицията бе категорична, че ожесточените сцени на сблъсъци от последните две години, няма да се повторят. Изглежда са успели, макар да се появиха съобщения за ранен полицай и дори един репортер, подчертават от редакцията.   \r\nМакар и кратки, сблъсъци с полицията имаше и в Солун, където групи младежи хвърляха самоделни бомби срещу правоохрaнителните органи и подпалиха няколко автомобила.  \r\n \r\n  Тереза Герова", "date": "2019.11.18", "title": "Kathimerini: Равносметката от годишнината на студентското въстание срещу гръцката хунта: 28 арестувани, 13 задържани и предотвратена атака"}
{"url": "http://www.focus-news.net/news/2019/11/18/2720494/dvizhenieto-po-pat-iii-539-sredets-aytos-ot-km-44-do-km-45-tryabva-da-se-osashtestvyava-s-povisheno-vnimanie-poradi-izpalnenieto-na-obekt-za-prechistvatelna-stantsiya-za-otpadni-vodi.html", "text": "Добри са условията за пътуване в областта. Това съобщиха за  Радио \"Фокус\" - Бургас  от Областно пътно управление. Пътищата са сухи и проходими, видимостта е отлична, няма затворени пътни участъци, движението на моторни превозни средства се осъществява безпроблемно по основните направления в областта. До 13 декември по път III-539 Средец – Айтос от км 44+700 до км 45+680 в района на гр. Айтос трябва да се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр. Айтос. Скоростта на движение в участъка се ограничава на 40 км/ч.  \r\nИнтензивно е движението в сутрешните часове на територията на град Бургас. Струпване на автомобили се наблюдава по входно-изходните пътни артерии на града - в района на пътен възел \"Юг\", по бул. \"Тодор Александров\", както и по пътната отсечка кв. \"Банево\" - Бургас. Натоварено е движението и по някои участъци от бул. \"Янко Комитов\", по бул. \"24-ти Черноморски пехотен полк\", както и по бул. \"Стефан Стамболов\" в района на бургаската болница. В централната градска част струпване на автомобили се наблюдава около жп гара Бургас, в района на Новата поща, както и по ул. \"Христо Ботев\".  \r\nМария ПОПЧЕВА", "date": "2019.11.18", "title": "Движението по път III-539 Средец – Айтос от км 44 до км 45 трябва да се осъществява с повишено внимание поради изпълнението на обект за пречиствателна станция за отпадни води"}
{"url": "http://www.focus-news.net/news/2019/11/18/2720473/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез следващото денонощие над страната ще преобладава облачно, в равнините и мъгливо време. На места в западните и южните райони ще превали слаб дъжд. Временни разкъсвания на облачността ще има над североизточните, а към края на деня и над югозападните райони. Вятърът ще се ориентира от юг-югоизток и ще е до умерен. Преобладаващите минимални температури ще бъдат между 8° и 13°, а максималните – между 15° и 20°. \r\n \r\n Ограничения за товарни автомобили: \r\n Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“: \r\nОбласт София: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nОбласт Бургас :  \r\nДвижениетона АМ „Тракия” в посока Бургас в участъка Деветак - Карнобат от км 330 до км 359 се осъществява с повишено внимание поради полагане на хоризонтална маркировка на пътното платно. Участъка е сигнализиран с пътни знаци.Срокот 09.00 ч. до 17.00 ч. 18.11.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nОбласт Пазарджик: \r\nДвижението в участъка Щърково – Пазарджик от км 80+995 до км 82+260 в посока Бургас се осъществява в една лента, поради извършване на СМР, Оборудване на съществуваща АУЗПТ за нуждите на електронната система за събиране на таксите за ползване на републиканската пътна мрежа. Движението се осъществява само в  изпреварващата лента и се регулира с пътни знаци. Срок до 18.11.2019 г.  \r\n \r\nАМ „Хемус“: \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тонасамо в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“:няма ограничения. \r\n \r\nАМ „Черно море“:няма ограничения. \r\n \r\nАМ „Струма“: \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т.Срок: целогодишно; \r\n- „Дюлински“ - забранен за МПС над 3,5 т.Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т.както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.; \r\n- „Твърдишки“ - забранен за МПСнад10 т.Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково–Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено.Срок до 29.09.2020 г. \r\nОбласт Перник: \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 01.01.2020 г.; \r\nДвижението в участъка(с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно.Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението по пътПравец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижениетов участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\nОбласт Ловеч:  \r\nДвижението по път І-4 Коритна - Севлиево в участъка от км 40+370 до км 40+970 Микре - Абланица се осъществява с повишено внимание поради монтаж на сензори за тегло в асфалтовата настилка. Водачите да се движат със съобразена скорост. Срок до 19.11.2019г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:няма ограничения. \r\n \r\n-път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:няма ограничения. \r\n \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничаватопределени пътни участъци.При необходимост се осигурява обходен маршрут. Участъкът е сигнализиран с пътни знаци.Срок 20.04.2020 г.; \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно.Срок до 31.12.2019 г. \r\nРемонтни дейности:няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.11.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект запречиствателна станция за отпадни води на гр.Айтос.Скоростта на движение в участъка се ограничава на 40 км/ч. Срок до 13.12.2019г. \r\nОПУ-Варна: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-2008:Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка.Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 тпоради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662:Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС: \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т.поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно.Срок до 30.11.2019 г. \r\nРемонтни дейности:няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2019 г.; \r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т.от км 0+000 до км 5+00 поради свлачищни процеси. Срок 31.12.2019 г.; \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-103: Движението по път ІІІ-103 Мездра–Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци.Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от3,30 мпоради стеснен мост над р. Крапец. Поставена е необходимата пътна сигнализация.Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, прикм 46+800 по общински път до III–403 в с.Малки Вършец.  \r\nПът III-3011:Движението по път III-3011 Крамолин – В. Търново от км 22+129 до км 28+380 е ограничено за МПС над 10 т.поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово.Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 30.11.2019 г.; \r\nРемонтни дейности: \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПСнад 12 т.  \r\nОбходен маршрут:по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.Срок до 31.12.2019 г. \r\nРемонтни дейности:няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т.поради извършване на строително монтажни работи. \r\nОбходен маршрут: \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Ломи обратно. \r\n- В посока Лом–Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове –Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом.Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т.поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното тяло.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 20.12.2019 г. \r\nРемонтни дейности:няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Каратепе от км 6+000 до км 24+000 се осъществява в една лента поради частични ремонтни дейности на асфалтовата настилка. Възможни са краткосрочни ограничавания на движението. Участъкът е сигнализиран с пътни знаци.  \r\nАлтернативен обходен маршрут: по път II-84-Велинград – Гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 18.11.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД.Срок до 18.12.2019 г.; \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тонапоради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударциот км 0+050 до км 0+500е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г. \r\nРемонтни дейности: \r\nПът II-63:Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.12.2019 г. \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограниченоза транзитното движение на МПС над 15 т.; \r\nОбходен маршрут: по път ІІ-34 Плевен – Никопол.Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограниченоза транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут.Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с.Коиловци. Срок до 31.12.2019 г.; \r\nРемонтни дейности: \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-137: Движението по път III-137 Кнежа –Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 19.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 19.11.2019 г. \r\n \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м.през тунелите. \r\nОбходен маршрут: път III-866 Кричим – Девин.Срок – целогодишно.  \r\nПът ІІІ-667: Движението по път III-667 Плодовитово – Първомайпри км 6+832 в района на мост над р. Марицае ограничено за МПС над 5 т.поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПСнад 12 т.поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606:Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден–Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС.Срок целогодишно. \r\nРемонтни дейности: \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейностив района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса.Алтернативен маршрут за движение по пътII-86 Асеновград – Смолян.Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т.порадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут: \r\n- В посока София – Сливен: - През гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: По път I-6 -през пътен възел „Петолъчката“ – Зимница – Ямбол и обратно. Срок до 08.12.2019 г. \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срок до 30.11.2019 г. \r\nРемонтни дейности:няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 т.в двете посоки.Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т.с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 31.03.2020 г.; \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проходпът III-164 Бучин проход – Искрец – Свидня.Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.; \r\nПът II-18: Движението по път II-18 Софийски околовръстен път в участъка Люлин – Нови Искър при км 3+840 се осъществява в една лента и в двете посоки поради оборудване на електронна система за ползване на републиканската пътна мрежа. Срок до 19.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПътIII-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено заМПСнад 3.5 т.Срок до 20.12.2019 г. \r\nРемонтни дейности:няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т.по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019г. \r\nПът III-2002: Движението път III-2002 Цар Калоян – Костанденец – Захари Стояново – Садина – Зараево – Попово от км 11+500 до км 38+600 се осъществява с повишено внимание поради ремонтни дейности на асфалтовата настилка. Срок до 29.11.2019г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080 e ограничено.Срок до 31.12.2019 г.; \r\nРемонтни дейности:няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731:Движението по път III-731 Радко Димитриево – Друмевоe ограничено за МПС над 10 т.поради свлачищни процеси.  \r\nОбходен маршрут: Шумен – Овчарово – Друмево.Срок до 01.04.2020 г. \r\nРемонтни дейности:няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.18", "title": "Актуална пътна обстановка"}
{"url": "http://www.focus-news.net/news/2019/11/18/2720487/mokri-sa-patishtata-v-oblast-kardzhali.html", "text": "Мокри са пътищата в област Кърджали. Това съобщиха за  Радио „Фокус“  от ОПУ - Кърджали. По път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит жп прелез. Обходният маршрут е от град Любимец към с. Сива река – с. Малко градище – гр. Ивайловград до 31 декември 2019 г. Ограничено e преминаване на автомобили над 3,5 т по Надлез Кирково на главен път І-5 Русе - В. Търново – Шипка – Ст. Загора – Хасково – Кърджали – Маказа - граница Гърция до края на декември. По третокласен път ІІІ-5009 Зорница – Бели пласт – Стремци – Кърджали преминаването е ограничено за МПС над 12 т. Обходните маршрути са по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31 декември. Ограничено е движението по път III-5009 в посока Хасково - Козлец – Кърджали от км 0 до км 26+080 в срок до 31 декември. По главен път I-5 в посока от Хасково -  Черноочене - Кърджали към град Кърджали е ограничено движението на автомобили над 15 т. в срок до 31 декември 2019 г. Обходните маршрути са: \r\n- по направление Хасково – Кърджали: път І-5, път ІІІ-505 (с. Манастир), път ІІІ-507 Горно Войводино – Мост – Чифлик – Кърджали;  \r\n- по направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Горно Войводино – Мост – Чифлик – Кърджали;  \r\n- по направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\nДарина ДЕЕНИЧИНА", "date": "2019.11.18", "title": "Мокри са пътищата в област Кърджали"}
{"url": "http://www.focus-news.net/news/2019/11/18/2720495/pregled-na-osnovnite-temi-v-starozagorskiya-pechat.html", "text": "Основателят на кукерско сдружение загина край село Александрово при нелеп инцидент. Това е водещото заглавие на  вестник „Старозагорски новини“ . Иван Загоров, основателят на уникалното по своя характер сдружение на кукерите от района на община Павел баня, загина при тежка катастрофа с минивана си, теглещ ремарке, натоварено с дърва. Инцидентът е станал около 22:30 часа в събота малко преди крайните къщи на родното му село Александрово. При огледа на място пътните полицаи установили, че автомобилът \"Фолксваген Туран\" е излетял при десен завой и се е преобърнал по таван на около десетина метра встрани от асфалта, при което 60-годишният водач е издъхнал за броени секунди. По първоначални данни Загоров или е задрямал, или нещо е отклонило вниманието му, не било изключено причината да е в евентуално скъсан теглич на ремаркето. Възможно било внезапно на пътя да е изскочило и оставено безпризорно животно. Няма данни за злоупотреба с алкохол. По тъжна ирония на съдбата Иван Загоров е загинал броени минути преди началото на Световния ден в памет на жертвите от пътнотранспортни произшествия, който тази година преминава под мотото \"Животът не е резервна част\". Световният ден за възпоминание на жертвите от пътнотранспортни произшествия се отбелязва всяка трета неделя от месец ноември с решение на Генералната асамблея на ООН от 26 октомври 2005 г. В православните храмове у нас се отслужват заупокойни молитви за успокоение на душите на загиналите при пътни инциденти. Стотици влюбени във фолклора отдадоха последна почит към живота и делото на Иван Загоров в социалните мрежи. \"Старозагорски новини\" изказва искрени съболезнования към опечаленото семейство на Иван Загоров.  \r\n„Пълна мистерия цари около паметника на сподвижника на Левски, секретар-деловодителя на Старозагорския таен революционен комитет и участник в Старозагорското въстание Христо Шиваров, който \"Старозагорски новини\" откри сред отпадъци в задния двор на Ритуалната зала в гробищния парк край село Хрищени“, пише още изданието. Проучването на медията установи, че паметникът на поборника е бил намерен при разкопаване и уравняване на терен на гробището, но никой не знае как се е озовал там.  \r\nДанните сочат, че след смъртта на Шиваров на 12 април 1933 г. той е бил погребан на Хаджийорговите гробища край жп линията, които не съществуват от десетилетия. След откриване на гробищния парк край Хрищени през 1974 г. в продължение на няколко години тленните останки на погребаните в старите гробища се били пренесени там. В съществуващия регистър са архивирани всички покойници, чиито кости са били принесени на гробището край Хрищени, имената на хората, които са принесени, датата и годината. В регистъра сътрудник на медията ни откри няколко фамилии Шиварови, но не и името на Христо Шиваров, откъдето започва първата мистерия. Изключително странно е как гранитният паметник на съратника на Апостола, който дели общо пространство с още един българин, борил се за свободата на България - майор Иван Стойнов Добрев, не е вписан в регистъра на старозагорския гробищен парк край Хрищени. Но пък паметникът е открит в този същия гробищен парк преди година и половина при разкопаване и уравняване на терена му, сиреч при подготовка на нов терен за погребване на покойници.  \r\nВ прав текст това означава, че тленните останки на Христо Шиваров, както и тези на майор Стойнов са били принесени в новите гробища, били са препогребани там, над тях е бил поставен гранитният паметник... А после гробът е бил \"приватизиран\" и нечии злощастни ръце са изтръгнали паметника от металния му постамент и са го заровили на мястото, където е бил открит от служителите на гробищния парк, разкопавайки и подготвяйки терен за нови погребения. За богохулното деяние следите трудно могат да бъдат проследени... Но като се има предвид, че в гробищния парк има една специална алея на \"Заслужилите дейци на БКП\", която е централна и която във времето се разрасна, не е изключено точно заради партийните величия на БКП да е отнет гробът с тленните препогребани останки на съратника на Васил Левски - Христо Шиваров, и на Иван Стойнов, а техният общ паметник е е бил захвърлен (вероятно загробен) в по-отдалечени околности с идеята никога да не бъде намерен... И ако все пак това се случи, никой никога да не направи връзка. След публикацията на \"Старозагорски новини\" от 11 ноември т.г. под заглавие \"Гранитен паметник на сподвижника на Левски - Христо Шиваров, лежи захвърлен сред отпадъци\" интерес към \"находката\" са проявили от Регионален исторически музей - Стара Загора, и от местната община. Дали паметникът ще отиде за съхранение в музея, или от Община Стара Загора ще намерят видно място той да бъде изложен на поклонение, тепърва ще се решава. За медията остава въпросът кой се погаври с паметта на двама заслужени старозагорци - Христо Шиваров и майор Иван Стойнов, остава открит.  \r\n\"Това действие на Валя Бонева е напълно нормално и разбираемо. То е достоен акт на поемане на лична отговорност. Истинските политици разбират политиката по този начин. Когато ти е гласувано доверие да водиш една общност от хора към дадена цел и не успееш да я постигнеш, редно е да се оттеглиш и да дадеш път на други хора, които евентуално биха я постигнали.\" Това коментира пред \"Старозагорски новини\" активистът от БСП и бивш общински съветник Борис Боричев. Валентина Бонева подаде оставка като общински председател на БСП - Стара Загора, в четвъртък вечерта по време на разширено заседание на местната структура. \"Оставката е факт. Тя е лично мое решение и не е резултат от коментари или изказвания на проведената среща. Мотивите ми са свързани с ниските резултати на отминалите местни избори за БСП в Стара Загора\", коментира тогава решението си пред медията ни Бонева. На отминалите местни избори в община Стара Загора БСП остана втора политическа сила. Въпреки първоначалните заявки за удвояване на броя на съветниците в местния старозагорски парламент социалистите получиха едва един мандат повече спрямо резултата през 2015 г. Общо 7 са избраниците на левицата в Общински съвет Стара Загора в мандат 2019 - 2023 г. Листата на БСП получи доверието на 6 778 старозагорци, докато кандидатът за кмет на партията проф. Иван Върляков събра близо 15% от кметския вот. Оставката на Бонева обаче е единствената в БСП, след като станаха известни резултатите от местните избори, въпреки че не само тя е отговаряла за тях. Според вътрешнопартийния правилник оставката на председателя трябва да се гласува на конференция, която по всяка вероятност ще се проведе в началото на 2020 г. До тогава Валентина Бонева ще продължи да ръководи партията, макар и в оставка. По думите на Борис Боричев в следващите седмици пред формацията стои сериозното изпитание да намери точните фигури, които ще върнат отново левицата в Града на липите на победния път. \"БСП е в кондиция и има много хора, които биха могли да се справят със задачата да бъдат лидери. Кой и какъв точно ще е профилът на следващия председател предстои да се разбере. От тук нататък следва процес на отчети и избори. Надявам се, че партийните организации в следващите седмици ще номинират правилните хора и на някого от тях ще бъде гласувано доверие. Едно е сигурно: председател ще има. Нека направим мъдър и информиран избор. Хората, които се изказаха на разширеното заседание на общинския съвет на партията, бяха категорични, че на БСП й трябва нова енергия. Ние трябва да покажем промяна и да представим новото поколение политици, а след това да докажем, че можем да печелим в Стара Загора\", коментира Борис Боричев.", "date": "2019.11.18", "title": "Преглед на основните теми в старозагорския печат"}
{"url": "http://www.focus-news.net/news/2019/11/18/2720493/kuodo-zamestnik-ministarat-na-vanshnite-raboti-na-severna-koreya-otpatuva-za-rusiya.html", "text": "Първият заместник-министър на външните работи на КНДР Цой Сун Хе отпътува за посещение в Русия, съобщава информационна агенция  Kyodo . \r\nВ сутрешните часове на деня министърът е напуснал Пхенян със самолет, след което е направил трансфер в Пекин. Целта на пътуването не се съобщава. Агенцията предполага, че Цой Сун Хе възнамерява да обмени мнения с руската страна относно ситуацията на Корейския полуостров и преговорите със САЩ за денуклеаризацията. \r\nКонсултациите между САЩ и Северна Корея по въпроса за ядреното разоръжаване са в застой от февруари тази година след неуспешното приключване на срещата на върха в Ханой на Доналд Тръмп и Ким Чен Ун. След това двамата лидери се срещнаха през юни и се съгласиха да възобновят диалога, но това все още не се е случило. \r\n \r\n  Тереза Герова", "date": "2019.11.18", "title": "Куоdо: Заместник-министърът на външните работи на Северна Корея отпътува за Русия"}
{"url": "http://www.focus-news.net/news/2019/11/18/2720492/vremenno-se-ogranichava-dvizhenieto-po-pat-i-1-montana-vratsa-v-uchastaka-trifonovo-sumer-poradi-izteglyane-na-avariral-tovaren-kamion.html", "text": "Временно се ограничава движението по път I-1 Монтана - Враца в участъка Трифоново - Сумер поради изтегляне на аварирал товарен камион. Това съобщиха от пресцентъра на  Агенция „Пътна инфраструктура“ . Водачите на превозни средства изчакват на място.", "date": "2019.11.18", "title": "Временно се ограничава движението по път I-1 Монтана - Враца в участъка Трифоново - Сумер поради изтегляне на аварирал товарен камион"}
{"url": "http://www.focus-news.net/news/2019/11/18/2720500/magla-namalyava-vidimostta-po-glavnite-patishta-v-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, в планинската част хлъзгави. Мъгла намалява видимостта по главните пътища в областта и около поречията на реките. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Движението по пътя Велинград - Каратепе от 6 км до 24 км се осъществява в една лента поради частични ремонтни дейности на асфалтовата настилка. Алтернативният обходен маршрут е по пътя Велинград – Гара Костандово – местност „Превала“ - Доспат – Сърница. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.11.18", "title": "Мъгла намалява видимостта по главните пътища в област Пазарджик"}
{"url": "http://www.focus-news.net/news/2019/11/18/2720501/28-godishen-mazh-e-zadarzhan-v-burgas-za-opit-da-blasne-politseyski-sluzhitel-pri-proverka.html", "text": "28-годишен мъж е задържан в Бургас за опит да блъсне полицейски служител при проверка. Това съобщиха от пресцентъра на  ОДМВР - Бургас . На 17 ноември около 20.25 часа служители от 2-ро Районно управление – Бургас посетили частен имот на ул. „Балкан\" в кв. „Долно Езерово\", обитаван от водача на лек автомобил „Дачия Докер\", допуснал ПТП и избягал от местопроизшествието. Полицаите не открили водача, който по първоначални данни бил в нетрезво състояние. Малко по-късно на кръстовището на улиците „Босна\" и „Залесителна\" служителите забелязали автомобила, но водачът му не се съобразил с подадения сигнал със СТОП палка, а рязко ускорявайки, продължил да се движи, като направил опит да блъсне спиращия го полицай. Служителят на реда успял да избегне фаталния сблъсък, като заедно с колегите си последвал лекия автомобил с включени светлинна и звукова сигнализации. След кратко преследване водачът на лекия автомобил „Дачия\" спрял колата и побягнал между блокове 136 и 232 в посока базата на ВИК. Задържан е въпреки агресивното си поведение и неизпълнение разпорежданията на полицейските органи за срок до 24 часа, като за целта е използвана физическа сила и помощни средства (белезници). Установено е, че това е 28-годишен мъж. По случая е образувано досъдебно производство.", "date": "2019.11.18", "title": "28-годишен мъж е задържан в Бургас за опит да блъсне полицейски служител при проверка"}
{"url": "http://www.focus-news.net/news/2019/11/18/2720496/prof-oleg-asenov-api-imame-15-mln-lv-poveche-prihodi-ot-tranziten-trafik-tova-lyato.html", "text": "Имаме 15 млн. лв. повече приходи от транзитен трафик това лято. Това каза проф. Олег Асенов, член на Управителния съвет на Агенция „Пътна инфраструктура“, в интервю за сутрешния блок \"Здравей, \"България\" на  Нова телевизия . „Тол контролът има всички правомощия като контролен орган на пътя. Може да осъществява спиране на превозно средство и проверка. Проверката се извършва на базата на талона на автомобила. След като се установи нарушение, може да се поискат документи на шофьора с цел съставяне на акт за установяване на нарушение. Ако водачът откаже да си предаде документите, ние сме с координация с КАТ, за да се вземат необходимите мерки“, добави Асенов.  \r\nПо думите му с въвеждане на автоматичния контрол на големите паркинги в Европа се осъществява контрол на превозните средства. „Опитваме се да приучваме нашите екипи да осъществяват тази практика. След 1 март това ще е едни  от основните ни механизми. С автоматичното правоприлагане ще имаме заснети нарушения на пътя и ще можем да връчваме актовете на нарушителите и на паркинги“, каза още той.   \r\n„До голяма степен всички транзитно преминаващи превозни средства си плащат и са обхванати от тол системата. Вече сме с 10 млн. лв. над приходите от миналата година. Миналата година имахме 357 млн. лв., а днес системата днес отчете 365 млн. лв. Прирастът при събраните суми от транзитен трафик това лято показва повече от 15 млн. лв., които отчитаме допълнително“, посочи той. По думите му все още нарушителите са голям процент. „От 3000 проверени вчера 10% са нарушители, което е голям процент. Това води до събираемост на компенсаторни такси, които от началото на годината са над 7 млн. лв., които са събрани от тол контрола през терминалите в колите. От началото на годината ще достигнем, може би, над 30 млн. повече приходи в сравнение с миналата година“, допълни Асенов. Според него това е в резултат на по-добро правоприлагане и електронния характер на системата, която вече проявява своите качества.", "date": "2019.11.18", "title": "Проф. Олег Асенов, АПИ: Имаме 15 млн. лв. повече приходи от транзитен трафик това лято"}
{"url": "http://www.focus-news.net/news/2019/11/18/2720497/lek-avtomobil-e-izgoryal-v-sveti-vlas-zasegnata-e-i-druga-parkirana-v-blizost-kola.html", "text": "Лек автомобил е изгорял в Свети Влас, засегната е и друга паркирана в близост кола. Това съобщиха от  ОДМВР - Бургас . Сигналът е подаден на 16 ноември около 03.24 часа в Районно управление - Несебър. Съобщено е за горящ лек автомобил \"„БМВ 318 I\", със софийска регистрация, с газова уредба, ползван от 25-годишен мъж от Раднево, обл. Стара Загора, паркиран на ул. „Цар Симеон\" 59 в Свети Влас. От инцидента автомобила изгорял напълно, като са нанесени материални щети на паркиран в близост лек автомобил „Ситроен С 4\" (засегната е  лявата страна на автомобила). Причините за възникване на пожара, както и стойността на нанесените щети, са в процес на изясняване. Работата по случая продължава от служители на Районно управление – Несебър.", "date": "2019.11.18", "title": "Лек автомобил е изгорял в Свети Влас, засегната е и друга паркирана в близост кола"}
{"url": "http://www.focus-news.net/news/2019/11/18/2720502/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата. Това съобщиха от пресцентъра на  \"Софийска вода\" .   \r\nВъв връзка с реконструкция на уличен водопровод на ул. „Буря“ в кв. „Карпузица“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. „Карпузица“ -  ул. „Ива“; кв. „Горна баня“  –  жп линия  „София –Перник“, ул. „Ехо“, ул. „Извор“, ул. „Топло изворче“, ул. „Вечерница“, бул. „Никола Петков“,  ул. „Георги Богровски“, ул. „Планиница“, ул. „Лотос“; ул. „Гръстниче , ул. „Урал“, ул. „Градище“, ул. „Синьо езеро“, ул. „Дон“, ул. „Подлозище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Горна баня“ ул. „Николай Хрелков“ ъгъла с бул. „Никола Петков“. \r\nВъв връзка с превключване на уличен водопровод на ул. „Чавдар Мутафов“ в кв. „Витоша“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Данаил Крапчев“ 10, ул. „Иван Пейчев“ №1, №2, №4, №10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Иван Пейчев“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2019.11.18", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/11/18/2720503/kurir-sarbiya-chernogorskite-vlasti-globiha-albanets-za-izdiganeto-na-natsionalnoto-mu-zname-v-bar.html", "text": "Полицията в черногорския град Бар наложи глоба на 64-годишен гражданин на Албания за извършване на престъпление по Закона за обществения ред, съобщава електронното издание на белградския ежедневник  Kurir . \r\n„Той беше глобен с 300 евро и въз основа на Закона за обществения ред му беше наложена мярка за експулсиране на чужденец от територията на Черна гора за един месец“, съобщиха от полицията. \r\nПричината за реакцията на властите е издигането на албанското знаме насред черногорския град, поясняват от редакцията.  \r\n \r\n  Тереза Герова", "date": "2019.11.18", "title": "Kurir (Сърбия): Черногорските власти глобиха албанец за издигането на националното му знаме в Бар"}
{"url": "http://www.focus-news.net/news/2019/11/18/2720504/prof-oleg-asenov-api-85-protsenta-ot-prihodite-ot-tol-sistemata-shte-otivat-za-poddrazhka-rehabilitatsiya-i-novi-patishta.html", "text": "85% процента от приходите от тол системата ще отиват за поддръжка, рехабилитация и нови пътища. Това каза проф. Олег Асенов, член на Управителния съвет на Агенция „Пътна инфраструктура“, в сутрешния блок на  Нова телевизия . „Тарифите за преминаване на тежкотоварните автомобили през страната са различни, но например за един камион с четири оси и еко категория евро 4 от Бургас до София цената е малко над 70 лв., а ако е от по-ниска категория, цената е 86 лв. За малките камиони тарифата от 3.5 до 12 тона при евро 4 е малко над 14 лв., а от София до Варна е малко над 16 лв.“, посочи Асенов. По думите му през страната на ден се отчитат между 12 и 18 000 превозни средства в рамките на тежкия трафик. „На месец приходите от тол системата се очакват между 40 и 60 млн. лв. На годишна база предвиждаме около 550 – 650 млн. лв. да събираме. В сравнение с други държави България ще постигне около 15% за разходи за всичко в рамките на тол системата. 85% процента от приходите ще отиват за поддръжка, рехабилитация и нови пътища. В момента разполагаме с около 148 млн. лв. за поддържа на пътната инфраструктура. Половината от тях отиват за зимно поддържане. Поддържането и зимното поддържане обхваща и третокласните пътища. Със 70 млн. много трудно АПИ може да работи по една мрежа от 20 000 км, което е около 35 лв. на километър годишно. Увеличавайки тази сума поне 2 - 3 пъти и оставяйки един раздел за ново строителство, ще постигнем едно по-ново ниво и качество. Разходите няма да отидат само за асфалт. Има разходи и за планирани мероприятия за пътна безопасност, което да намали пътния травматизъм. Ние искаме да сме активен фактор в този процес чрез тол системата“, добави Асенов.  \r\nПо думите му в зависимост от интензивността между 25 и 50 години е нормалният срок за изплащане на такова съоръжение като тол системата.  \r\n„Има идея за уеднаквяване на механизма на таксуване на Балканите. Можем да достигнем в един момент и до еднакви такси, но първо трябва да имаме еднаква технология за таксуване“, посочи още той.", "date": "2019.11.18", "title": "Проф. Олег Асенов, АПИ: 85% процента от приходите от тол системата ще отиват за поддръжка, рехабилитация и нови пътища"}
{"url": "http://www.focus-news.net/news/2019/11/18/2720498/pregled-na-osnovnite-temi-v-dobrudzhanskiya-pechat.html", "text": "„Пет къщи за гости от област Добрич са санкционирани от ДФ „Земеделие“, съобщава на първа страница вестник  „Нова добруджанска трибуна“ . От проверените на място през юни 288 проекта, получили финансиране за изграждане на къщи за гости, към момента са обработени резултатите за 276 от тях. Пет от санкционираните къщи се намират на територията на област Добрич. Най-голяма санкция отнася къща за гости в Дуранкулак, изградена от ЕТ „Единил - Снежа Николова“. За изграждане и обзавеждане на обект за селски туризъм бенефициентът е глобен с 281 830 лв. „НАП запечатва 23 обекта в областта“, съобщава всекидневникът. Изнесен е списък на търговските обекти в страната, които подлежат на запечатване във връзка с разпоредба от нормативната уредба. Принудителната мярка се налага за обекти, за които са установени нарушения, включително когато към момента на запечатване обектите се стопанисват от трето лице, което знае, че обектът ще бъде запечатан. Мярката може да бъде наложена за срок до 30 дни, независимо от предвидените в закона глоби или имуществени санкции. „Три училища от областта са сред победителите за училищни библиотеки“, съобщава вестникът. Става въпрос за кампанията „Истории за споделяне“. Те ще получат книги на стойност 3000 лв. и ще обновят училищните си библиотеки. Учебните заведения в Добричка област са Финансово-стопанската гимназия „Васил Левски“, СУ „Св. Св. Кирил и Методий“ в Добрич и Професионалната гимназия „Дочо Михайлов‘ в град Тервел. „Ние плащаме вместо областния управител“, съобщава на първа страница вестник  „Добруджанска трибуна“ . Красимир Кирилов е осъден да покрие разноските по делото на дисциплинарно наказан служител, въпреки че решението е взето лично от областния управител. Според съда заради непознаване на законите не той, а държавата ще покрие масрафа. В рубриката „Новини“ – „Поръчаха защитен свидетел по „суджукгейт,  пребит е“. „Нормално е да ни тормозят бият и да ни палят колите след като срещу обвинените повече от две години няма присъди“, коментира потърпевшият добричлия. Защитен свидетел по делата срещу „суджуците“ е пребит посред бял ден в Добрич. До дни срещу Живко Мартинов ще има произнесена присъда за рекет на 4 тона суджук, уж за премиера, съобщава изданието. „Стартираха изграждане на достъпна среда в Спортен комплекс „Добротица“, съобщава всекидневникът. Открита е строителна площадка в спортния комплекс. По този начин са започнали ремонтните дейности, които са по проект на Община Добрич, финансиран от Агенцията за хора с увреждания. Ще бъдат инвестирани 22 614 лв.", "date": "2019.11.18", "title": "Преглед на основните теми в добруджанския печат"}
{"url": "http://www.focus-news.net/news/2019/11/18/2720505/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята е от 16.00 часа.  \r\nНикола ПЕТКОВ", "date": "2019.11.18", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/11/18/2720481/denyat-18-noemvri-v-balgarskata-istoriya.html", "text": "На 18 ноември 1885 г. (06 ноември по стар стил) в Сръбско-българската война, Радомирският отряд на капитан Стефан Кисов задържа сръбската Моравска дивизия при Брезник. По същото време нашите части отблъскват сърбите при Белоградчик.  \r\nПрез 1915 г. по време на Първата световна война българските войски завземат град Тетово. Същия ден на фронта при село Криволак, дн. Македония, е убит Христо Чернопеев. \r\nНа 18 ноември цяла България празнува победата с 1:2 на „Парк де Пренс”, постигната късно предната вечер на стадиона в Париж, която изпрати националния отбор по футбол на Световното в САЩ. \r\nНа тази дата е затворена глава „Енергетика” в преговорите с Европейската комисия в Брюксел, която решава съдбата на Трети и Четвърти блок на АЕЦ “Козлодуй”: да бъдат затворени до края на 2006 година. \r\n \r\n \r\n \r\n2011 г. \r\nПрезидентът присъжда Орден „Св. св. Кирил и Методий” на Михалис Гарудис - огърлие „за значимия му принос за развитието на културата и изкуството в Република България“. \r\n \r\n \r\n2002 г. \r\nВ преговорите в Брюксел за присъединяване на България към ЕС е закрита главата за енергетиката, което означава, че III и IV блок на АЕЦ \"Козлодуй\" трябва да бъдат закрити до края на 2006 г. Външният министър Соломон Паси заявява, че след обещаната \"партньорска проверка\" на двата реактора от страна на ЕС главата може временно да се открие, за да се удължи срокът за действие на реакторите. \r\n \r\n \r\n2001 г. \r\nПровежда се втори тур на президентските избори. Изборите са спечелени от кандидата на \"Коалиция за България\" и лидер на БСП Георги Първанов с вицепрезидент о.з. ген. Ангел Марин. Те получават 54,13 % от гласовете, докато за действащия президент Петър Стоянов и Нели Куцкова гласуват 45,87 %. \r\nПървият тур на изборите за президент се провежда на 11 ноември 2001 г. Общия брой на избирателите по избирателни списъци възлиза на 6 847 422 души, от тях гласуват 2 850 297 души, което представлява 41.62 % избирателна активност. Издигнатите кандидати за президентския и вицепрезидентския пост са: \r\n- Петър Стефанов Стоянов и Нели Петрова Куцкова (Инициативен комитет) \r\n- Петър Кирилов Берон и Стоян Вълчев Андреев (Партия “Съюз България”) \r\n- Богомил Ангелов Бонев и Атанас Иванов Железчев(Партия “Гражданска партия на България) \r\n- Жорж Ганчев Ганчев и Веселин Стоянов Бончев(Партия “Блокът на Жорж Ганчев”) \r\n- Георги Първанов и Ангел Марин(Коалиция “Коалиция за България”) \r\n- Ренета Иванова Инджова Кръстю Николов Илов (Партия “Демократичен алианс”). \r\nСлед обявяване на официалните резултати става ясно, че кандидатите Петър Стоянов и Георги Първанов ще трябва да се явят на втори тур. На първия тур Петър Стоянов получава 34.95% от гласовете или 991680 души, а Георги Първанов 36.39% или 1032665 души. \r\nДругите кандидатите получават съответно: \r\n- Петър Берон - 31394 души или 1.11% от гласовете \r\n- Богомил Бонев - 546801 души или 19.27% от гласовете \r\n- Жорж Ганчев - 95481 души или 3.36% от гласовете \r\n- Ренета Инджова - 139680 души или 4.92% от гласовете \r\n \r\n2001 г. \r\nЗавършва визитата на премиера Симеон Сакскобургготски в САЩ. Той е на четиридневно посещение по повод LXI сесия на ООН. По време на посещението си той провежда редица срещи с политици и представители на финансови кръгове. \r\n \r\n \r\n1999 г. \r\nВ дните 18 и 19 ноември в Истанбул се провежда среща \"на върха\" на ОССЕ. България е представена от президента Петър Стоянов и от външния министър Надежда Михайлова. На срещата е подписана Харта за европейската сигурност, в която е изразена тревога от конфликта в Чечня. \r\n \r\n \r\n1996 г. \r\nПрезидентът Желю Желев провежда последователни консултации с парламентарните сили по въвеждане на валутен борд. На 7 ноември 1996 г. на закрито заседание правителството обсъжда условията за въвеждане на борд в България. Валутният борд в България е въведен на 14 юни 1997 г. Тогава 134 депутата от XXXVIII НС гласуват в подкрепа на въвеждането му. Основните характеристики на валутния борд са: валутният борд е задължен да купува и продава неограничено чужда валута срещу местна валута по определения в закона курс; валутният борд поддържа валутен резерв, който покрива парите в обръщение; валутният борд не провежда монетарна политика и не отпуска кредити на правителството. \r\nРезултат от въвеждането на валутния борд е намаляването на инфлацията. \r\nВ периода до 1997 година инвестициите са намалявали средно с почти 9% годишно. След въвеждането на валутния борд инвестициите нарастват средно с над 19 % годишно. Един от важните индикатори за доверието в икономиката е нивото на чужди инвестиции, които влизат в страната ежегодно. \r\n \r\n \r\n1995 г. \r\nУчреден е Земеделски демократичен съюз от бивши членове на Българския земеделски народен съюз \"Никола Петков\" в СДС. Регистриран е през януари 1996 г. Председател на партията е Владислав Костов. \r\nВладислав Борисов Костов е агроикономист, политически и държавен деец. Роден е в София на 11 ноември 1934 г. Завършва агрономство. След 10 ноември 1989 г. се включва в обществено-политическия живот на страната. Член на БЗНС. Заместник-министър на земеделието, депутат в ХХXVII и ХХXVIII Народно събрание. \r\n \r\n \r\n1993 г. \r\nСДС отново предлага вот на недоверие на правителството, който е отхвърлен. \r\nСъюзът на демократичните сили внася шест вота на недоверие към кабинета на Любен Беров ( три през 1993 г. и още три през 1994 г.). Всичките гласувания са отхвърлени. Основанията за всеки един от тях са съответно - побой над председателя на Народното събрание Стефан Савов, преговорите по външния дълг, правителствено постановление за местните такси, антисоциална политика, престъпност и неспособност на премиера да организира и ръководи правителството. \r\n \r\n \r\n1992 г. \r\nПрограмата на ООН за развитие (ПРООН) открива своя служба в София. \r\nПРООН e глобалната мрежа на ООН за развитие, която се застъпва за промяна и осъществява контакти между държавите и източниците на знания, опит и ресурси, с цел да помага на хората да градят по-добър живот. Представители на ПРООН има в над 166 държави, където се работи съвместно за разрешаване на глобалните и националните проблеми. \r\nМрежата на ПРООН обединява и координира усилията в глобален и национален мащаб за постигане на поставените цели. Основните задачи на развитието, които си поставя ПРООН в България, са: Намаляване на бедността, Демократично управление, ИТ и комуникации, Енергия и околна среда, ХИВ/СПИН . \r\n \r\n \r\n1989 г. \r\nОпозицията провежда първия си масов митинг на площада пред Храм-паметника \"Св. Александър Невски\". Той е организиран от независимите клубове и дружества. Осем дни по-рано на 10 ноември 1989 година, Тодор Живков е свален от лидерския пост в Българската комунистическа партия /БКП/. \r\nСъгласно чл.1 на Конституцията от онова време БКП е управляващата партия в Народна Република България. Живков е свален на пленум на Централния комитет на БКП от поста генерален секретар на партията. \r\n \r\n \r\n1987 г. \r\nВ 272 аудитория на Софийския университет се провежда отчетно-изборна конференция на университетската организация на БКП. В изказванията си професорите Никола Попов и Недялко Белев правят сериозна критика на икономическата политика на БКП, а философът доц. Николай Василев обвинява партията, че ограничава свободата на мисълта и словото на интелигенцията. Изказванията им са посрещнати с аплодисменти. На 20 ноември тримата и проф. Васил Иванов, който на събранието критикува \"преустройството\" в страната, са изключени от БКП. Членството им в БКП е възстановено през ноември 1989 г., като решението за това им съобщава новият генерален секретар на ЦК на БКП Петър Младенов на 12 ноември 1989 г. \r\n \r\n \r\n1970 г. \r\nОт 18 до 21 ноември се състои официално посещение в България на Николае Чаушеску. На 19 ноември е подписан вторият договор за дружба, сътрудничество и взаимна помощ между България и Румъния. \r\nНиколае Чаушеску е роден в с. Скорничешще на 8 януари 1918 г. Той е румънски държавник, общественик и политик. От 1969 г. Чаушеско е Генерален секретар на РКП., председател е на Държавния съвет на СРР от 1967 г., върховен главнокомандващ. на въоръжените сили от 1968 г., президент на СРР от март 1974 г. до декември 1989 г. Заедно със съпругата си е екзекутиран на 25 декември 1989 г. \r\n \r\n \r\n1948 г. \r\nПолитбюро на ЦК на БРП (к) решава \"със съдействието на съответните административни органи\" да бъде изпълнено правителственото разпореждане за интерниране на екзарх Стефан І в с. Баня, Карловско, поради противопоставянето му на намесата на партийните и държавните органи в работата на Светия синод на Българската православна църква. В с. Баня, Карловско той остава до смъртта си през 14 май 1957 г. \r\nЕкзарх Стефан I е висш духовник. Светското му име е Стоян Попгеоргиев Шоков. Той е роден на 7 септември 1878 г. в с. Широка лъка, Смолянско. Завършва Духовна семинария в Самоков и Духовна академия в Киев. След завръщането си става учител в Пловдив, а от 1910 г., след като приема монашество, е изпратен за протосингел в Българската екзархия в Цариград. В периода 1915-1919 г. е на специализация в Швейцария, като същевременно изпълнява и някои дипломатически мисии на българските правителства. През 1921 г. е ръкоположен за епископ Маркианополски, а през следващата година получава назначение за софийски митрополит. На този пост остава до 1945 г., когато е избран за български екзарх. Една от големите му заслуги като висш духовник е спечеленото съгласие от Вселенската патриаршия за вдигане на схизмата, наложена от нея на Българската екзархия още през 1872 г. На екзархския пост Стефан І не се задържа дълго. Поради отрицателното му отношение към отечествено-фронтовската власт през 1948 г. е отстранен от него, а скоро след това и изпратен в с. Баня, Карловско, където живее до края на живота си. \r\n \r\n \r\n1945 г. \r\nПроведени са избори за XXVI ОНС. Изборите са бойкотирани от опозицията. От общо 4 501 035 имащи право на глас гласуват 3 853 097 или 85,60 %. От тях 3 397 672 или 88,18 % са гласували за ОФ. Недействителните бюлетини са 455 425. \r\n \r\n \r\n1935 г. \r\nВ периода 6 – 18 ноември се провеждат съвещания на водачите на забранените партии в дома на Александър Малинов за съгласуване на тяхната дейност за сваляне на правителството и възстановяване на конституционното управление. \r\nАлександър Малинов е юрист, политически и държавен деец. Роден е през 1867 г. в Пандъкли (Бесарабия) (днес в Украйна) в семейството на български преселници. Завършва гимназия в Болград и право в Киев. Установява се в България през 1891 г. и работи като съдия и прокурор, а от 1896 г. се отдава на адвокатска практика. Той е един от видните дейци на Демократическата партия, а след смъртта на основателя и П. Каравелов (1903 г.) и неин лидер. \r\nАлександър Малинов заема постовете: председател на ХХIII ОНС (1931-1934 г.), министър-председател (16 януари 1908-16 март 1911 г.; 21 юни-28 ноември 1918 г.; 29 юни-12 октомври 1931г.), в същото време министър на обществените сгради, пътищата и съобщенията (16 януари 1908-5 септември 1910 г.), министър на външните работи и изповеданията (5 септември 1910-16 март 1911 г.;21 юни-17 октомври 1918 г. ;29 юни-12 октомври 1931 г. ), министър на правосъдието (17 октомври-28 ноември 1918 г.). \r\n \r\n \r\n1923 г. \r\nПровеждат се избори за XXI Обикновено народно събрание. Спечелени са от управляващата коалиция на Демократическия сговор (173 депутати, от които 56 демократи, 43 народнопрогресисти, 42 сговористи и 32 радикали) и социалистите (29 депутати). Депутатските места за опозицията са разпределени по следния начин: БЗНС - 30, Националлибералната партия - 7 и БКП - 9. Повечето депутати на БКП са регистрирани в земеделски листи или като независими. \r\nПолитическата партия Демократически сговор е образувана на 10 август 1923 г. чрез сливането на Народния сговор със Съюза на демокрацията. Начело на партията стои Централно бюро. Фактически лидер на партията през управлението на първия сговористки режим (юни 1923 г. - януари 1926 г.) е проф. Ал. Цанков, който по това време е и министър-председател. \r\n \r\n \r\n1912 г. \r\nМакедоно–одринското опълчение настъпва към Димотика (31 ноември по нов стил). Опълчението е доброволческата част, включена в състава на Българската армия по време на Балканската война 1912–1913 г. и Междусъюзническата война 1913 г. Формирано е в София по инициатива на Изпълнителния комитет на Македоно-одринските братства. Включва българи от Македония и Одринско, които не се числят в запаса на Българската армия. Създадените дружини са поставени под командването на българските офицери ген. Н. Генев, подполк. Ал. Протогеров и майор П. Дървингов. При започването на Балканската война 1912–1913 г. численият му състав достига 14 670 войници и офицери. Македоно–одринското опълчение действа в района на Мъстанли (днес Момчилград), Гюмюрджина и Дедеагач. Отличава се в сраженията с турските войски при Шаркьой. До края на Балканската война численият му състав нараства с още 3 дружини. След подписването на Лондонския мирен договор 1913 г. е прехвърлено в Македония. По време на Междусъюзническата война 1913 г. участва в сражения със сръбски и черногорски войски при Злетово, Маркова стъпка и др. В двете войни дава убити 720 души и над 3500 ранени и изчезнали по бойните полета. След края на Междусъюзническата война напуска Македония и на 7 август 1913 г. (20 август по нов стил) е разформировано в София. \r\n \r\n \r\n1910 г. \r\nНа 18 ноември (31 ноември по нов стил) се състои акция на българския депутат в отоманския парламент Панчо Дорев пред вселенския патриарх Йоаким III за сваляне на схизмата от Екзархията и признаване върховенството на патриарха. Акцията остава без резултат. \r\nПанчо Василев Дорев е историк, един от първите османисти. Роден е на 25 февруари 1878 г. в с. Пътеле, Леринско. Завършва гимназия в Битолско, след което следва право в Цариград и специализира във Виена. Работи като адвокат. След Младотурската революция (1908 г.) е народен представител от Битоля в турския парламент. От 1909 г. до 1911 г. е мирски съветник към Българската екзархия. От 1912 г. осъществява редица дипломатически дейности – легационен съветник в Цариград (1912–1914 г.), генерален консул в Будапеща (1914–1916 г.), легационен съветник в Лондон (1921 г.), генерален консул в Александрия (1922–1923 г.), пълномощен министър в Прага (1932–1934 г.). Издава 2 тома на \"Документи из турските държавни архиви. 1564–1909\". Автор е на \"Външна политика и причини за нашите катастрофи\". Умира на 28 декември 1938 г. \r\n \r\n \r\n1899 г. \r\nНа 18 ноември 1899 г. (30 ноември по нов стил) в София приключва първият конгрес на Народнолибералната партия, започнал на 16 ноември (28 ноември по нов стил). \r\nНароднолибералната партия (стамболовисти) е политическа организация, образувана през 1886–1887 г. след отцепването на привържениците на Стефан Стамболов от каравелисткото течение на старата Либерална партия и реорганизиране на дружинките на организацията \"България за себе си\". Изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 г. до 1894 г. и от 1903 г. до 1908 г. \r\n \r\n \r\n1893 г. \r\nОткрита е 34-километровата ЖП линията София-Перник (30 ноември по нов стил). \r\n \r\n \r\n1879 г. \r\nС указ на министър-председателя Марин Дринов е открита Първа Софийска девическа гимназия (30 ноември по нов стил). В класните стаи влизат 30 момичета. Класическият курс на обучение включва френски, немски, английски, руски, латински и гръцки. Задължителни са курсовете по „Възпитание” и „Ръкоделие”. \r\nДисциплината е строга, униформата представлява семпла рокля, черна престилка с презрамки, тъмносиня или бяла сламена шапка, украсена с една панделка в цвета на роклята. Забранено е носенето на бижута. \r\nВъзпитанички на гимназията са Елисавета Багряна, Дора Габе, Ана Карима, Мара Белчева и др. \r\n \r\n \r\n1876 г. \r\nОт 18 до 22 ноември (6-10 ноември по стар стил) в Букурещ се провежда Народен събор, свикан от БЦБО. В събора участват представители на централното ръководство и на регионалните структури на БЦБО във Влашко. Приета е програма за окончателно решаване на българския политически въпрос чрез военна окупация на Турция. Програмата е подписана от 15 души, сред които са и Владимир Йонин, Кириак Цанков, Иван Вазов, Петър Енчев, Стефан Стамболов, Олимпи Панов, Георги Стойчев, Иван Кавалджиев. \r\nБългарско централно благотворително общество (БЦБО) е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма заслуга има Владимир Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Владимир Йонин е избран и за негов почетен председател. В ръководството на БЦБО са включени също К. Цанков, О. Панов, Ив. Вазов, Ст. Стамболов и др. Първоначално в неговите редове влизат представители и на революционното течение, и на консервативните среди. Но на Общото събрание (18-22 ноември 1876 г.) превес взимат представителите на второто течение, което се отразява и на духа на изработената програма на БЦБО. В нея се издига идеята за създаване на независима българска държава, но с монархическа форма на управление. Независимо от това БЦБО развива дейност за сплотяване на силите на българското националноосвободително движение след потушаването на Априлското въстание 1876 г. Организацията не само оказва помощ на пострадалото българско население, но се включва активно и в набирането на български доброволци за Сръбско-турската война 1876 г. Чрез материалната подкрепа на славянските комитети в Русия БЦБО поема и издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ БЦБО използва в. \"Нова България\", издаван от Христо Ботев. След обявяване на Руско-турската освободителна война 1877-1878 г. организацията се обръща с призив към българския народ да подкрепи действията на руската армия. В същия призив БЦБО обявява и прекратяването на своята дейност. \r\n \r\n \r\n \r\n На тази дата са родени : \r\n1943 г. \r\nРоден е Астор (Антраник Шаварш Арабаджиян) - български илюзионист, професионалист от 1963 г. Основател е на Клуб на илюзионистите в България (1975 г.). Получава званието \"мистер\" с Купата на викингите, Норвегия (1978 г.), лауреат е на 13 световни и европейски конкурса за магично изкуство. Единственият европеец с \"Оскар\" за магично изкуство (Питсбърг, САЩ, 1981 г.). Председател е на Съюза на илюзионистите в България (от 1999 г.). Собственик е на единствения Магичен театър в България (основан 19 юли 1996 г.). \r\n \r\n \r\n1896 г. \r\nРоден е Георги Савов Дръндаров - български писател и драматург (30 ноември по нов стил). Завършва право в СУ “Св. Климент Охридски” (1920 г.). Работи като чиновник. Публикува за пръв път стихотворения през 1914 г. Известен е като драматург. Повечето му пиеси са с историческа тематика. Две негови пиеси се играят на сцената на Народния театър през 1933 г. Автор е на произведения за деца. Някои съчинения: \"Болярите и пустинножителят\" (1934 г.), \"Страхиловата майчица\" (1934 г.), \"Злато\" (1939 г.), \"Тайната\" (1949 г.), \"Велчова завера\" (1960 г.) и др. Умира на 25 юни 1979 г. в София. \r\n \r\n \r\n1885 г. \r\nНа 18 ноември 1885 г. (30 ноември по нов стил) е роден Димитър Караджов - български композитор. Учи музика във Виена, Дрезден и Берлин, след което живее и работи в София (от 1920 г.). Автор е на оперите “Дъщерята на Пилат”, “Младият крал”, “На морския бряг” и “Милкана”, на симфонична музика, камерни произведения и др. Умира на 21 януари 1923 г. в София. \r\n \r\n \r\n \r\n На тази дата умират : \r\n2009 г.  \r\nУмира българският лекар и писател Любен Николов Станев. През 1949 г. завършва Медицинския факултет към Пловдивския държавен университет \"Паисий Хилендарски\", а след това работи като военен лекар. Става един от създателите и председател на Съюза на писателите-лекари в България и вицепрезидент на Международния съюз на писателите-лекари, член на ЮНЕСКО. През 1953 г. постъпва в Студия за игрални филми „Бояна”, където работи като редактор, главен редактор и сценарист във Втори творчески колектив \"Младост\". \r\nПрез 1966 г. става носител на наградата \"Златна роза\" на фестивала във Варна за филмите \"Цар и генерал\" и \"Наковалня или чук\". Носител е на редица награди. През 1997 г. става първият лауреат на голямата награда за литература \"Димитър Димов\", учредена от Клуба на лекарите-писатели и вестник \"Форум медикус\". \r\nЛюбен Станев е автор на повече от 30 книги с разкази, повести и романи и е сценарист на около 15 игрални филми, сред които са: Софийска история (1990), Човек на паважа (1987), Наковалня или чук (1972), Цар и генерал (1966) и др. \r\n \r\n \r\n1996 г. \r\nУмира Иван Василев - български биолог, хелминтолог, академик от 1984 г. и изобретател. Роден е на 31 октомври 1919 г. в с. Челопек, Врачанско. Завършва специалност \"Ветеринарна медицина\" в СУ “Св. Климент Охридски” през 1943 г. Член е на ръководството на филиала на \"Mensa academica\" до 1941 г., когато е арестуван. В периода 1943-1944 г. е ятак на партизански отряд \"Гаврил Генов\". През 1945 г. става асистент в Клиника по вътрешни болести. От 1950 г. е старши асистент в Катедра по паразитология на домашни животни при Ветеринарно-медицинския факултет на Селско-стопанската академия, където създава Клиниката по паразитни болести. В периода 1953-1960 г. е старши научен сътрудник и завеждащ Секцията по паразитология към БАН. От 1966 г. е директор на Централната хелминтологична лаборатория. През 1966 г. става професор във Висшия военно-медицински институт - София. От 1967 г. е член-кореспондент на БАН. Председател е на Дружеството на паразитолозите в България от 1978 г.; заместник-председател на Европейската федерация по паразитология от 1980 г., заместник-председател е на БАН от 1982 г. През 1985 г. е признато изобретението му \"Антихелминтно средство и метод за неговото получаване\". На името на Василев са наречени 3 нови вида хелминти. Автор е на около 150 научни труда в областта на фауната, морфологията, таксономията и разпространението на хелминтите, на биологията и екологията на хелминтите, на имунитета, патогенезата и терапията на хелминтозите. Автор е на учебници по ветеринарна медицина и паразитология. \r\n \r\n \r\n1944 г. \r\nУмира Райко Николов Алексиев - български журналист, писател, карикатурист. Роден е на 7 март 1893 г. Завършва българска филология в Софийския университет “Св. Климент Охридски”. Учи живопис в Германия и Италия. Първите му отпечатани карикатури са от 1907 г. Основател е на в-к \"Щурец\" (1932-1944 г.), автор е на книги с разкази и фейлетони. \r\n \r\n \r\n1931 г. \r\nУмира Васил Киров Кирков - български драматичен артист. Роден е на 15 май 1870 г. в Карлово. Следва драматическо изкуство във Виена (1893-1894 г.). Един от основателите е на българския професионален театър. Играе в Столичната драматична група (1890 г.), в театър “Сълза и смях” (1892-1904 г.) и в Народния театър (1904-1926 г.). По-известни роли: Хамлет (от Шекспир), Принцът (“Емилия Галоти” от Лесинг), Ернани (от В. Юго), Освалд (“Призраци” от Ибсен), Боркман (“Джон Габриел Боркман” от Ибсен), княз Мишкин (“Идиот” от Достоевски), Хлестаков (“Ревизор” от Гогол) и др. \r\n \r\n \r\n1478 г. \r\nУмира Теоктист - български монах, митрополит на Молдова (1453-1478 г.). Игумен е на манастира в Нямц. През 1453 г. е ръкоположен за митрополит на Молдова от печкия (сръбския) патриарх Никодим - акт, предизвикан от метежните събития след превземането на Константинопол от турците (29 май 1453 г.). Теоктист е духовен глава в продължение на четвърт век, той ръководи Църквата при молдовския владетел Стефан Велики (1457-1504 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.11.18", "title": "Денят 18 ноември в българската история"}
{"url": "http://www.focus-news.net/news/2019/11/18/2720510/remont-se-izvarshva-po-patya-mezhdu-selata-novgrad-i-vardim-shofyorite-tryabva-da-karat-vnimatelno-v-uchastaka.html", "text": "Ремонт се извършва по пътя между селата Новград и Вардим. Движението се осъществява в едната лента в отсечката от км 34 до км 42+200. Трафикът се регулира със светофар и пътни знаци. Дейностите ще продължат до 29 ноември, съобщават за  Радио „Фокус“ – Велико Търново  от  Областно пътно управление. Времето в областта е облачно, настилките са сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на месеца. Отворен за движение е Прохода на Републиката, но там остава в сила предупреждението за опасност от падащи камъни. В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на месеца. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nРени АТАНАСОВА", "date": "2019.11.18", "title": "Ремонт се извършва по пътя между селата Новград и Вардим, шофьорите трябва да карат внимателно в участъка"}
{"url": "http://www.focus-news.net/news/2019/11/18/2720511/remontni-deynosti-se-izvarshvat-po-tretoklasniya-pat-mezhdu-gabrovo-i-uzana.html", "text": "Ремонтни дейности се извършват по третокласния път между областния център и Узана, в рамките на града. Реконструира се 1.3-километровата отсечка от Хаджицоневия мост до кръстовището за кв. „Радецки“, съобщават за  Радио „Фокус“ – Велико Търново  от Областно пътно управление – Габрово. През последните две години през участъка преминаваше строителната техника, ангажирана с изграждането на обходния път на града. Ремонтът се извършва без спиране на трафика като автомобилите преминават в платното, в което не се работи. Дейностите ще продължат до края на ноември. Условията за пътуване в региона са нормални. Времето е предимно слънчево, настилките – сухи. Трафикът е спокоен. За изминалото денонощие няма нови въведени ограничения. Пропаднал участък затруднява движението в отсечка по пътя между Габрово и село Стоманеците. От Областно пътно управление съветват шофьорите да са внимателни в участъка  при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца.  \r\nРени АТАНАСОВА", "date": "2019.11.18", "title": "Ремонтни дейности се извършват по третокласния път между Габрово и Узана"}
{"url": "http://www.focus-news.net/news/2019/11/18/2720506/den-na-otvorenite-vrati-organizira-starozagorskiyat-garnizon-po-povod-praznika-na-suhopatnite-voyski.html", "text": "От 10.00 часа до 16.00 часа във военно формирование 48430 – Стара Загора ще се проведе Ден на отворени врати, съобщиха от пресцентъра на  Община Стара Загора . Инициативата е по повод 19 ноември - Празник на Сухопътните войски. Ще бъдат показани основни  образци  бойна техника на въоръжение в Сухопътните войски и в частност във Втора механизирана бригада, образци на стрелково въоръжение. Гостите ще бъдат запознати с тактико-техническите характеристики на оръжията. Ще има и демонстрации по разглобяване и сглобяване на 7,62 мм. АК, 7,62 мм. ПК,  РПГ-7В, 9 мм. ОПМ и други. \r\nОт 11.00 часа на площада пред Община Стара Загора ще има концерт на Военния духов оркестър на Втора механизирана бригада.", "date": "2019.11.18", "title": "Ден на отворените врати организира Старозагорският гарнизон по повод празника на Сухопътните войски"}
{"url": "http://www.focus-news.net/news/2019/11/18/2720499/zeri-kosovo-okolo-stotina-kosovari-ostavat-v-siriya-40-ot-tyah-se-biyat-v-reditsite-na-islyamska-darzhava.html", "text": "Въпреки че няколко месеца по-рано в Косово бяха върнати 110 души от конфликтните зони в Сирия, все още голям брой граждани на страната остават в близкоизточната страна, съобщава електронното издание на прищинския еждедневник  Zeri .  \r\nВ момента около 100 души от Косово са в зоните на конфликтите в Сирия и Ирак. От тях над 40 души са в редиците на терористични групировки като „Ислямска държава“ и „Джебхат ан Нусра“, разкриха представители на косовската полиция. \r\n„Въз основа на данните, получени от Дирекцията срещу тероризма, в момента в зоната на конфликта в Сирия и Ирак има около 100 души от Косово или поне с един косовар родител, докато над 40 се считат за членове на „Ислямска държава“ и „Джебхат ан Нусра“. \r\nСкендер Пертеши от Косовския център за изследвания на сигурността, поясни, че завърналите се бойци биват съдени от властите в Прищина и обикновено наказвани със затвор.  \r\n „Жените също са съдени заради участието си в пътуването на мъжете до Сирия и Ирак и остават са под домашен арест. Докато децата биват връщани в семействата им. Според възрастта им те ходят на детска градина, продължават училищното си образование или в някои случаи дори средно образование“, допълни Пертреши. \r\nПертеши подчертава, че реинтеграцията на завръщащите се е предизвикателство за косовските институции.„Никога в миналото не се е случвало албанците да пътуват в друга държава с религиозна причина, за първи път е, а тяхната реинтеграция изисква институционална и социална мобилизация. Освен това се изискват умения и знания, тъй това е много сложен проблем и институциите трябва да се ангажират с пълната им рехабилитация и реинтеграция в обществото“. \r\nПрез април тази година от Сирия в Косово се завърнаха 110 души, от тях 74 деца, 32 жени и четирима мъже, за които се подозира, че са били част от „Ислямска държава“. \r\n \r\n  Тереза Герова", "date": "2019.11.18", "title": "Zeri (Косово): Около стотина косовари остават в Сирия, 40 от тях се бият в редиците на „Ислямска държава“"}
{"url": "http://www.focus-news.net/news/2019/11/18/2720486/denyat-18-noemvri-v-svetovnata-istoriya.html", "text": "На 18 ноември 1307 година е денят, в който, според преданието, швейцарският боец за свобода Вилхелм Тел от 120 крачки разстояние пронизал с безпогрешната си стрела ябълка, поставена на главата на сина му.  \r\nДалеч назад в историята, след строеж, продължил повече от 170 години, е осветена Ватиканската катедрала „Свети Петър” - на мястото, където през 64 г. апостол Петър е разпънат на кръст по заповед на римския император Нерон . \r\n \r\n \r\n \r\n2017 г.  \r\nСилен пожар избухва в пекинското предградие Синцзян. 19 души са загиват, а още 8 са ранени. \r\n \r\n \r\n2017 г. \r\nЛиванският премиер в оставка Саад Харири е посрещнат в Елисейския дворец в Париж от френския президент Еманюел Макрон. \r\n \r\n \r\n2017 г. \r\nХиляди хора в Зимбабве празнуват по улиците на столицата Хараре очакваната оставка на президентът Робърт Мугабе.  \r\n \r\n \r\n2017 г. \r\nВ Буенос Айрес умира испанският главен прокурор Жозе Мануел Маза на 66-годишна възраст. \r\n \r\n \r\n2016 г. \r\nСветовната здравна организация обявява край на световната здравна криза с разпространението на вируса Зика. \r\n \r\n \r\n2015 г. \r\nЗа първи път Русия използва стратегическа авиация за удари по „Ислямска държава“ в Сирия. Стратегическите ракетоносци Ту-160 и Ту-95МС са изстрелват 34 крилати ракети с въздушно базиране по обекти на терористите. \r\n \r\n \r\n2014 г. \r\nХюман Райтс Уоч алармира за нарушения на човешките права в Крим. Местните власти нарушават правата на населението, като подлагат на заплахи и враждебни действия жителите на полуострова, които са против позицията на Русия в украинския конфликт - основно кримските татари, активистите и журналистите. Също жителите на Крим, които по паспорт са граждани на Украйна, се принуждават да приемат руско гражданство. \r\n \r\n \r\n2013 г. \r\n31-годищният Ираклий Гарибашвили е избран за министър-председател на Грузия и става най-младият премиер в света дотогава. \r\n \r\n \r\n2012 г. \r\nВ столицата на Камбоджа - Пном Пен, се открива 21-та сесия на АСЕАН, на която лидерите на десетте страни членки подписват декларация за правата на човека. Текстът на декларацията е обсъждан пет години. \r\n \r\n \r\n2011 г. \r\nВ Елиста за вечно съхраняване от Шри Ланка са преместени мощите на Буда Шакямуни. \r\n \r\n \r\n2011 г. \r\nАрестувана е Глория Макапагал-Оройо – бивш президент на Филипините. \r\n \r\n \r\n2011 г. \r\nПрезидентите на Русия, Беларус и Казахстан подписват пакет от документи като стъпка към създаване на Евразийски икономически съюз. \r\n \r\n \r\n2005 г. \r\nВ Тираспол се открива монетен двор, за да се секат и отпечатват монетите и банкнотите на непризнатата република Приднестровие, които са въведени през 1994 г. Поради факта, че Приднестровието е непризната държава, валутата й няма свой ISO код. Въпреки това има неформален код - PRB, който се използва от приднестровски организации, както и от банки в Русия, Украйна и Молдова.  \r\n \r\n \r\n1994 г. \r\nВърховната Рада на Украйна отменя декларацията за суверенитет на Крим. \r\n \r\n \r\n1987 г. \r\nВследствие на пожар в лондонското метро загиват 31 души. \r\n \r\n \r\n1978 г. \r\nВ Гвиана (Южна Америка ) 900 души от американската секта “Светиня на народа” извършват масово самоубийство. \r\n \r\n \r\n1977 г. \r\nЗа първи път египетски президент Ануар Садат посещава Израел. \r\nМохамед Ануар ел-Садат е египетски политик и президент на Египет (1970-1981 г.). Носител е на Нобелова награда за мир за 1978 г. На 6 октомври 1981 г. е убит в столицата Кайро от ислямисти по време на военен парад. \r\n \r\n \r\n1928 г. \r\nУолт Дисни пуска на екран първия си филм с Мики Маус. Компанията е основана като киностудио през 1923 г. от Уолтър Дисни. Тя е една от най-големите корпорации на САЩ, собственик на киностудии за анимационни филми и на увеселителните паркове \"Дисниленд\" в Анахайм, Калифорния, в Париж и в Токио. \r\n \r\n \r\n1920 г. \r\nВ Русия се легализират абортите. \r\n \r\n \r\n1918 г. \r\nЛатвия обявява своята независимост. \r\n \r\n \r\n1918 г. \r\nАдмирал Колчак създава Омското правителство и се обявява за върховен владетел на Русия. \r\n \r\n \r\n1918 г. \r\nУолт Дисни заминава на фронта в Европа в редиците на Червения кръст. \r\n \r\n \r\n1901 г. \r\nПодписан е договор между САЩ и Англия за строителството на канал между Тихия и Атлантическия океан. \r\nПанамският канал е географски воден път с международно значение в Центална. Америка. Дължината му е 81 600 м. Свързва пристанищата на Карибско море (Кристобал, Колон) и на Тихия океан (Панама, Балбоа). Построен е през 1914 г., каналът е официално открит през 1920 г. От 1914 г. до 1979 г. се намира под юрисдикцията на САЩ, до 2000 г. се управлява от специална комисия, след което преминава под пълната власт на Панама. \r\n \r\n \r\n1883 г. \r\nВ САЩ е въведена единна система за измерване на времето. \r\n \r\n \r\n1877 г. \r\nВ хода на Руско-турската война турската крепост Карс е превзета от руските войски (6 ноември по стар стил). \r\nНа Задкавказкия театър руските войски настъпват през месец април. Те успяват да превземат Баязет и обсаждат Карс, но на 25 юни са отблъснати и са принудени да преминат в отбрана. Настъплението на турските войски е спряно на 15 октомври в битката при Аладжа, след което руснаците поемат инициативата и на 17 ноември превземат Карс. \r\n \r\n \r\n1865 г. \r\nПубликуван е първия разказ на Марк Твен “Знаменитата скачаща жаба”. \r\nМарк Твен (псевдоним на Самюъл Ленгхорн Клемънс ) - американски. писател, публицист, общественик. Роден е на 30 ноември 1835 г. във Флорида, щат Мисури Израства в градчето Ханибал (Мисисипи). От 18-год. възраст се занимава с различни професии - лоцман по Мисисипи, златотърсач в Калифорния, писар, журналист. Получава известност с разказа си “Знаменитата скачаща жаба от Калаверас” (1865 г.). През 1867 г. пътува из Европа, посещава Палестина. Утвърждава се като сериозен и авторитетен писател с остро перо и тънък сарказъм. Романи: “Приключенията на Том Сойер” (1876 г.), “Приключенията на Хъкълбери Фин”, “Животът по Мисисипи”(1883 г.), “Принцът и просякът” (1882 г.), “Един янки в двора на крал Артур” (1889 г.), “Дневникът на Адам” (1904 г.), “Дневникът на Ева” (1906 г.) и др. Умира на 21 април 1910 г. в Редлинг, щат Кънетикът \r\n \r\n \r\n1775 г. \r\nЕкатерина ІІ създава губерниите в Русия. \r\nЕкатерина ІІ Алексеевна (София Фредерика Августа Анхалт-Цербска) е руска императрица от 28 юни 1762 г. Родена е на 2 май 1729 г. в Щетин. Произхожда от беден немски княжески род. Омъжена е за наследника на руския престол (1745 г.), бъдещия император Петър III. Високо интелигентна, образована, с много широка обща култура, Екатерина ІІ бързо научава руски език и получава дълбоки и подробни знания за Русия и нейните проблеми. Скоро след коронясването на Петър III, с помощта на гвардията прави преврат и заема престола. Коронясана е в Москва на 22 септември 1762 г. Продължава политиката на преобразования и реформи. Особено активно участва в държавния живот. Заобикаля се със способни, енергични и интелигентни сановници: А. Р. Воронцов, П. А. Румянцев, Г. А. Потьомкин, А. А. Безбородко, А. В. Суворов и др. Общува с много видни свои съвременници - Волтер, френски енциклопедисти и др. Свиква Законодателна комисия (1767 г.) и съставя за нея специален \"Наказ\" (ръководство), като използва много прогресивни идеи на европейски интелектуалци и мислители: Монтескьо, Волтер, Дидро и др. Създава специална организация \"Свободно икономическо дружество\" (1765 г.) за защита интересите на дворяните; започва прокарването на границите между владенията на помещиците. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокости. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. Основен обект на външната политика са северните брегове на Черно море и Северен Кавказ - по това време турски владения. Проявява голямо дипломатическо умение и след две успешни войни с Турция, Русия заема целия бряг на Черно море, от устието на р. Дунав до р. Дон, заедно с Кримския полуостров. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Участва в трите разделяния на Полша (1772 г., 1793 г., 1795 г.), при които Русия получава обширни територии от Литва, Западна Белорусия и Западна Украйна. Екатерина II има и добри литературно-публицистични способности. Под нейно ръководство излиза сатиричното списание \"От всякъде по нещо\". Оставя драматични съчинения: комедиите \"О, време!\", \"Измамникът\", \"Именният ден на г-жа Ворчалкина\" и др.; приказки за деца \"Приказка за царския син Хлор\", \"Приказка за царския син Тевей\"; исторически произведения: \"Записки за руската история\", \"Антидот\" и др. Нейните \"Записки\" и допълненията към тях са интересен източник за историята на ранните години от живота й и началото на царуването й. Екатерина ІІ умира в Царско Село (днес Пушкин) на 17 ноември 1796 г. \r\n \r\n \r\n1626 г. \r\nОсветена е ватиканската катедрала „Св. Петър\". Строителството й започва през 1452 г. на мястото, където през 64 г. римският император Нерон заповядва апостол Петър да бъде разпънат на кръст заради вярата си. \r\n \r\n \r\n \r\n На тази дата са родени : \r\n1960 г. \r\nРодена е Ким Уайлд - английска поппевица. Става известна в началото на 80-те години (през 1981 г. 3 нейни песни са включени в британски класации). Албуми: “Kim Wilde” (1981 г.), “Select” (1982 г.), “Catch as Catch Can” (1983 г.), “Best of”, “Teases and Dares” (1984 г.), “Another Step” (1987 г.) и др. \r\n \r\n \r\n1927 г. \r\nРоден е Елдар Александрович Рязанов - руски сценарист, драматург и режисьор. През 1950 г. завършва ВГИК. В периода 1950-1955 г. снима \"Твоите книжки\" и \"Остров Сахалин\", посветени на проблемите на децата. Голям успех има музикално-сатиричната му комедия \"Карнавална нощ\" (1956 г.). Снима филмите \"Девойка без адрес\" (1958 г.), \"Човек от никъде\" (1961 г.), \"Хусарска балада\" (1962 г.), \"Дайте ми книгата за оплаквания!\" (1965 г.). Съвременни теми разработва в \"Пази се от автомобил\" (1966 г.), \"Зигзаг на успеха\" (1968 г.), \"Старци разбойници\" (1972 г.), \"Невероятните приключения на италианци в Русия\" (1974 г.), \"Ирония на съдбата, или Честита баня\" (тв, 1976 г.), \"Служебен роман\" (1978 г.), \"Гараж\" (1980 г.). Към историята се връща отново в \"За бедния хусар добра дума кажете\" (тв, 1981 г.) и в екранизацията по А. Н. Островски “Жесток романс\" (1984 г.). Голям успех има \"Гара за двама\" (1983 г.). Други филми: \"Забравена мелодия за флейта\" (1987 г.). \"Небеса обетовани\" (1993 г.), \"Предсказанието\" (1994 г.), \"Здравейте, глупаци\" (1996 г.), \"Стари чанти\" (2000 г.), \"Ключ от спалнята\" (2002 г.). \r\n \r\n \r\n1923 г. \r\nРоден е Алън Шепърт - американски летец-космонавт, контраадмирал от военноморския флот. След завършване на Военноморска академия (1944 г.) участва във войната в Тихия океан. Работи като летец-изпитател на военноморския флот (1950-1953 г., 1955-1957 г.). Завършва военноморски колеж (1958 г.) и посещава цивилна летателна школа. Постъпва в групата на космонавтите (1959 г.). На 5 май 1961 г. пръв в САЩ извършва 15-минутен полет по траектория на космическия кораб “Меркурий”. Заедно с Е. Митчел и С. Рус лети до Луната като командир на космическия кораб “Аполо-14” (1. - 10 февруари 1971 г.). \r\n \r\n \r\n1906 г. \r\nРоден е Клаус Ман - германски писател. Емигрира от Германия по време на фашизма. Издава списание, на което сътрудничат известни писатели като Х. Ман, А. Жид, Р. Ролан, Ж. Кокто, Хъксли, Б. Пастернак, Иля Еренбург, Хемингуей и др. Пише автобиографичната книга “Повратната точка”. Самоубива се през 1949 г. на Френската Ривиера (Кан). Най-известното му произведение е романът “Мефистофел” (1936 г.), поставено в парижкия “Театър дьо солей” от Ариан Мнушкин и адаптиран за киното от унгарския режисьор Ищван Сабо. Умира на 21 май 1949 г. в Кан. \r\n \r\n \r\n1906 г. \r\nРоден е Джордж Уолд - американски биолог и биохимик. Завършва Нюйоркския университет (1927 г.). Член е на Националния изследователски комитет на САЩ (1932-1934 г.), преподавател е по биология в Харвардския университет (1944-1948 г., 1948-1968 г. става професор по биология). Основните му трудове са по биохимия, физиология, еволюция на зрението и въпроси на цветното зрение у човека, по проблемите на възникване на живота и биологичната еволюция. Открива витамините ретинол (А) и дехидроретинол (А2) в рецепторите на ретината на окото. Изяснява тяхната роля при образуването на зрителните пигменти и природата на преобразуванията им. Получава Нобелова награда за медицина и физиология (1967 г., заедно с Р. Гранит и Х. Хартлайн). \r\n \r\n \r\n1882 г. \r\nРоден е Жак Маритен - френски религиозен философ, водещ представител на неотомизма. Възгледите му се формират под влиянието на Бергсон, но след като през 1906 г. приема католическата вяра, става привърженик на св. Тома Аквински. От 1914 г. е професор в Католическия университет в Париж. Поддържа тесни връзки с Института по средновековни изследвания в Торонто (Канада). През 1940-1945 г. живее в САЩ, професор е в Принстънския и Колумбийския университети. От 1945 г. до 1948 г. е посланик на Франция във Ватикана, а от 1948 г. до 1960 г. - професор в Принстънския университет. Подлага на критика философията на Новото време, тъй като смята, че нейните представители са виновни за разрушаването на ценностния фундамент на средновековната култура. Според него пролог към дейността на водещите теоретици на тази философия е учението на Мартин Лутер. За Маритен е присъщ екзистенциалният прочит на томисткото учение за битието. Социокултурният му идеал получава официално признание от Католическата църква след Втория Ватикански събор.Умира на 29 април 1973 г. в Тулуза. \r\n \r\n \r\n1880 г. \r\nРоден е Александър Александрович Блок - руски поет, публицист и писател, представител на символизма. Роден е на 18 ноември 1880 г. Завършва славянска филология (1906 г.). През 1904 г. издава първата си стихосбирка \"Стихове за Прекрасната Дама\". След революцията от 1905-1907 г. пише \"Куликово поле\", 1908 г., \"Волни мисли\", 1907 г., \"Ямбове\", 1907-1914 г., цикъла \"Снежната маска\", 1907 г., \"Фаина\", 1907-1908 г., \"Възмездие\" 1908-1913 г., \"Кармен\", 1914 г. Поезията на Блок е преведена на много езици. Умира на 7 август 1921 г. \r\n \r\n \r\n1852 г. \r\nРоден е Миколаш Алеш - чешки живописец и график. Продължава традициите на Й. Манес. Учи в Пражката художествена академия от 1869 г. до 1875 г. Създава картини по теми от чешката национална история (\"Срещата на Иржи от Подебрат с Матиаш Корвин\", 1878 г.), рисува стенописи във фоайето на Националния театър в Прага от 1880 г. до 1881 г., графични серии, между които илюстрации към народните песни. Умира на 10 юли 1913 г. в Прага. \r\n \r\n \r\n1743 г. \r\nРоден е Йоханес Евалд - датски писател. В ранното си творчество следва образците на френския класицизъм (трагедията \"Адам и Ева\", 1769 г.), а след това се обръща към теми и сюжети от скандинавската митология и история. Пише драмите: \"Роуф Краге\" (1770 г.), \"Смъртта на Балдр\" (1775 г.), \"Рибари\" (1779 г.). Публикува автобиографичната повест \"Живота и разсъжденията на Йоханес Евалд\" (1774-1778 г.). Автор е на патетични оди и кантати, на лирични стихове. Песента му \"Крал Кристиан върху високата мачта\" става национален химн на Дания. Умира на 17 март 1781 г. в Копенхаген. \r\n \r\n \r\n \r\n На тази дата умират : \r\n1965 г. \r\nУмира Хенри Едгар Уолис - американски общественик, политик и държавник. Роден е на 7 октомври 1888 г. в щат Айова. В периода 1933 -1940 г. е министър на селското стопанство, след което е вицепрезидент на президента Ф. Рузвелт (1941-1945 г.). Хенри Уолис е привърженик на Рузвелтовия “нов курс” във външната и вътрешната политика. В годините 1945-1946 г. е министър на търговията. Впоследствие Хенри Уолис се отказва да поддържа курса на “студената война” и е освободен от длъжност от президента Х. Труман. Кандидатира се за президент през 1948 г. След като претърпява поражение на изборите се оттегля от политическата дейност. \r\n \r\n \r\n1962 г. \r\nУмира Нилс Хенрих Давид Бор - датски учен, физик. Роден е на 7 октомври 1885 г. в Копенхаген. Създава планетарен модел на атома и първата квантова теория на атома, участва в разработването на основите на квантовата механика. Има значителен принос в развитието на теорията на атомното ядро на процесите на взаимодействието на елементарните частици със средата. Завършва университет в Копенхаген (1907-1910 г.) и класическата електронна теория на металите (1908 г.). Работи в Кеймбридж с Дж. Томсън (1911-1912 г.) и в Манчестър заедно с Е. Ръдърфорд. В годините 1914 г. -1916 г. Нилс Бор е преподавател по математическа физика в Манчестър. От 1916 г. той е ръководител на катедра в Копенхаген. Нилс Бор създава институт по теоретична физика в Копенхаген и в периода 1920-1962 г. е негов директор. Датският учен участва в създаването на американската атомна бомба. Има важни открития в областта на ядрената физика. През 1922 г. Нилс Бор получава Нобелова награда за физика. \r\n \r\n \r\n1952 г. \r\nУмира Пол Елюар (псевдоним на Йожен Емил Пол Грендел) - френски поет. Роден е на 14 декември 1895 г. Участник е в Първата световна война (стихосбирка \"Дълг и тревога\", 1917 г.). Той е един от създателите на сюрреализма в литературата. По време на Втората световна война се включва в Съпротивата. Превежда на френски език произведения на Христо Ботев. Поетични книги: \"Поезия и истина\" (1942 г.), \"Среща с германците\" (1944 г.), \"Политически стихотворения\" (1949 г.) и др. \r\n \r\n \r\n1941 г. \r\nУмира Валтер Нернст - германски физик и физико-химик. Роден е на 25 юни 1864 г. в Бризен, дн. Вомбжезно, Полша. Лауреат е на Нобелова награда за физика за 1920 г. Следва в университетите в Цюрих, Берлин, Грац и Вюрцбург (1883-1887 г.), специализира при Л. Болцман и Ф. Колрауш. От 1890 г. е частен доцент, от 1891 г. е професор в Гьотингенския университет; основава физико-химичен институт към университета (1896 г.). Професор е в Берлинския университет (1902-1933 г.), директор на Института по химия (1905-1922 г.) и Института по физика (1924-1933 г.) към университета. Нернст е един от основоположниците на съвременната физико-химия. Установява връзката между подвижността на йоните и коефициента на дифузия на електролитите (1888-1889 г.), което му служи за основа при създаването на теорията за електродвижещите сили на галваничните елементи. Открива закона за разпределението (закон на Нернст за разпределението, 1890 г.). Изследва топлинните процеси при ниски температури и формулира принцип (теорема на Нернст, 1906 г.), съгласно който изменението на ентропията на телата се стреми към нула, ако тяхната температура се стреми към нула. Неговият принцип не произтича от първия и втория принцип на термодинамиката и нерядко се нарича трети принцип на термодинамиката. Синтезира амоняк от азот и водород при високи температури и под налягане, като използва манган за катализатор (1905-1907 г.). Публикува изследвания върху общи въпроси от космологията и физическото описание на Вселената. \r\n \r\n \r\n1472 г. \r\nУмира Висарион (мирско име - Йоан) - византийски философ, богослов, митрополит на Никея. Роден е 2 юни 1403 г. в Трапезунд. Получава първоначално образование в Трапезунд и Константинопол. През 1423 г. става монах, а през 1431 г. е йеромонах, веднага след което заминава за Мистра, за да учи философия при Г. Г. Плетон (до 1436 г.). През 1436 г. става игумен на един от константинополските манастири, а през 1437 г. е ръкоположен за митрополит на Никея. Заедно с Марк Евгеник е говорител на византийска делегация на Фераро-Флорентинския събор (1437/1438 г.), където защитава унията. През 1439 г. се връща в столицата, но заминава за Рим (1440 г.), тъй като папа Евгений IV го удостоява с кардиналски сан. През 1463 г. е обявен за латински титуларен патриарх на Константинопол. Съчинения: \"Енциклика към гърците\" (1463 г.), превод на Аристотеловата \"Метафизика\" и резюме на \"Физика\" (в 6 книги), превежда на латински език съчинения на Ксенофон и Демостен, \"Апология на писанията на Век\" (коментар върху \"Антепиграфи\" на Гр. Палама и \"Епиграфи\" на Й. Век), \"Срещу измамния обвинител на Платон\" (в 4 книги критика на Г. Трапезунд). \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.11.18", "title": "Денят 18 ноември в световната история"}
{"url": "http://www.focus-news.net/news/2019/11/18/2720509/nad-580-nedonoseni-bebeta-sa-preminali-prez-neonatologichnoto-otdelenie-na-oblastnata-bolnitsa-v-pazardzhik-ot-nachaloto-na-godinata.html", "text": "Над 580 недоносени бебета са преминали през Неонатологичното отделение на Областната болница в Пазарджик от началото на годината, съобщиха за  Радио „Фокус“ – Пазарджик  от многопрофилната болница. 120 от тях са били недоносени. Най-малките бебенца, спасени в болницата през тази година, са близначетата Гина и Найден от Велинград. Те се раждат на 6 февруари, когато са едва в 26 - 27 гестационна седмица. Тогава малкото момченце тежи едва 800 грама, а неговата сестричка - 900 грама. Двете близначета остават в Неонатологичното отделение няколко месеца, а сега вече са на 9 месеца и се радват на грижите на своите родители. 40 са новородените  с тегло от 1 200 гр до 2000 гр, които са преминали през отделението през 2019 г. Пет бебета са тежали между 1200 и 1000 грама.  \r\nВ момента екипът на отделението полага грижи за 11 недоносени бебета. Между тях има и три двойки близнаци. Най-малкото бебенце в отделението е Божидар. Той се ражда на 11 ноември и тежи 1000 грама. Неонатологичното отделение е едно от най-тежките в областната болница. То е и единственото в областта,  което осигурява 24 часов прием и лечение на малки  пациенти от цялата област и единственото в областта с второ ниво на компетентност. Отглеждането на едно недоносено бебе на ден струва между 1000 и 2000 лева. Борбата за живота на такива дечица понякога продължава с месеци. \r\nНовият изпълнителен директор на болницата д-р Красимир Темнилов, който бе сред поканените на срещата, подари на екипа на отделението икона на Свети Стилиян, наречен още Детепазител, който се счита за закрилник на бебетата и малките деца.", "date": "2019.11.18", "title": "Над 580 недоносени бебета са преминали през Неонатологичното отделение на Областната болница в Пазарджик от началото на годината"}
{"url": "http://www.focus-news.net/news/2019/11/18/2720512/natovareno-e-dvizhenieto-na-teritoriyata-na-grad-plovdiv-patishtata-sa-mokri-na-mesta.html", "text": "Натоварено е движението на територията на град Пловдив, предаде репортер на  Радио „Фокус“ – Пловдив . Колони от автомобили се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела и при кръговите кръстовища в района на Международния панаир. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“, заради ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. Пътищата на територията на града са мокри на места, но нормално проходими. \r\nИнтензивен е трафикът и по основните направления на територията на област Пловдив. Засилено автомобилно движение се отчита по пловдивския участък на АМ „Тракия“, също по направленията Пловдив - Пазарджик, Пловдив - Карлово и Пловдив - Асеновград - Смолян. Пътищата на територията на областта са мокри на места, но нормално проходими. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. Проходът Троян - Кърнаре е отворен за движение на всички моторни превозни средства. \r\nТони МИХАЙЛОВ", "date": "2019.11.18", "title": "Натоварено е движението на територията на град Пловдив, пътищата са мокри на места"}
{"url": "http://www.focus-news.net/news/2019/11/18/2720513/sport-portugaliya-se-klasira-za-evro-2020.html", "text": "Отборът на Португалия победи с 2:0 като гост на Люксембург в последния мач за двата тима в квалификациите за Евро 2020. Така португалците си осигуриха участие на турнира догодина, където ще защитават титлата си от 2016-та година. \r\nПортугалия завърши на второ място в Група В с актив от 17 точки, докато Люксембург остана на четвъртата позиция с 4 точки.", "date": "2019.11.18", "title": "Спорт: Португалия се класира за Евро 2020"}
{"url": "http://www.focus-news.net/news/2019/11/18/2720515/d-r-kiril-svilenov-antibiotitsite-vodyat-do-edna-nova-era-v-meditsinata-i-lechenieto-na-mnogo-zabolyavaniya.html", "text": "Антибиотиците водят до една нова ера в медицината и лечението на много заболявания. Това каза в интервю за  Агенция „Фокус“  д-р Кирил Свиленов, общопрактикуващ лекар, по повод Европейски ден на антибиотиците – 18 ноември. „Още откакто започна ерата на антибиотиците със Сър Александър Флеминг имаме една нова ера в медицината и в лечението на много заболявания, които преди този момент са били фатални. Хора са умирали от инфекциозни болести“, добави д-р Свиленов. По думите му след настъпването на тази епоха, безспорно има огромно развитие до наши дни. „Както всяко едно нещо има ползи и рискове. Ползите са това, че много от инфекциозните заболявания вече ги лекуваме с антибиотици. Вредата е тази, че за съжаление в последните 30 години се изписват антибиотици масово в така наречените развити страни. Особено това държавите в Европа и Северна Америка, в по-малък процент в Латинска Америка и Африка“, обясни още той. „Поради тази причина на масово изписване на антибиотици се създават резистентни щамове на бактерии, което пък води до нуждата от разработване на нови антибиотици. Друга вреда е унищожаването на имунната система. Няма как антибиотика селективно да унищожава бактериите, унищожава и нашите така наречени добри клетки, които трябва да се борят срещу инфекцията“, посочи още д-р Свиленов.  \r\nТой уточни, че не са чести случаите на резистентност към антибиотиците. „В моята практика не мога да кажа, че се случва често да има резистентни щамове. Може би една от причините е, че чрез представителите на фармацевтични компании, биваме информирани за нови генерации, които влизат в употреба и използваме и тях. Има и такива случаи, но те не са чести, когато изписваме антибиотик, който се оказва по желания от нас начин и се налага да се продължи терапията с втори антибиотик“, допълни д-р Кирил Свиленов.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.11.18", "title": "Д-р Кирил Свиленов: Антибиотиците водят до една нова ера в медицината и лечението на много заболявания"}
{"url": "http://www.focus-news.net/news/2019/11/18/2720517/predstavyane-na-stihosbirka-i-na-dokumentalen-film-s-istoricheska-tematika-sa-chast-ot-sabitiyata-ot-kulturniya-afish-na-obshtina-dobrich-za-sedmitsata.html", "text": "Представяне на стихосбирка  и на документален филм с историческа тематика са част от събитията от културния афиш на Община Добрич за тази седмица, предаде кореспондент на  Радио „Фокус” – Варна . На 20 ноември в 13.00 часа в мултифункционалната зала на Народно читалище „Йордан Йовков – 1870 г.“ ще бъде представена стихосбирката „Отново съм птица“ на Румяна Момчева. В същия ден на площада пред Общинския младежки център „Захари Стоянов“ ще бъде организирана арт алея „Правата на децата“. Поводът е 30 години от подписването на Конвенцията на ООН за правата на детето. „Урок по народно творчество и родолюбие“ в Деня на християнското семейство организират Детска градина „Бодра смяна“ и Професионалният фолклорен ансамбъл „Добруджа“ в Концертната зала на Младежкия център на 20 ноември от 17.30 часа.  \r\nНа 21 ноември ще бъдат отбелязани 139 години от рождението на писателя Йордан Йовков. В същия ден от 15.00 часа в Регионална библиотека „Дора Габе“ е организирана беседа с ученици от първи клас от СУ „Любен Каравелов“ също по повод Деня на християнското семейство. В художествената галерия в 18.00 часа на 21 ноември ще бъде представена лекция на тема „Единна хармония. Цвят и музика“. В седмицата от 18 до 24 ноември в Художествена галерия -Добрич могат да бъдат разгледани изложбите на „Ателие 13“, „Иван Йотов и синове“ и „Брегове“ от фонда на галерията.  \r\nНа 22 ноември в 17.30 часа ще започне празник по отбелязване на 40 години от създаването на Сдружението на писателите в Добрич. В същия ден от 18.00 часа в Кино клуб „Икар“ е прожекцията на документалния филм „Помни войната 1915 – 1918. България влиза в Първата световна война и разгрома на Сърбия“ – III и IV част. Режисьор и сценарист на филма е Мария Цветкова, сценарист - Радослав Симеонов. Входът е свободен. Проявата се организира от Информационен център на Министерство на отбраната под патронажа на министър Красимир Каракачанов със съдействието на Община град Добрич. На 22 ноември от 19.00 часа е концертът на рок група „Епизод“ в Младежкия център. Ще бъде представен албумът „Великите владетели“. Латино фестивал „Social Dance Festival“ е организиран в дните от 22 до 24 ноември в ресторант „Албена“ на Международния колеж. Началният час е 21.00. \r\nЖулиета НИКОЛОВА", "date": "2019.11.18", "title": "Представяне на стихосбирка  и на документален филм с историческа тематика са част от събитията от културния афиш на Община Добрич за седмицата"}
{"url": "http://www.focus-news.net/news/2019/11/18/2720516/pregled-na-osnovnite-temi-vav-velikotarnovskiya-pechat.html", "text": "„Рекорд! Над 30 000 души на Празника на еленския бут“ е заглавие от първа страница на областния всекидневник  „Янтра ДНЕС”.  Над 30 000 души от цяла България събра осмото издание на Празника на еленския бут. За пръв път то бе малко по-късно от Димитровден, но прекрасното слънчево време и топлото посрещане на еленчани допринесоха този път да бъдат надминати всички рекорди по посещаемост и по изобилие на предлаганите вкусотии. Кулминацията на тридневния празник бе в съботния ден, в който по пътя към Елена имаше хиляди автомобили и десетки автобуси. Стълпотворението от народ по улиците в малкото градче беше толкова голямо, че 500 м се изминаваха за половин час. Стотиците хора стояха с часове на опашка, за да си купят от вкусните деликатеси. „Местните майстори бяха приготвили няколко хиляди бута. Дори и аз не знам точно колко са – един производител е заложил 1500 бута, а имаме поне четирима производители. От година на година празникът става все по-пищен и весел“, заяви кметът на Елена Дилян Млъзев. „Свищовската академия е във финансов колапс“ е друга тема в ежедневника. Пред финансов колапс е изправена Стопанска академия „Д. А. Ценов” в Свищов. В петък академичното ръководство оповести решението си за изплащане на 60 % от брутното трудово възнаграждение за ноември, защото пари за пълния размер на заплатите няма. По повод влошеното финансово състояние на вуза и мерките, които трябва да се предприемат за справяне с възникналата кризисна ситуация, се проведе среща с министъра на образованието Красимир Вълчев и с председателя на Националния браншови синдикат „Висше образование и наука” към КНСБ доц. Лиляна Вълчева. В началото ректорът доц. д-р Иван Марчевски представи текущото финансово състояние на  Академията, очерта причините, довели до сегашната ситуация и действията, които академичното ръководство е предприело за финансово стабилизиране. Той подчерта, че решението за изплащане само на 60 % от работните заплати е непопулярно, но единствено възможното действие към момента. „Локо“ (ГО) загуби с 3:1 от „Ботев“ четем на спортната страница на вестника.  \r\n„1500 еленски бута, Търновско хоро и още куп атракции забавляваха хиляди в Елена“ е водещо заглавие и в другия областен ежедневник  „Борба“.  Хиляди гости от цялата страна се събраха и тази година в Елена, за да участват в атрактивния Празник на еленския бут. Кметът на Елена инж. Дилян Млъзев посрещна всичките си гости, пременен в народна носия. Тази година заедно с еленчани празнуваха министърът на труда и социалната политика Бисер Петков, зам.-министърът на земеделието Янко Иванов, председателят на немската благотворителна организация „Помощ за България” Юрген Мюлер, както и много кметове от областта. Ритуалите, които еленчани от години изпълняват при колене на прасе, и тази година се превърнаха в атракцията на празника. Обособеният кът, където76-годишният Йордан Станев – Космата сръчно разфасова закланото прасе, се оказа най-привлекателното място за гостите на балканското градче. „Новият окръжен прокурор е заклет планинар, покорил е големите върхове у нас и два в Карпатите“ е друга тема в ежедневника. Прокурорската колегия на Висшия съдебен съвет избра Христо Христов за окръжен прокурор на Велико Търново. За него гласуваха деветима от общо 11 членове на колегията по време на устното събеседване на 13 ноември, в което негов опонент бе Мирослав Овчаров. 49-годишният нов окръжен обвинител №1 е от Горна Оряховица и има 20 г. юридически стаж. Роден е на 16 април – Деня на конституцията и юриста. Бил е последователно съдебен кандидат, следовател и прокурор. В органите на съдебната власт е започнал като съдебен кандидат през 1999 г. От 2000 г. до 2006 г. е следовател в Окръжна следствена служба – Велико Търново. От 2006 г. е назначен като прокурор в Елена, от 2009 г. е командирован в Окръжна прокуратура. От 2012 г. е заместник окръжен прокурор. Има ранг „Прокурор във ВКП и ВАП“. За професионалната си дейност е многократно поощряван. „Железничарите поведоха в резултата срещу „канарчетата“, но елитният тим стигна до крайния успех“, четем на спортната страница на вестника.", "date": "2019.11.18", "title": "Преглед на основните теми във великотърновския печат"}
{"url": "http://www.focus-news.net/news/2019/11/18/2720508/v-grad-ihtiman-shte-se-sastoi-kontsert-posveten-na-praznika-vavedenie-bogorodichno-den-na-pravoslavnata-hristiyanska-mladezh-i-semeystvo.html", "text": "В град Ихтиман ще се състои концерт, посветен на празника Въведение Богородично, предаде репортер на  Агенция „Фокус“ . Поводът е, че на 21 ноември всяка година Православната църква чества празника Въведение Богородично - Ден на православната християнска младеж и семейство  \r\nКонцертът ще се състои днес от 18:00 часа в гр. Ихтиман. На събитието с благословението на Негово светейшество Българския патриарх и Софийски митрополит Неофит ще присъства Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.11.18", "title": "В град Ихтиман ще се състои концерт, посветен на празника Въведение Богородично - Ден на православната християнска младеж и семейство"}
{"url": "http://www.focus-news.net/news/2019/11/18/2720519/patnite-nastilki-v-oblast-kyustendil-sa-mokri-i-hlazgavi.html", "text": "Пътните настилки в област Кюстендил са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 тона в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.    \r\nВенцеслав ИЛЧЕВ", "date": "2019.11.18", "title": "Пътните настилки в област Кюстендил са мокри и хлъзгави"}
{"url": "http://www.focus-news.net/news/2019/11/18/2720507/petima-dushi-obzhalvat-v-sada-izbora-na-obshtinski-savetnitsi-v-kyustendil.html", "text": "Петима души обжалват в съда избора на общински съветници в Кюстендил. Това съобщиха за  Радио „Фокус” – Кюстендил  от Административен съд – Кюстендил. В тази връзка е образувано административно дело, в което са съединени подадените жалби. Заседанието по него е насрочено за 09.00 часа. Първата жалба е подадена от Иван Мишков като кандидат за общински съветник от листата на Местна коалиция „Движение заедно за промяна“ срещу решение на Общинска избирателна комисия – Кюстендил относно обявените за избрани общински съветници в община Кюстендил. Съдът служебно е констатирал, че по идентични с настоящата жалба са образувани и съединени другите административни дела. Те са по жалби на Гълъбина Томова, Росен Димитров, Младен Ризов и Ралица Николова. Всички те оспорват решението на Общинската избирателна комисия в Кюстендил. \r\nВенцеслав ИЛЧЕВ", "date": "2019.11.18", "title": "Петима души обжалват в съда избора на общински съветници в Кюстендил"}
{"url": "http://www.focus-news.net/news/2019/11/18/2720514/afp-nito-edin-deputat-na-opozitsiyata-ne-e-izbran-za-noviya-parlament-na-belarus.html", "text": "Нито един кандидат на опоцията не е избран за новия парламент на Беларус. Това показват официалните резултати след неделното гласуване, предава  AFP . \r\nВсички 110 депутати са от партии, лоялни към президента Александър Лукашенко. Опозицията загуби единствените си две места в Камарата на представителите, долната камара на парламента. \r\n \r\n  Тереза Герова", "date": "2019.11.18", "title": "AFP: Нито един депутат на опозицията не е избран за новия парламент на Беларус"}
{"url": "http://www.focus-news.net/news/2019/11/18/2720518/suhi-i-prohodimi-sa-patishtata-v-oblast-smolyan.html", "text": "Предимно сухи и проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, но без валежи, а температурите са положителни. Мокри участъци има по високите и сенчести места в планината. През нощта не са получавани сигнали за инциденти по пътищата в областта. Движението по път ІІІ-8683 с. Арда – с. Горна Арда от км 27 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. Движението по път ІІ-86 Средногорци – Рудозем от км 125+727 до км 132+920 трябва да е осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.  \r\nВ Смолян пътните настилки са сухи, автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.18", "title": "Сухи и проходими са пътищата в област Смолян"}
{"url": "http://www.focus-news.net/news/2019/11/18/2720520/pregled-na-osnovnite-temi-v-burgaskiya-pechat.html", "text": "„Заради злоупотреби с къщи за гости над 2 милиона лева ще връщат осем фирми в Бургаско“ е водещото заглавие в днешния брой на бургаския ежедневник  „Черноморски фар“ . Осем са фирмите в областта, които се опитали да се облагодетелстват от европроекти за къщи за гости. Те обаче са уличени в опит за неправомерно източване на субсидии. Общо 2 124 328.83 лева са парите, с които фирмите в областта са се облажили, и които сега трябва да връщат на държавата. Сред най-култовите къщи за гости са тези в селата Медово, Бръшлян и Близнак, пояснява материалът. „Във Военноморските сили от 132 кандидати - 71 са вече под пагон“ е друго заглавие от първа страница. За обявените 100 вакантни длъжности във военни формирования документи чрез военните окръжия подадоха 132-ма кандидати. На 13 ноември бе заключителният етап от конкурса „Бъди войник“, за попълване на вакантните места. На 82-ма кандидати бяха предложени длъжности във военните формирования, като 71 от тях приеха и ще бъдат назначени на тях, пояснява изданието. В страницата „Моето училище“ е поместена статията „Отбелязаха Световния ден за възпоменаване на жертвите от ПТП“. Под мотото „Животът не е резервна част“ ОДМВР - Бургас отбеляза с поредица от събития Световния ден. Комисар Неделчо Рачев - началник-отдел „Охранителна полиция и КАТ“ при ОДМВР - Бургас се срещна с възпитаниците на Неделното училище при храм „Св. Иван Рилски“. Пред подрастващите комисар Рачев сподели наблюденията си за агресията на пътя, рисковите зони за пешеходци, както и за новите предизвикателства, поставяни с употребата на все по-популярните електрически тротинетки, пише още вестникът. „Изселиха нелегален ромски катун в „Славейков“ и „Граждани издирват мистериозна отровителка в Бургас“ са още статии в днешния брой на „Черноморски фар“. „Тема на деня“ е „Решават възлов проблем с паркирането край „Народен юмрук“.  Общината проведе обществено обсъждане за предстоящия ремонт, стотина души се вълнуваха най-много от паркоместата по бул. „Демокрация“, пише още ежедневникът.", "date": "2019.11.18", "title": "Преглед на основните теми в бургаския печат"}
{"url": "http://www.focus-news.net/news/2019/11/18/2720523/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.18", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/18/2720522/administrativen-sad-vratsa-otmeni-reshenie-na-oik-oryahovo-za-izbirane-na-obshtinski-savetnitsi.html", "text": "Административен съд – Враца отмени Решение № 133/28.10.2019 г. на ОИК – Оряхово за избиране на общински съветници, в частта за избраните общински съветници и отразените резултати за тях за кандидатска листа на „БСП за България“. Това съобщиха от пресцентъра на  Съда . Делото беше образувано по жалба на  Галина Цветанова Иванова, кандидат за общински съветник от кандидатската листа на Коалиция „БСП за България“, като се твърдеше, че оспореното решение е издадено въз основа на грешно попълнен протокол от конкретна СИК, в който не е отразен преференциалния вот за нея.  \r\nСъдът е установил, че преференциите за жалбоподателката не са отразени в протокол на СИК и в последствие в протокола и взетото решение на ОИК, което води до промяна на изборния резултат за избиране на общински съветници от кандидатска листа № 56 БСП за България.   \r\nС отмяна на решението съдът връща книжата на ОИК – Оряхово за ново произнасяне, относно действителните резултати за избиране на общински съветници от кандидатска листа на „БСП за България“.", "date": "2019.11.18", "title": "Административен съд – Враца отмени решение на ОИК – Оряхово за избиране на общински съветници"}
{"url": "http://www.focus-news.net/news/2019/11/18/2720527/administrativen-sad-vratsa-potvardi-reshenie-na-oik-byala-slatina-za-izbirane-na-kmet-na-obshtinata.html", "text": "Административен съд – Враца потвърди Решение № 107/28.10.2019 г. на ОИК – Бяла Слатина за избиране на кмет на Община Бяла Слатина, с което е обявен за избран за кмет на първи тур на произведените местни избори Иво Цветков. Това съобщиха от пресцентъра на  Съда . Оспореното решение е взето на база съставения протокол от ОИК за резултатите от проведения тур за избор на Кмет на Община Бяла Слатина, в който са отразени разпределените гласове по кандидатски листи, действителни и недействителни такива, като протокола е подписан от всички членове на ОИК без възражения и особени мнения. Съдът е приел, че вотът на гласувалите в ПСИК не е опорочен и не са налице нарушения, водещи до промяна на изборните резултати. \r\nС Решение постановено по адм. дело № 780/2019 г. съдът потвърди обжалваното решение на ОИК – Бяла Слатина, като постановено в съответствие с процесуалния и материалния закон.", "date": "2019.11.18", "title": "Административен съд – Враца потвърди решение на ОИК – Бяла Слатина за избиране на кмет на общината"}
{"url": "http://www.focus-news.net/news/2019/11/18/2720524/administrativen-sad-vratsa-potvardi-reshenie-na-oik-byala-slatina-za-izbirane-na-obshtinski-savetnitsi.html", "text": "Административен съд – Враца потвърди Решение № 108/28.10.2019 г., допълнено с Решение № 124/01.11.2019 г. на ОИК – Бяла Слатина за избиране на общински съветници за Общински съвет Бяла Слатина на произведените на 27 октомври 2019 г. местни избори. Това съобщиха от пресцентъра на  Съда .  \r\nСъдът е приел, че не е налице опорочаване на вота на гласувалите в ПСИК, което да доведе до промяна на изборните резултати, промяна на определената квота, достатъчна за избор на независим кандидат и оттам до промяна на мандатите, разпределени за МК „Новото време“, по жалба на която беше образувано делото. \r\nОспореното решение е постановено въз основа на данните, отразени в протокола на ОИК, съставен на 28 октомври 2019 г., чието съдържание не е оспорено, поради което съдът е приел, че отразените в него факти са достоверни.", "date": "2019.11.18", "title": "Административен съд – Враца потвърди решение на ОИК – Бяла Слатина за избиране на общински съветници"}
{"url": "http://www.focus-news.net/news/2019/11/18/2720526/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-noemvri.html", "text": "„Софийска вода” временно ще прекъсне водоснабдяването в някои части на столицата на 19 ноември. Това съобщиха от пресцентъра на  дружеството . \r\nОт 23.00 часа на 19 ноември 2019 г. до 05.00 часа на 20 ноември 2019 г., във връзка с извършване на тест на налягането във водопроводната мрежа в жк. „Белите брези“, се налага спиране на водоподаването на клиентите на „Софийска вода”, живеещи в района на: жк. „Белите брези\" - бул. „Гоце Делчев, бул. „България“ и ул. „Кюстендил“; ж.к. „Борово“ – ул. „Грамада“, ул. „Пирински проход“ и бул. „България“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дойран“ ъгъла с ул. „Ворино“. \r\nОт 23.00 часа на 19 ноември 2019 г. до 04.00 часа на 20 ноември 2019 г., във връзка с извършване на тест на налягането във водопроводната мрежа в Център, се налага спиране на водоподаването на клиентите на „Софийска вода”, живеещи в района на: бул. „Евлоги и Христо Георгиеви“, ул. „Граф Игнатиев“, бул. „Патриарх Евтимии“, бул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алабин“ ъгъла с ул. „Цар Калоян“. \r\nВъв връзка с изграждане на сградно водопроводно отклоненние на ул. „Боян Магесник“ в кв. „Подуене“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Боян Магесник“ от ул. „Асенова крепост“ до ул. „Велчо Атанасов“; ул. „Погледец“ от ул. „Боян Магесник“ до ул. „Бричебор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боян Магесник“ ъгъла с ул. „Иларион Драгостинов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.18", "title": "„Софийска вода” временно ще прекъсне водоснабдяването в някои части на столицата на 19 ноември"}
{"url": "http://www.focus-news.net/news/2019/11/18/2720521/atanas-zafirov-bsp-vatreshna-opozitsiya-v-bsp-nyama-samo-shepa-nedovolni.html", "text": "Неделният Национален съвет на БСП показа, че вътрешна опозиция в партията няма, само шепа недоволни. Това каза в сутрешния блок  „Добро утро, България“  на Радио „Фокус“ Атанас Зафиров, член на ИБ на БСП. „Всички внушения се оказаха пресилени и медийни спекулации. Резултатите показват коренно различно състояние. То беше видно и по време на кампанията. Беше ясно, че проблем вътре в партията няма, разделение няма. В Националния съвет има група хора, които са на различно мнение, но вчера гласуването ясно показа какво е съотношението“, добави Зафиров. По думите му БСП е всичко, но не е авторитарна партия, защото по време на Националния съвет са се чули всички страни и са се взели колективни решения. Атанас Зафиров коментира още, че БСП са отчели добър изборен резултат, но недостатъчен и че той е показал,  че социалистите са алтернативата на сегашното управление. Зафиров обясни още, че сега започва отчетно-изборна кампания в партията и ще се прави анализ на резултатите на БСП във всяка община по отделно. \r\n \r\nВиктория МЕСРОБОВИЧ-КУВЕНДЖИЕВА", "date": "2019.11.18", "title": "Атанас Зафиров, БСП: Вътрешна опозиция в БСП няма, само шепа недоволни"}
{"url": "http://www.focus-news.net/news/2019/11/18/2720525/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "*** \r\n  Отношенията между Подгорица и Прищина са много добри, но споразумението за демаркацията е в ущърб на Косово. Това подчерта председателят на движение „Самоопределение“ и вероятен бъдещ премиер на най-младата държава на Балканите Албин Курти, отбелязва електронното издание на македонския вестник  „Денешен“ . \r\n„Оценяваме позицията на Черна гора за независимостта на Косово, както и подкрепата за интеграцията ни в международни институции. Не сме забравили, че Черна гора приема албански бежанци по време на войната през 90-те години на миналия век. Искрено вярвам в подобряването на нашите добри двустранни отношения“, заяви Курти. \r\nНо говорейки за демаркацията, Курти подчерта, че предишното правителство на Косово, е определило нова граница, с която страната губи 8 200 хектара земя. \r\n„Грешката беше допусната от нашата комисия, която вместо да разчита географските карти и границите на двете федерални единици съгласно Конституцията през 1974 г., взе предвид само кадастралните книги. Това нанесе огромни щети на Косово“, категоричен бе лидерът на „Самоопределение“. \r\nТой също така отбеляза, че веднага щом поеме поста на министър-председател, ще се срещне с черногорския премиер Душко Маркович и други представители на управляващите в Подгорица, за да види какво може да се направи по въпроса. \r\n„Ще разгледаме вариантите и ще се уверим, че няма губещи в тази сделка. Вярвам, че ще се разбера с другата страна. В крайна сметка имаме споразумение между президентите Хашим Тачи и Филип Вуянович от 16 февруари 2018 г., за да коригираме демаркацията“, припомни Курти. \r\n \r\n*** \r\n  Полицията в черногорския град Бар наложи глоба на 64-годишен гражданин на Албания за извършване на престъпление по Закона за обществения ред, съобщава електронното издание на белградския ежедневник  Kurir . \r\n„Той беше глобен с 300 евро и въз основа на Закона за обществения ред му беше наложена мярка за експулсиране на чужденец от територията на Черна гора за един месец“, съобщиха от полицията. \r\nПричината за реакцията на властите е издигането на албанското знаме насред черногорския град, поясняват от редакцията. \r\n \r\n*** \r\n  Силното полицейско присъствие в Атина предотврати ескалацията на сблъсъците с анархистите и представители на други крайнолeви формации, отбелязващи 46-годишнината от студентско въстание срещу гръцката военна диктатура, съобщава електронното издание на атинския ежедневник  Kathimerini . \r\nНад 20 000 души се включиха в традиционния поход от Националния технически университет в Атина, мястото на въстанието от 1973 г., до сградата на посолството на САЩ. \r\nПолицията твърди, че около 10 000 души са участвали в митинг на Комунистическа партия и още 1000 са се включили в демонстрация на бившата управляваща лява партия СИРИЗА. Бившият министър-председател Алексис Ципрас оглави марша на СИРИЗА, но напусна шествието по средата на планирания му маршрут. \r\nПолицията е арестувала 28 души при сблъсъци след похода, най-вече в квартал Екзархия близо до университета, и е задържала още 13 души. \r\nШестима души са били арестувани на покрив близо до площад Екзархия, оборудвани със самоделни бомби, противогази и ръкавици. Други двама са задържани в къща с апартаменти наблизо, където са намерени подобни предмети. \r\nТази година полицията бе категорична, че ожесточените сцени на сблъсъци от последните две години, няма да се повторят. Изглежда са успели, макар да се появиха съобщения за ранен полицай и дори един репортер, подчертават от редакцията.   \r\nМакар и кратки, сблъсъци с полицията имаше и в Солун, където групи младежи хвърляха самоделни бомби срещу правоохрaнителните органи и подпалиха няколко автомобила. \r\n \r\n*** \r\n  Въпреки че няколко месеца по-рано в Косово бяха върнати 110 души от конфликтните зони в Сирия, все още голям брой граждани на страната остават в близкоизточната страна, съобщава електронното издание на прищинския еждедневник  Zeri .  \r\nВ момента около 100 души от Косово са в зоните на конфликтите в Сирия и Ирак. От тях над 40 души са в редиците на терористични групировки като „Ислямска държава“ и „Джебхат ан Нусра“, разкриха представители на косовската полиция. \r\n„Въз основа на данните, получени от Дирекцията срещу тероризма, в момента в зоната на конфликта в Сирия и Ирак има около 100 души от Косово или поне с един косовар родител, докато над 40 се считат за членове на „Ислямска държава“ и „Джебхат ан Нусра“. \r\nСкендер Пертеши от Косовския център за изследвания на сигурността, поясни, че завърналите се бойци биват съдени от властите в Прищина и обикновено наказвани със затвор.  \r\n „Жените също са съдени заради участието си в пътуването на мъжете до Сирия и Ирак и остават са под домашен арест. Докато децата биват връщани в семействата им. Според възрастта им те ходят на детска градина, продължават училищното си образование или в някои случаи дори средно образование“, допълни Пертреши. \r\nПертеши подчертава, че реинтеграцията на завръщащите се е предизвикателство за косовските институции.„Никога в миналото не се е случвало албанците да пътуват в друга държава с религиозна причина, за първи път е, а тяхната реинтеграция изисква институционална и социална мобилизация. Освен това се изискват умения и знания, тъй това е много сложен проблем и институциите трябва да се ангажират с пълната им рехабилитация и реинтеграция в обществото“. \r\nПрез април тази година от Сирия в Косово се завърнаха 110 души, от тях 74 деца, 32 жени и четирима мъже, за които се подозира, че са били част от „Ислямска държава“. \r\n \r\n***", "date": "2019.11.18", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/11/18/2720530/vremenno-dvizhenieto-se-osashtestvyava-v-edna-lenta-pri-km-81-po-pat-i-6-pernik-daskalovo-v-posoka-sofiya-poradi-patnotransportno-proizshestvie.html", "text": "Временно движението се осъществява в една лента при км 81 по път I-6 Перник - Даскалово в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите е необходимо да карат внимателно със съобразена скорост и повишено внимание, като спазват указанията на „Пътна полиция“.", "date": "2019.11.18", "title": "Временно движението се осъществява в една лента при км 81 по път I-6 Перник - Даскалово в посока София поради пътнотранспортно произшествие"}
{"url": "http://www.focus-news.net/news/2019/11/18/2720532/ekipi-na-pss-sa-proveli-spasitelna-aktsiya-v-rayona-na-tsentralen-balkan.html", "text": "Екипи на ПСС са провели спасителна акция в района на Централен Балкан. Това съобщиха за   Агенция „Фокус“   от  Планинската спасителна служба (ПСС)  към Българския червен кръст (БЧК). Сигналът е получен през линията на 112 в 19.45 часа от 26-годишен мъж в района на връх Ботев. Той съобщава за негов приятел, който паднал в улей по пътя. Малко по-късно подаващият сигнал е достигнал връх Ботев в тежки метеорологични условия. Подслонил се е в туристическата спалня, където дава подробна информация и телефон за връзка с неговия приятел, който се оказва в добро състояние на самоход, слязъл е към пътеката за хижа „Рай“. Там е посрещнат от екипи на ПСС, които го придружават и транспортират към Калофер.  \r\nТеодора ПАВЛОВА", "date": "2019.11.18", "title": "Екипи на ПСС са провели спасителна акция в района на Централен Балкан"}
{"url": "http://www.focus-news.net/news/2019/11/18/2720531/sport-rezultati-ot-nba.html", "text": "Изиграха се 6 мача о редовния сезона на Националната баскетболна асоциация на САЩ и Канада. Резултати: \r\nМемфис - Денвър 114:131 \r\nСакраменто - Бостън 100:99 \r\nКливланд - Филаделфия 95:114 \r\nОрландо - Вашингтон 125:121 \r\nНю Орлиънс - Голдън Стейт 108:100 \r\nЛА Лейкърс - Атланта 122:101 \r\nНачело в Източната конференция са Бостън с 10 победи и 2 загуби, а на Запад води Лос Анджелис Лейкърс с 11 победи и 2 загуби.", "date": "2019.11.18", "title": "Спорт: Резултати от НБА"}
{"url": "http://www.focus-news.net/news/2019/11/18/2720536/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  „Зона Кюстендил” ще поставим акцент върху предстоящия празник – Въведение Богородично и отбелязвания на 21 ноември Ден на християнското семейство и на православната младеж. По този повод наш събеседник ще бъде Любляна Начева, теолог и експерт „Духовно развитие и работа с подрастващите\" към Община Кюстендил.  \r\nЩе ви срещнем и с преподавателя по „Религия” Ивелина Николова, с която ще говорим за същността на празника и за изучаването на християнските ценности в детските градини и училищата в Кюстендил.  \r\nВ предаването ще ви разкажем и за предстоящата месечна детска музейна работилница в града, в която малките посетители на Регионален исторически музей ще изработват цървули, научавайки за събитията около Сръбско-българската война. По темата ще чуем музейният експерт Мирослава Таскова.  \r\nДо 9 декември е срокът, в който желаещите деца и ученици имат възможност да се включат със свои творби в традиционния общински конкурс \"Коледа е, стават чудеса\". Повече по темата ще научим от директора на Обединен детски комплекс – Кюстендил Бойко Малинов.  \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.11.18", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/11/18/2720534/s-4-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е повишило нивото на Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 194 см, а температурата на водата 13.3 градуса. Днес ще преобладава облачно, в равнините и мъгливо време. На места в западните и южните райони ще превалява слаб дъжд. Преобладаващите максимални температури ще бъдат между 15° и 20°.", "date": "2019.11.18", "title": "С 4 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/11/18/2720528/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за   Агенция „Фокус“   от  Планинската спасителна служба (ПСС)  към Българския червен кръст (БЧК). Температурите са между 1 и 6 градуса, като на много места времето е мъгливо и духа силен до бурен вятър.  На места в планините вали и дъжд. \r\nИнформация за обстановката в планините може да намерите на  \r\nТелефоните на ПСС са: 02/ 9632000 и 088 1470 \r\nТеодора ПАВЛОВА", "date": "2019.11.18", "title": "ПСС: Лоши са условията за туризъм в планините"}
{"url": "http://www.focus-news.net/news/2019/11/18/2720535/oblastniyat-upravitel-na-plovdiv-dani-kanazireva-shte-initsiira-sreshta-mezhdu-institutsiite-za-namalyavane-na-patnotransportnite-proizshestviya-v-oblastta.html", "text": "Областният управител на Пловдив Дани Каназирева ще инициира среща, на която да бъдат набелязани мерки за намаляване на пътнотранспортните произшествия в областта. Това съобщиха за  Радио „Фокус“ - Пловдив  от пресцентъра на Областната администрация. На срещата, която ще бъде с участието на Областна дирекция „Полиция“, ще бъдат обсъдени подробно проблемите в Пловдив и областта, касаещи сигурността по пътищата. Според Дани Каназирева засиленият контрол и по-добрата координация между институциите са от първостепенно значение за по-голяма безопасност на пътищата на територията на Пловдив и областта. „Изключително важно е на основните пътни артерии в Пловдив да бъдат монтирани видеокамери, свързани с Центъра за видеонаблюдение с цел за незабавна реакция, както и монтиране на камери за контрол на скоростта на МПС. Поддържане на мобилни екипи, базирани на ключови места, които да реагират незабавно при нарушение на обществения ред“, посочи Дани Каназрева. Сред мерките за повишаване на безопасността на движението областният управител посочи по-добро осветление и изграждане на повдигнати пешеходни пътеки на всички рискови места. „Всяка година у нас загиват хиляди души, опитвайки се да пресекат неосветени кръстовища и пешеходни пътеки. Причината за тези трагедии е, че на подобни места маркировката липсва или пък е в много лошо състояние. Това ни прави първенци в най-мрачната статистика – България е на първо място в Европа по брой загинали именно на пешеходни пътеки. Проблем са и нерегламентираните гонки по широките булеварди, които от години тормозят гражданите, а решение все още няма“, заяви Дани Каназирева.  \r\nОбластният управител Дани Каназирева присъства на възпоминателната панихида, която беше отслужена от Пловдивския митрополит Николай в Митрополитския храм „Света Марина” по повод Световния ден за възпоминание на жертвите на катастрофи. На службата присъстваха председателят и секретарят на Областната комисия по безопасност на движението по пътищата на територията на област Пловдив – заместник областният управител Димитър Керин и Нъшан Деркалестаниан, заместник-директорът на ОДМВР – Пловдив комисар Димитър Събчев, заместник-кметовете по транспорта и обществения ред Тодор Чонов и Йордан Ставрев, началникът на отдел „Охранителна полиция” комисар Венелин Младенов, председателят на Националната транспортна камара инж. Койчо Русев, говорителя на Пътна полиция – инспектор Ботьо Гиргинов, представители на БЧК, държавни и общински институции и неправителствени организации в Пловдив и областта.  \r\nСлед приключване на ритуала, на пешеходната пътека до сградата на Областна администрация, областният управител Дани Каназирева, представители на Областната администрация и служители на ОДМВР – Пловдив, връчиха на участниците в движението листовки и брошури, свързани с пътната безопасност.  \r\nСред основните причини за възникване на транспортни злополуки от сектор „Пътна полиция“ отчитат движение с несъобразена скорост, отнемане на предимство, навлизане в насрещно движение, излизане извън пътното платно.  \r\nС резолюция на Генералната асамблея на ООН от 2005 г. всяка трета неделя от месец ноември се отбелязва Световният ден за възпоменание на жертвите при пътнотранспортни произшествия. На този ден отдаваме и дължимото към хората, които оказват помощ при пътни инциденти – пожарникари, полицаи, медици.", "date": "2019.11.18", "title": "Областният управител на Пловдив Дани Каназирева ще инициира среща между институциите за намаляване на пътнотранспортните произшествия в областта"}
{"url": "http://www.focus-news.net/news/2019/11/18/2720537/normalno-se-izvarshva-preminavaneto-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се задръствания или колони от автомобили. На границата с Република Северна Македония трафикът е обичайно натоварен на всички пунктове.  \r\nЛивия НИНОВA", "date": "2019.11.18", "title": "Нормално се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/11/18/2720542/dvama-nepalnoletni-sa-otkradnali-980-lv-ot-zhilishteto-na-vazrastna-zhena-ot-selo-asenovo-v-oblast-veliko-tarnovo.html", "text": "Двама непълнолетни са откраднали 980 лв. от жилището на възрастна жена от село Асеново. Служители на РУ – Стражица са разкрили кражбата, съобщават от  ОДМВР - Велико Търново.  В събота по обяд в управлението съдействие е потърсила 81-годишна жена от с. Асеново. Тя обяснила, че същата сутрин от жилището ѝ са били откраднати 980 лв. От проведените незабавни действия по разследването е установено, че извършители на деянието са две момчета на 10 и 14 години от същото село. Част от инкриминираната сума е установена и върната на собственика. По случая е образувана преписка, която е подготвена за доклад в прокуратурата, с мнение за налагане на възпитателни мерки.", "date": "2019.11.18", "title": "Двама непълнолетни са откраднали 980 лв. от жилището на възрастна жена от село Асеново в област Велико Търново"}
{"url": "http://www.focus-news.net/news/2019/11/18/2720541/zhilishtniyat-kvartal-dobrotitsa-i-mestnostta-lozyata-v-dobrich-sa-bez-vodopodavane.html", "text": "Жилищният квартал „Добротица“ и местността Лозята в Добрич, както и улиците „Осъм“ и „Хайдут Пейо“ 15А са без водоподаване, по информация на ВиК - Добрич, предаде кореспондент на  Радио „Фокус” – Варна .  \r\nВ областта също има населени места с нарушено водоснабдяване поради отстраняване на аварии: \r\n- община Добрич-селска - с. Смолница; \r\n- община Балчик - с. Соколово; \r\n- община Каварна - с. Топола и с. Поручик Чунчево; \r\n- община Тервел Помпена станция - Савово; \r\n- община Генерал Тошево - с. Вичево; \r\n- община Шабла - с. Горичане. \r\nЖулиета НИКОЛОВА", "date": "2019.11.18", "title": "Жилищният квартал „Добротица“ и местността Лозята в Добрич са без водоподаване"}
{"url": "http://www.focus-news.net/news/2019/11/18/2720538/el-pais-ispaniya-protsesat-sreshtu-kim-tora-slaga-nachalo-na-predizbornata-kampaniya-v-kataluniya.html", "text": "Процесът за неподчинение срещу председателя на Женералитата на Каталуния Ким Тора, който започва в рамките на деня, ще сложи началото на обратното отброяване до изборите в региона, пише испанският национален ежедневник  El Pais . \r\nОт редакцията подчертават, че е много вероятно Тора да получи присъда, която по-късно да бъде обжалвана във Върховния съд. Междувременно обаче парламентът в Барселона ще бъде разпуснат, а движението за независимост на Каталуния ще бъде разделено за дълго време.  \r\nПрокурорът по делото срещу Тора настоява той да бъде отстранен от публична длъжност за срок от 20 месеца и да бъде глобен със сума на стойност 30 000 евро за отказа му да премахне каталунското знаме от сградата на Женералитата. Обвинението е за неподчинение, като прокурърът твърди, че Тора е игнорирал многобройните предупреждения на Мадрид. Преди началото на процеса Тора поясни, че ще яви в съда, за да обвини „държавата в нарушаване на правата му“.  \r\nПо всяка вероятност присъдата срещу Тора ще означава и край на мандата му на поста председател на Женералитата на Каталуния. След това парламентът в Барселона ще трябва да избере негов наследник – процес, който освен като труден, мнозина анализатори описват дори като невъзможен с оглед разпределението на партиите в органа. \r\n \r\n Тереза Герова", "date": "2019.11.18", "title": "El Pais (Испания): Процесът срещу Ким Тора слага начало на предизборната кампания в Каталуния"}
{"url": "http://www.focus-news.net/news/2019/11/18/2720545/1010-detsa-ot-oblast-veliko-tarnovo-shte-poluchat-darzhavnata-pomosht-za-parvoklasnitsi.html", "text": "1010 деца от областта ще получат еднократна помощ за първи клас. Това съобщи за  Радио „Фокус“ - Велико Търново  Ивайло Деев от Регионална дирекция „Социално подпомагане”. Той уточни, че общият брой на подадените декларации е 1055. „Издадените заповеди за отпускане на целевата помощ са 989, а отказ са получили 61 молби. Най-много първокласници ще бъдат подпомогнати в община Велико Търново – 382, и в община Горна Оряховица – 157, а най-малко в община Сухиндол – 10 деца“, каза Ивайло Деев. \r\nТой посочи, че в сравнение с миналата година семействата, които ще бъдат подпомогнати в региона, са по-малко. По думите му това се дължи или на факта, че лицата не отговарят на условията за отпускане на помощ, или броят на заявленията тази година е бил по-малък. „За учебната 2018/2019 г. са изплатени 285 000 лв. на 1117 семейства за 1140 деца, докато за настоящата година одобрените за подпомагане първокласници със с 130 по-малко. От тази година бе прието еднократната помощ за първокласници да се изплаща на два пъти. Размерът на помощта остава 250 лв., като едната половина от сумата се превежда след влизане в сила на заповедта за отпускане от социалната дирекция, а другата част – в началото на втория учебен срок, ако детето продължава да посещава училище“, допълни Ивайло Деев. \r\nРени АТАНАСОВА", "date": "2019.11.18", "title": "1010 деца от област Велико Търново ще получат държавната помощ за първокласници"}
{"url": "http://www.focus-news.net/news/2019/11/18/2720543/pregled-na-osnovnite-temi-vav-varnenskiya-pechat.html", "text": "„През есента Най-много боледуват децата от 5 до 14 г.“, съобщава на първата си страница днес  вестник „Черно море“ . През есента най-често боледуват децата от 5-до 14-годишна възраст. Това показват последните данни от Регионалната здравна инспекция (РЗИ) във Варна. През миналата седмица 242-ма души са потърсили общопрактикуващия си лекар заради остри простудни инфекции, като от тях 73 са деца на възраст 5 – 14 г. На второ място с 62-ма заболели са младите хора от 15 до 29 г. „Мостове от спагети носят 13-килограмови тежести“, става ясно от публикация на втора страница. Мостове, направени от 500 г спагети, носят тежест от над 13 килограма, а със спагетен сферичен купол може да се проектира обсерватория, елемент от църква, модерен природонаучен музей, арт-галерия или дори стадион. Това показаха 6-те студентски и 13-те ученически отбора, които участваха в Международното състезание за креативни умения „Varna Spaghetti Engineering“. „Късноантична баня откриха археолози в центъра на града“, гласи заглавие на същата страница. Останки от късноантична баня намериха археолози в историческия център на Варна. Руините бяха открити миналата година при изкопни работи за строеж на нова сграда. Проучванията показаха, че откритата сграда е била ползвана като баня, съобщи за БТА зам. научният ръководител на разкопките Елена Мирчева от Археологическия музей. „До края на ноември ВМС чакат трети хеликоптер“, се посочва на трета страница в броя. До 6 декември се очаква да бъдат получени новите оферти от фирмите, кандидатствали за строителството на многофункционален патрулен кораб за ВМС. Това каза командирът на Военноморските сили контраадмирал Кирил Михайлов. Той допълни, че до края на ноември военният ни флот ще се сдобие и с трети хеликоптер.", "date": "2019.11.18", "title": "Преглед на основните теми във варненския печат"}
{"url": "http://www.focus-news.net/news/2019/11/18/2720533/georgi-svilenski-bsp-pokazva-rast-na-svoyata-podkrepa-prez-poslednite-godini.html", "text": "Две седмици след местните избори, когато вече имаме всички числа, оценката, която даде Националният съвет на кампанията и на резултатите от изборите, е добра, но се оценява като недостатъчен броят на избраните кметове и общински съветници. Това каза Георги Свиленски, зам.-председател на ПГ \"БСП за България\" и член на Изпълнителното бюро на НС на БСП пред БНТ, съобщиха от пресцентъра на  БСП . „Действително, ние бяхме поставили по-висока цел за брой на общинските съветници. Фактите и аргументите бяха добре обосновани от предизборния щаб, направи се един сериозен доклад\", добави Свиленски. Той отчете, че в партията е имало  мобилизация и желание за промяна в държавата, но и също така е имало фактори, които са пречили това да се случи - купуване на гласове, заплашване на избиратели и кандидати, включване пряко на МВР в изборния процес и в самата кампания. \"За всичко това има подадени сигнали и в прокуратурата, и в местните полицейски управления. На някои места обжалваме изборните резултати\", каза Свиленски. \r\nГеорги Свиленски отбеляза, че докато пред медиите отделни хора са искали оставката на ръководството, такова искане е нямало на пленума. \"Тези искания за оставки са само за пред медиите на колеги, които само обикалят студиата. Въпросът за оставките беше поставен единствено от т.нар. алтернативен анализ на 21 члена на НС, който беше отхвърлен с 86 гласа на 20. Т.е. няма никаква подкрепа за тези оставки\", каза още по темата Свиленски. \r\nТой отчете, че БСП в три поредни години показва ръст на своята подкрепа. Такъв е случаят на последните парламентарни избори, когато партията увеличава два пъти броя на народните представители, на европейските избори печели 1 евродепутат повече и на  местните избори - 4 областни града повече. \"Как г-н Станишев си представя рязкото завръщане на БСП? Г-н Станишев беше председател на партията и може би трябваше да покаже как се прави това\", коментира още Свиленски. \r\nТой категорично отхвърли тезата, че БСП е авторитарна партия- Националният съвет е заседавал 8 часа и са се изказали над 33 души, членове на НС, включително голяма част от вътрешната опозиция.  \r\nГеорги Свиленски коментира и алтернативния бюджет на БСП, който бе обсъден и приет на пленума: \"Предлагаме пакет от мерки, които да подобрят жизненото положение на българските граждани с повишение на доходите, преизчисляване на пенсиите, повече пари за здравеопазване и с приоритетите, които сме заложили във \"Визия за България\".", "date": "2019.11.18", "title": "Георги Свиленски: БСП показва ръст на своята подкрепа през последните години"}
{"url": "http://www.focus-news.net/news/2019/11/18/2720547/slabo-zemetresenie-e-registrirano-rano-tazi-sutrin-mezhdu-pernik-i-dupnitsa.html", "text": "Слабо земетресение е регистрирано рано тази сутрин между Перник и Дупница. Това съобщиха от пресцентъра на  Областна администрация - Перник .  \r\nПо данни на Националния институт по геофизика, геодезия и география (НИГГГ) към БАН, тази сутрин в 06.49 часа българско време е регистрирано земетресение с епицентър на окoло 35 км. в югозападна посока от град София на територията на страната (между градовете Дупница и Перник). \r\nЗеметресението е с магнитуд 2.5 по скалата на Рихтер и не е усетено на територията на страната. \r\nНяма данни за жертви и нанесени материални щети.", "date": "2019.11.18", "title": "Слабо земетресение е регистрирано рано тази сутрин между Перник и Дупница"}
{"url": "http://www.focus-news.net/news/2019/11/18/2720539/kampaniya-za-sabirane-na-stari-gumi-akumulatori-i-baterii-se-provezhda-v-plovdiv.html", "text": "Кампания за събиране на стари гуми, акумулатори и батерии се провежда в Пловдив. Това съобщиха за  Радио „Фокус“ – Пловдив  от Общината. Кампанията е по повод Европейската седмица за намаляване на отпадъците – 18 – 22 ноември. Гражданите могат безвъзмездно да предават излезли от употреба гуми, негодни за употреба батерии и акумулатори и отработени масла на специализираната площадка на ул. „Георги Бенев“, за времето от 09.00 до 17.00 часа. Освен по време на кампанията тези и други опасни отпадъци от домакинствата могат да бъдат предавани на площадката за безвъзмездно предаване на разделно събрани отпадъци от домакинствата, която се намира в базата на ОП „Чистота“ на ул. „Даме Груев“ 64А всеки ден от 8.30 до 17.00 часа. \r\nВъв връзка с изискванията за сезонна смяна на гумите, лицата, които пускат на пазара такъв продукт, са длъжни да осигурят възможност за приемане на излезли от употреба гуми в местата на продажбата и на смяната им, без крайните потребители да дължат заплащане. Това означава, че гражданите имат възможността при закупуване на нови гуми или при сезонната им смяна, напълно безплатно да оставят старите при съответния търговец или сервиз. \r\nЗабранено е депонирането на цели и нарязани стари гуми, както и изоставянето, нерегламентираното изхвърляне или друга форма на неконтролирано обезвреждане. Гражданите, които изхвърлят старите автомобилни гуми на непозволени места, също следва да бъдат санкционирани, като глобата е от 300 до 1000 лв., а за нерегламентирано изгаряне или друга форма на нерегламентирано третиране – от 2000 до 5000 лв.  При повторно нарушение санкцията е в двоен размер. \r\nВ случай на злонамерено запалване на стари гуми, гражданите могат да подават сигнали на тел. 6111 – Пловдивски общински инспекторат или в Районните полицейски управления.", "date": "2019.11.18", "title": "Кампания за събиране на стари гуми, акумулатори и батерии се провежда в Пловдив"}
{"url": "http://www.focus-news.net/news/2019/11/18/2720546/zabraneno-e-preminavaneto-na-mps-nad-10-tona-po-patya-zlatni-pyasatsi-kranevo-v-oblast-varna.html", "text": "Забранено е преминаването на моторни превозни средства с маса над 10 тона по пътя Варна – Кранево, предаде репортер на  Радио „Фокус“ – Варна . Става въпрос за участъка при 83-тия километър. По информация на Агенция „Пътна инфраструктура“ обходният маршрут е през селата Кичево и Оброчище. Движението по път III-2008 Девня – Езерово се осъществява в една лента. Причината е, че от км 0 до км 16+900 се извършват ремонтни дейности на асфалтовата настилка. Участъкът е сигнализиран с пътни знаци. \r\nДиана СТОЕВА", "date": "2019.11.18", "title": "Забранено е преминаването на МПС над 10 тона по пътя Златни пясъци – Кранево в област Варна"}
{"url": "http://www.focus-news.net/news/2019/11/18/2720548/na-gkpp-dunav-most-shte-se-sastoi-brifing-vav-vrazka-s-ustanoveno-golyamo-kolichestvo-narkotichni-veshtestva.html", "text": "От 11.00 часа на „Дунав мост“ – Русе заместник-главният прокурор Иван Гешев, главният секретар на МВР Ивайло Иванов и Георги Костов, директор на Агенция „Митници“ ще даде брифинг във връзка с установено голямо количество наркотични вещества. Това съобщиха от пресцентъра на  Прокуратура на Република България .", "date": "2019.11.18", "title": "На ГКПП „Дунав мост“ ще се състои брифинг във връзка с установено голямо количество наркотични вещества"}
{"url": "http://www.focus-news.net/news/2019/11/18/2720540/izvarshva-se-rehabilitatsiya-na-patya-avtomagistrala-struma-lozenitsa.html", "text": "Извършва се рехабилитация на пътя автомагистрала „Струма“ – Лозеница от км 0 до км 10+754. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването е ограничено за всички моторни превозни средства и ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. Трафикът по основните пътни направления – автомагистрала „Струма“, главен път Е-79 и второкласен път Симитли – Гоце Делчев е нормално натоварен. През изминалата нощ не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир. Пътните настилки са предимно мокри и хлъзгави.  \r\nЛивия НИНОВА", "date": "2019.11.18", "title": "Извършва се рехабилитация на пътя автомагистрала „Струма“ – Лозеница"}
{"url": "http://www.focus-news.net/news/2019/11/18/2720549/der-spiegel-germanskoto-mvnr-otchita-znachitelni-podobreniya-v-sistemite-za-zdraveopazvane-na-balgariya-i-rumaniya.html", "text": "Министерството на външните работи на ФРГ публикува карта на държавите, в които има повишен риск за здравето и живота на германските туристи. Изданието  Der Spiegel  представя кратко обобщение на съветите на външнополитическото ведомство в Берлин, като отбелязва, че голяма част от инцидентите, взети предвид при изготвянето на картата, не са необичайни. Но все пак се случват по-често в определени региони на света. \r\nВ доклада също са споменати България и Румъния. За двете държави се споменава във връзка със системите им за здравеопазване. . „В източноевропейските страни като България и Румъния наблюдаваме бавно, но стабилно подобрение през последните 10-15 години“, става ясно от изготвения текст.  \r\nОтбелязва се, че в Румъния има умерено или слабо обслужвани от медици региони. Но за сметка на това авторите са впечатлени от организацията в столицата Букурещ. „Линейките подават информация до университетските болници, така че главният лекар знае пациенти с какви проблеми ще пристигнат в клиниката в следващите 20 минути и може да организира съответния персонал\", обясняват от редакцията, като същевременно допълват: „Това е рядкост дори в Германия“.  \r\n \r\n Тереза Герова", "date": "2019.11.18", "title": "Der Spiegel: Германското МВнР отчита „значителни подобрения“ в системите за здравеопазване на България и Румъния"}
{"url": "http://www.focus-news.net/news/2019/11/18/2720550/osporeni-sa-resheniyata-na-oik-dupnitsa-za-izbor-na-kmet-i-na-obshtinski-savetnitsi-v-grada.html", "text": "Оспорени са решенията на ОИК – Дупница за избор на кмет и на общински съветници в града. Това съобщиха за  Радио „Фокус” – Кюстендил  от Административен съд – Кюстендил. Заседанията по делата са насрочени от 11.00 часа и 13.00 часа. Първото дело е образувано по жалба на Първан Дангов, в качеството му на кандидат за кмет на Община Дупница, издигнат от Коалиция „БСП за България“, срещу решение на Общинска избирателна комисия - Дупница, с което на втори тур е обявен за избран за кмет на Община Дупница Методи Чимев, издигнат от ПП ГЕРБ. В жалбата са изложени възражения за незаконосъобразност на решението поради допуснати съществени нарушения на изборното законодателство, неспазване на установената форма, противоречия с материалноправните разпоредби и несъответствие с целта на закона.  \r\nВторото дело е по жалби на кандидати за общински съветници от различни листи на политически партии и местни коалиции. Те оспорват решението на Общинска избирателна комисия – Дупница, с което е определен резултатът от избора на общински съветници в Община Дупница от проведените на 27 октомври местни избори. Съдът служебно е констатирал, че по идентични с настоящата жалба са образувани и съединени други три административни дела. \r\nВенцеслав ИЛЧЕВ", "date": "2019.11.18", "title": "Оспорени са решенията на ОИК – Дупница за избор на кмет и на общински съветници в града"}
{"url": "http://www.focus-news.net/news/2019/11/18/2720552/new-europe-kak-mozhesh-da-imash-politicheska-ili-geopoliticheska-komisiya-bez-da-imash-polititsi.html", "text": "Председателят на ЕК искаше „политическа“ Комисия и и в този смисъл, въпреки строгостта на „системата“ на Комисията, той постигна известен напредък. Новият председател Урсула фон дер Лайен е още по-амбициозна. Тя иска „геополитическа“ Комисия. Браво! Как обаче можете да имате политическа или геополитическа комисия, когато нямате политици, пише неназован „вътрешен човек в ЕС“ за базираното в Брюксел електронно издание  New Europe . Материалът е представен без редакторска намеса. \r\nВ действителност в Европейската комисия имате само 27 политици, идващи от 27 различни държави, които говорят 24 различни езика, като всички идват от различни политически партии, които не се познават. \r\nДвадесет и седем политици, усъвършенствана версия на кръстоносците на Лармата Бранкалеоне, ръководена не от Виторио Гасман, а от фон дер Лайен, която смята, с големи очаквания, че ще управлява геополитическа комисия. \r\nВъпросът е как? Наистина, как можете да превърнете излязла от контрол самовъзпроизвеждаща се административна машина от 25 хиляди напълно отдадени войници за тяхната Европа в геополитическа структура под политически контрол без други средства, освен 27-те кръстоносци на L'armata Brancaleone? \r\nНапомняне - Германия настояваше броят на комисарите да бъде по-малък от броя на държавите-членки. \r\nЕто защо ръководителят на Европейската служба за външна дейност (ЕВСД), макар че формално е вице-председател на Комисията, формално не се счита за комисар. \r\nАко Фон дер Лайен иска нейният кръстоносен поход да завоюва политически Европейския проект, вместо един, тя трябва да поиска от страните-членки да посочват за комисари на базата на населението по десет политици, като те ще бъдат назначени за комисари, заместник-комисари, ръководители на агенции, генерални директори и други. \r\nЕдва тогава новият председател ще има легитимна и логична претенция да обяви съществуването на „геополитическа Комисия“. \r\n \r\nПревод и редакция:", "date": "2019.11.18", "title": "New Europe: Как можеш да имаш политическа или геополитическа Комисия, без да имаш политици"}
{"url": "http://www.focus-news.net/news/2019/11/18/2720551/sitel-makedoniya-loshoto-vreme-na-balkanite-vyatar-ot-120-kmch-i-poveche-ot-2-500-malnii-v-istriya.html", "text": "За пореден ден по цялото Адриатическо крайбрежие на Хърватия е в сила червен предупредителен код за лошо време, предава скопската телевизия  „Сител“ . \r\nБурята, която удари региона, дойде от юг със силни ветрове, достигащи до 120 км/ч и стана причина за образуването на вълни с височина до пет метра. Поради тази причина някои фериботни линии, свързващи например Сплит с близките острови, остават прекъснати. Освен това са нарушени и н някои линии, свързващи Риека, Задар и Дубровник с островите в околноститите им. \r\nСъобщава се, че на полуостров Истрия са регистрирани повече от 2 500 мълнии – явление, което е по-типично за летния сезон, отколкото за есента.  \r\n \r\n Тереза Герова", "date": "2019.11.18", "title": "„Сител“ (Македония): Лошото време на Балканите – вятър от 120 км/ч и повече от 2 500 мълнии в Истрия"}
{"url": "http://www.focus-news.net/news/2019/11/18/2720555/v-stolitsata-shte-se-provede-preskonferentsiya-posvetena-na-25-iya-ezhegoden-blagotvoritelen-bazar-na-mezhdunaroden-zhenski-klub-sofiya.html", "text": "В града ще се проведе пресконференция, посветена на 25-ия Ежегоден благотворителен базар на Международен женски клуб - София. Това съобщиха  организаторите . Събитието ще се състои на 19 ноември от 10.30 часа в Международен център – УниКредит Булбанк на ул. „Аксаков“ 8. На събитието ще бъде обсъдено как над 50 държави от цял свят се обединяват около една обща цел – да подкрепят стотици значими каузи. Повече информация ще бъде представена от Албена Джоунс, президент на Международен женски клуб - София. Тя ще разкаже и какви ще бъдат акцентите в тазгодишното издание на базара.", "date": "2019.11.18", "title": "В столицата ще се проведе пресконференция, посветена на 25-ия Ежегоден благотворителен базар на Международен женски клуб - София"}
{"url": "http://www.focus-news.net/news/2019/11/18/2720557/politseyski-avtomobil-e-goryal-v-grad-lom-nyama-postradali.html", "text": "Полицейски автомобил е горял в град Лом, няма пострадали. Това съобщиха от  ОДМВР - Монтана . Сигналът за пожара е подаден на 17 ноември 2019 г. около 02.00 часа. Съобщено е, че на ул. „Дунавска“ в Лом при изпълнение на служебните задължения в спрян за престой служебен лек автомобил „Опел Астра“, собственост на ОДМВР - Монтана, е възникнал пожар. В автомобила са били двама младши автоконтрольори от РУ - Лом, които са загасили пожара. Служителите не са пострадали. На място е пристигнал и екип на РСПБЗН - Лом, извършен е оглед от дежурна оперативна група от следовател на ОСлО - Монтана, с участие на специалист от РДПБЗН - Монтана. Причините за възникване на пожара и стойността на нанесената щета е в процес на изясняване. По случая е образувано следствено дело.", "date": "2019.11.18", "title": "Полицейски автомобил е горял в град Лом, няма пострадали"}
{"url": "http://www.focus-news.net/news/2019/11/18/2720544/politico-anegret-kramp-karenbauer-obvini-makron-che-iska-da-zameni-nato.html", "text": "Министърът на отбраната на Германия и вероятен наследник на Ангела Меркел на поста канцлер Анегрет Крамп-Каренбауер, известна също като АКК, се дистанцира от скорошните критики на френския президент Еманюел Макрон към НАТО, като заяви, че лидерът на Франция иска да замести Алианса, докато Берлин иска да го усили, пише европейската редакция на  Politico . \r\nПо-рано този месец Макрон заяви, че НАТО преживява „мозъчна смърт“ и в тази връзка Европа трябва да помисли за собствената си отбрана, тъй като стратегическото сътрудничество между САЩ и Европейския съюз вече не работи. \r\nВ интервю за Welt, публикувано в неделя, Крамп-Каренбауер заяви, че Германия е съгласна, че трябва да има по-голямо европейско сътрудничество в областта на политиката за сигурност, но Париж има различни виждания от Берлин. \r\n„Когато Франция говори за повече европейско сътрудничество в областта на отбраната, те говорят за стратегическа автономия. Французите търсят силно европейско сътрудничество, за да заменят НАТО“, каза Крамп-Каренбауер и добави, че тя, от друга страна, е по-загрижена за „способността за действие“. \r\n„Моята позиция е, че всяко укрепване на европейската отбрана също укрепва европейския стълб на НАТО“, подчерта АКК. \r\nПо нейните думи, „Франция има военна култура, различна от тази на Германия“. \r\n„Това е отразено в последните предложения на нейния президент. Но Германия също има своите интереси“, каза АКК, като подчерта важността както на партньорството на Берлин с Франция, така и на интеграцията му в НАТО. \r\nКоментарите на Крамп-Каренбауер идват преди конференцията на ХДС, по време на която членовете ще обсъдят позицията си дали да изключат китайския гигант за телекомуникационно оборудване Huawei от внедряването на 5G в Германия. Привържениците на изключването на Huawei се страхуват от евентуален китайски шпионаж, което компанията отхвърля, а Меркел изключи тоталното отхвърляне на отделни компании. \r\nКрамп-Каренбауер заяви, че Huawei трябва да бъде изключена, ако не отговаря на стандартите за безопасност, определени от правителството. \r\n„Правителството определи, че трябва да има определени стандарти за безопасност, които се използват за проверка на това, коя компания може да участва... остава въпросът дали Huawei отговаря на тези стандарти за безопасност. Ако това не е така, Huawei трябва да бъде изключен“, обясни АКК. \r\n \r\nПревод и редакция:", "date": "2019.11.18", "title": "Politico: Анегрет Крамп-Каренбауер обвини Макрон, че иска да замени НАТО"}
{"url": "http://www.focus-news.net/news/2019/11/18/2720553/d-r-emanuil-naydenov-umbal-sv-ivan-rilski-mozhe-da-se-kazhe-che-obogatihme-svetovniya-opit-v-meditsinata.html", "text": "Може да се каже, че българските медици са обогатили световния опит в медицината. Това каза за сутрешния блок „Добро утро, България“ на Радио „Фокус“  неврохирургът  д-р Емануил Найденов от УМБАЛ  „Св. Иван Рилски“  във връзка със сложната операция по отстраняването на над 1-килограмов тумор от мозъка на 41-годишен пациент, която екип от лечебното заведение извърши. По думите му иноваторството у нас е продиктувано от ситуацията на финансова оскъдица и липса на разбиране, в която се налага да работят българските лекари. Фактът, че се появява пациент с еднокилограмов тумор говори ясно за проблемите в цялата система, каза още той. Туморът на пациента се е развивал в продължение на около 10 години. Възможно е било лечението да започне много по-рано, каза още той и добави, че ако заболяването бъде хванато в ранен стадии, възможността за пълно излекуване е реална. Състоянието на пациента продължава да се следи активно, обясни Найденов. „В момента състоянието не е достатъчно стабилно за да бъдем спокойно, макар че нещата се развиват добре. Ранните усложнения бяха профилактирани и преодолени. Възможно е възникването на късни такива, на които също може да се реагира. В рамките на около шест месеца състоянието на пациента ще е в по-близко наблюдение. Мине ли една година може да бъде обявено, че състоянието му е под контрол“, допълни той. Емануил Найденов коментира още, че съвременната медицина добре познава причината за образуване на такива тумори, но не познава състояния, в които заболяването е толкова напреднало.  \r\nВиктория МЕСРОБОВИЧ-КУВЕНДЖИЕВА", "date": "2019.11.18", "title": "Д-р Емануил Найденов, УМБАЛ \"Св. Иван Рилски\": Може да се каже, че обогатихме световния опит в медицината"}
{"url": "http://www.focus-news.net/news/2019/11/18/2720558/rts-sarbiya-izpisaha-vuchich-ot-bolnitsata-toy-se-chuvstva-po-dobre.html", "text": "Здравословното състояние на сръбския президент Александър Вучич се е подобрило и той е изписан от болницата след неколкодневно лечение във Военно-медицинската академия (ВМА) в Белград, съобщава  РТС . \r\nПреди това сръбският лидер обяви, че в понеделник ще се завърне към работните си задължения. Той бе приет в болница заради проблеми със сърцето.  \r\nВ неделя министърът на здравеопазването на Сърбия Златибор Лончар заяви, че Вучич има хронични проблеми със сърцето и в петък състоянието му се е влошило и той се е обърнал към лекарите.  \r\nСлед приемането му във ВМА е преценено, че животът на държавния глава е застрашен. \r\n \r\nПревод и редакция:", "date": "2019.11.18", "title": "РТС (Сърбия): Изписаха Вучич от болницата, той се чувства по-добре"}
{"url": "http://www.focus-news.net/news/2019/11/18/2720559/sport-maradona-mozhe-da-napusne-himnasiya-la-plata.html", "text": "Старши треньорът на Химнасия Диего Марадона може да напусне клуба. Това се дължи на факта, че Габриел Пелегрино няма да се бори за нов мандат като президент. Марадона го подкрепи и даде да се разбере, че ще преосмисли бъдещето си в клуба, ако настоящият шеф не остане на поста си. Пелегрино обаче реши да не се кандидатира за избори при никакви обстоятелства. Химнасия с 10 точки заема 22-ро място в класирането на шампионата на Аржентина. В последните пет мача има три победи.", "date": "2019.11.18", "title": "Спорт: Марадона може да напусне Химнасия Ла Плата"}
{"url": "http://www.focus-news.net/news/2019/11/18/2720556/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "*** \r\n  Министерството на външните работи на ФРГ публикува карта на държавите, в които има повишен риск за здравето и живота на германските туристи. Изданието  Der Spiegel  представя кратко обобщение на съветите на външнополитическото ведомство в Берлин, като отбелязва, че голяма част от инцидентите, взети предвид при изготвянето на картата, не са необичайни. Но все пак се случват по-често в определени региони на света. \r\nВ доклада също са споменати България и Румъния. За двете държави се споменава във връзка със системите им за здравеопазване. . „В източноевропейските страни като България и Румъния наблюдаваме бавно, но стабилно подобрение през последните 10-15 години“, става ясно от изготвения текст.  \r\nОтбелязва се, че в Румъния има умерено или слабо обслужвани от медици региони. Но за сметка на това авторите са впечатлени от организацията в столицата Букурещ. „Линейките подават информация до университетските болници, така че главният лекар знае пациенти с какви проблеми ще пристигнат в клиниката в следващите 20 минути и може да организира съответния персонал\", обясняват от редакцията, като същевременно допълват: „Това е рядкост дори в Германия“. \r\n \r\n*** \r\n Председателят на ЕК искаше „политическа“ Комисия и и в този смисъл, въпреки строгостта на „системата“ на Комисията, той постигна известен напредък. Новият председател Урсула фон дер Лайен е още по-амбициозна. Тя иска „геополитическа“ Комисия. Браво! Как обаче можете да имате политическа или геополитическа комисия, когато нямате политици, пише неназован „вътрешен човек в ЕС“ за базираното в Брюксел електронно издание  New Europe . Материалът е представен без редакторска намеса. \r\nВ действителност в Европейската комисия имате само 27 политици, идващи от 27 различни държави, които говорят 24 различни езика, като всички идват от различни политически партии, които не се познават. \r\nДвадесет и седем политици, усъвършенствана версия на кръстоносците на Лармата Бранкалеоне, ръководена не от Виторио Гасман, а от фон дер Лайен, която смята, с големи очаквания, че ще управлява геополитическа комисия. \r\nВъпросът е как? Наистина, как можете да превърнете излязла от контрол самовъзпроизвеждаща се административна машина от 25 хиляди напълно отдадени войници за тяхната Европа в геополитическа структура под политически контрол без други средства, освен 27-те кръстоносци на L'armata Brancaleone? \r\nНапомняне - Германия настояваше броят на комисарите да бъде по-малък от броя на държавите-членки. \r\nЕто защо ръководителят на Европейската служба за външна дейност (ЕВСД), макар че формално е вице-председател на Комисията, формално не се счита за комисар. \r\nАко Фон дер Лайен иска нейният кръстоносен поход да завоюва политически Европейския проект, вместо един, тя трябва да поиска от страните-членки да посочват за комисари на базата на населението по десет политици, като те ще бъдат назначени за комисари, заместник-комисари, ръководители на агенции, генерални директори и други. \r\nЕдва тогава новият председател ще има легитимна и логична претенция да обяви съществуването на „геополитическа Комисия“. \r\n \r\n*** \r\n  Процесът за неподчинение срещу председателя на Женералитата на Каталуния Ким Тора, който започва в рамките на деня, ще сложи началото на обратното отброяване до изборите в региона, пише испанският национален ежедневник  El Pais . \r\nОт редакцията подчертават, че е много вероятно Тора да получи присъда, която по-късно да бъде обжалвана във Върховния съд. Междувременно обаче парламентът в Барселона ще бъде разпуснат, а движението за независимост на Каталуния ще бъде разделено за дълго време.  \r\nПрокурорът по делото срещу Тора настоява той да бъде отстранен от публична длъжност за срок от 20 месеца и да бъде глобен със сума на стойност 30 000 евро за отказа му да премахне каталунското знаме от сградата на Женералитата. Обвинението е за неподчинение, като прокурърът твърди, че Тора е игнорирал многобройните предупреждения на Мадрид. Преди началото на процеса Тора поясни, че ще яви в съда, за да обвини „държавата в нарушаване на правата му“.  \r\nПо всяка вероятност присъдата срещу Тора ще означава и край на мандата му на поста председател на Женералитата на Каталуния. След това парламентът в Барселона ще трябва да избере негов наследник – процес, който освен като труден, мнозина анализатори описват дори като невъзможен с оглед разпределението на партиите в органа. \r\n \r\n*** \r\n Министърът на отбраната на Германия и вероятен наследник на Ангела Меркел на поста канцлер Анегрет Крамп-Каренбауер, известна също като АКК, се дистанцира от скорошните критики на френския президент Еманюел Макрон към НАТО, като заяви, че лидерът на Франция иска да замести Алианса, докато Берлин иска да го усили, пише европейската редакция на  Politico . \r\nПо-рано този месец Макрон заяви, че НАТО преживява „мозъчна смърт“ и в тази връзка Европа трябва да помисли за собствената си отбрана, тъй като стратегическото сътрудничество между САЩ и Европейския съюз вече не работи. \r\nВ интервю за Welt, публикувано в неделя, Крамп-Каренбауер заяви, че Германия е съгласна, че трябва да има по-голямо европейско сътрудничество в областта на политиката за сигурност, но Париж има различни виждания от Берлин. \r\n„Когато Франция говори за повече европейско сътрудничество в областта на отбраната, те говорят за стратегическа автономия. Французите търсят силно европейско сътрудничество, за да заменят НАТО“, каза Крамп-Каренбауер и добави, че тя, от друга страна, е по-загрижена за „способността за действие“. \r\n„Моята позиция е, че всяко укрепване на европейската отбрана също укрепва европейския стълб на НАТО“, подчерта АКК. \r\nПо нейните думи, „Франция има военна култура, различна от тази на Германия“. \r\n„Това е отразено в последните предложения на нейния президент. Но Германия също има своите интереси“, каза АКК, като подчерта важността както на партньорството на Берлин с Франция, така и на интеграцията му в НАТО. \r\nКоментарите на Крамп-Каренбауер идват преди конференцията на ХДС, по време на която членовете ще обсъдят позицията си дали да изключат китайския гигант за телекомуникационно оборудване Huawei от внедряването на 5G в Германия. Привържениците на изключването на Huawei се страхуват от евентуален китайски шпионаж, което компанията отхвърля, а Меркел изключи тоталното отхвърляне на отделни компании. \r\nКрамп-Каренбауер заяви, че Huawei трябва да бъде изключена, ако не отговаря на стандартите за безопасност, определени от правителството. \r\n„Правителството определи, че трябва да има определени стандарти за безопасност, които се използват за проверка на това, коя компания може да участва... остава въпросът дали Huawei отговаря на тези стандарти за безопасност. Ако това не е така, Huawei трябва да бъде изключен“, обясни АКК. \r\n \r\n***", "date": "2019.11.18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/11/18/2720561/chetirima-dushi-sa-postradali-pri-katastrofa-v-prohoda-petrohan-v-rayona-na-selo-barziya.html", "text": "Четирима души са пострадали при катастрофа в прохода Петрохан в района на село Бързия. Това съобщиха от  ОДМВР - Монтана . Сигналът за инцидента е подаден на 17 ноември 2019 г. около 14.35 часа. Катастрофата е станала на път II-81 над село Бързия в прохода Петрохан в посока от гр. Монтана към гр. София. 58-годишен водач при управление на лекия си автомобил „Опел Астра\" на хоризонтален път с надлъжен наклон при изкачване и суха пътна настилка безпричинно навлиза в лентата за насрещно движение, където се сблъсква челно с движещия се срещу него лек автомобил „БМВ 320 Д\", управляван от 30-годишен водач. В резултат на инцидента са ранени двамата водачи и двама пътници от лекия автомобил „БМВ 320Д\" – мъж на 27 г. и 53-годишна жена. На двамата водачи е извършена проба за употреба на алкохол, които са отрицателни. На място е извършен оглед на местопроизшествието от служители на РУ - Берковица. По случая е образувано досъдебно производство.", "date": "2019.11.18", "title": "Четирима души са пострадали при катастрофа в прохода Петрохан в района на село Бързия"}
{"url": "http://www.focus-news.net/news/2019/11/18/2720554/pencho-milkov-sled-mestnite-izbori-vizhdame-polozhitelna-promyana-v-otnoshenieto-kam-bsp.html", "text": "„Участвал съм във всички видове избори от 2002 г. насам - от член на СИК до кандидат за общински съветник, народен представител и кмет на община Русе. Познавам вкуса на победата и на загубата. След изминалите избори определено можем да говорим за положителна тенденция за промяна на отношението към БСП. Този тренд се обърна след президентските избори“. Това каза кметът на Русе Пенчо Милков по време на заседанието на НС на БСП, съобщиха от пресцентъра на  партията . Той коментира, че БСП трябва да играе обединителна роля в ляво, което е направено в Русе и добави, че принципът на единение е този, който е спечелил изборите в общината. „На тези избори станахме и свидетели на брутални манипулации сред българите. В различни фирми плащаха допълнително пари към заплатите срещу снимани бюлетини. А големият брой недействителни бюлетини при нас е заради хората, които са снимали бюлетината си и след това са я направили недействителна, защото имат самоуважение“, коментира още Пенчо Милков. Той добави, че компетентността е вторият принцип, който е спечелил изборите в Русе. „В кампанията показахме какво е прозрачност, ще го покажа и в управлението на общината. Всеки ден отговарям на стотици съобщения в социалните мрежи, а като народен представител ден по ден правех отчет какво съм свършил и ще продължа да го правя като кмет“, обяви Милков. Той заяви, че почтеността също е част от успеха на изборите в Русе. „Това означава не просто да не си корумпиран, а да живееш на основата на няколко принципа като личност, на която човек може да има доверие“, уточни кметът на Общината. \r\nПенчо Милков каза още, че хората вече са достатъчно наясно, че ГЕРБ установява държавна командна машина. „Те налагат модел в провинцията - всичко се следи, всичко се знае и ние трябва да обясняваме на хората, че социалистите са тези, които носят свободата и възможността да си различен и да гласуваш, ако желаеш. Хората, които стоят срещу нас, са матрицата и на това, че ги изобличих също се дължи моята победа. Ние сме модерни и борците за свобода и трябва да го покажем“, заключи Пенчо Милков.  \r\n„В Перник срещу нас играха двама от най-богатите българи, с цяла гвардия от бизнесмени около тях, целият репресивен апарат и цялата машина на държавата. Още преди да се кандидатирам много хора ме питаха защо си го причинявам и защо не ходя да се спазаря с търговци на гласове и бизнесмени. Не го направих и показахме, че с една премерена и изключително евтина кампания можем да победим това чудовище“, коментира кметът на Перник Станислав Владимиров. Той добави, че в Перник БСП е  направила изключително енергична кампания. „Всеки ден изминавахме поне по 15 километра сред хората и успяхме да преборим парите. В доклада на НПЩ много правилно е казано, че ние имаме шансове в големите градове, защото там можем с политически инструменти да победим неполитическите. Нужно ни е обаче малко повече самочувствие, защото често обичаме сами да си създаваме изключително токсична среда“, каза още кметът на Перник. Станислав Владимиров заяви, че социалистите трябва да вземат пример от всички добри практики, които са развити в отминалите местни избори, но и да оценят къде са сбъркали. „Предстои ни предконгресен период и се надявам всеки един от нас да оцени колко е бил полезен за развитието на партията. Чух, че не трябва да се прави механично обновление, но ако подкрепим онези млади хора, които влязоха в парламента и тепърва влизат в местната власт, много скоро БСП ще може да бере плодовете на успеха“, заяви Владимиров. Станислав Владимиров бе категоричен, че разумът и искреността ще надделеят и че ръководството на партията е способно да направи добра вътрешнопартийна предизборна кампания, да даде шанс на нови ръководители и да подкрепи утвърдилите се.", "date": "2019.11.18", "title": "Пенчо Милков: След местните избори виждаме положителна промяна в отношението към БСП"}
{"url": "http://www.focus-news.net/news/2019/11/18/2720565/550-litra-dizelovo-gorivo-sa-otkradnati-ot-tovaren-avtomobil-parkiran-na-paten-vazel-zelen-dol-v-oblast-blagoevgrad.html", "text": "550 литра дизелово гориво са откраднати от товарен автомобил, паркиран на пътен възел „Зелен дол“. Това съобщиха от  ОДМВР – Благоевград . Сигналът е подаден в 01 РУ - Благоевград. Съобщено е за извършена за времето от 22.00 часа на 15 ноември до 08.00 часа на 16 ноември кражба на около 550 литра дизелово гориво от товарен автомобил „Ман“, паркиран в района на пътен възел „Зелен дол“. По случая е образувано досъдебно производство.", "date": "2019.11.18", "title": "550 литра дизелово гориво са откраднати от товарен автомобил, паркиран на пътен възел „Зелен дол“ в област Благоевград"}
{"url": "http://www.focus-news.net/news/2019/11/18/2720560/koha-ditore-kosovo-parizh-iska-po-strogi-kriterii-za-integratsiya-na-balkanite-v-es.html", "text": "Франция е предложила нов подход от страна на Европейския съюз, основан на политическата мъдрост и по-сурови критерии за членството на страните от Западните Балкани, включително за Косово, съобщава електронното издание на прищинския ежедневник  Koha Ditore . \r\nОт редакцията твърдят, че разполагат с копие на неофициален документ, който включва четири критерия за отваряне на европейската перспектива на Западните Балкани. Преразглеждането на подхода е оправдан с факта, че реформите, предприети от балканските страни, са били твърде бавно реализирани.  \r\nДокументът на пет страници предвижда наказателни мерки и дори пълно спиране на преговорите в случаите, в които страна-кандидат напълно или частично не изпълни задълженията си. В текста не се предвижда никакъв график за това кога Западните Балкани може да се присъединят към европейското семейство. \r\nВъз основа на насоките в документа, Париж призова съответните институции да определят новия път на отношенията между ЕС и Западните Балкани до януари 2020 г. \r\nКореспондентът на вестника в Брюксел Августин Пальокай коментира документа в становище. Според него на целта на Франция е да забави процеса на разширяване. „С това предложение Франция хвърли топката към новата Европейска комисия… Въпреки че няма основни промени в  предложението, идеята на Франция е допълнително да забави и без това мудния процес на разширяване“, твърди Пальокай. \r\n \r\n Тереза Герова", "date": "2019.11.18", "title": "Koha Ditore (Косово): Париж иска по-строги критерии за интеграция на Балканите в ЕС"}
{"url": "http://www.focus-news.net/news/2019/11/18/2720568/regnum-broyat-na-ruskite-turisti-v-balgariya-pada-za-treta-poredna-godina.html", "text": "Броят на руските туристи в България пада за трета поредна година, предава информационната агенция  Regnum . \r\nСпоред руската гранична служба от януари 2019 г. насам руснаците са направили 309,1 хил. туристически пътувания до България, което е с 12% по-малко в сравнение с миналата година. \r\nПрез 2015 г. България беше петата страна по популярност сред руските туристи, но през настоящата година падна на 12-то място. Експертите в бранша смятат, че това се дължи на факта, че сезон 2019 г. беше изключително слаб поради редица фактори. Първо, високата цена на еврото през зимата направи пътуванията до България по-малко достъпни. За сметка на това курса на турската лира „издърпа“ част от туристическия поток.  \r\nАгенцията подчертава, че ситуацията се е влошила още повече през лятото, когато туристи от Русия са решили да прекарат ваканцията си в България, виждайки нови изгодни оферти от туроператори. Те обаче не успяха да се възползват от предложенията, защото поради песимистичните прогнози за сезона туристическите компании оптимизираха разходите си и свалиха офертите. \r\n \r\n Тереза Герова", "date": "2019.11.18", "title": "Regnum: Броят на руските туристи в България пада за трета поредна година"}
{"url": "http://www.focus-news.net/news/2019/11/18/2720563/35-godishen-mazh-e-zadarzhan-za-palezh-na-sgrada-izpolzvana-za-zhp-spirka-v-selo-novo-botevo-v-oblast-dobrich.html", "text": "35-годишен мъж е задържан за палеж на сграда, използвана за жп спирка в село Ново Ботево. Това съобщиха от  ОДМВР - Добрич . Сигналът за пожара е подаден на 17 май около 8.30 часа. На място е установено, че се касае за палеж, вследствие на който са унищожени, около 150 кв. м покривна конструкция и мебели. От проведените незабавни ОИМ и ПСД е установен извършителя на деянието. С полицейска мярка за срок от 24 часа е задържан 35-годишен мъж от град Варна, известен на МВР. Той е привлечен в качеството му на обвиняем с мярка „подписка”. Работата по случая продължава.", "date": "2019.11.18", "title": "35-годишен мъж е задържан за палеж на сграда, използвана за жп спирка в село Ново Ботево в област Добрич"}
{"url": "http://www.focus-news.net/news/2019/11/18/2720562/dvama-mazhe-sa-izvarshvali-nezakonen-dobiv-na-stroitelni-materiali-ot-rechnoto-leglo-na-reka-struma-v-zemlishteto-na-selo-mikrevo.html", "text": "От полицейски служители на РУ - Сандански около 16.30 часа на 15 ноевмври са установени двама мъже на възраст 67 и 28 години и двамата от село Струмяни, които без предоставена концесия за добив са извършвали добив на строителни материали (пясък) от речното легло на река Струма в землището на село Микрево. Това съобщиха от  ОДМВР – Благоевград.   За дейността си лицата са използвали товарен автомобил и багер. За случая е уведомена РП - Сандански. Образувано е досъдебно производство.", "date": "2019.11.18", "title": "Двама мъже са извършвали незаконен добив на строителни материали от речното легло на река Струма в землището на село Микрево"}
{"url": "http://www.focus-news.net/news/2019/11/18/2720564/vazstanoveno-e-dvizhenieto-po-pat-i-1-montana-vratsa-v-uchastaka-trifonovo-sumer.html", "text": "Възстановено е движението по път I-1 Монтана - Враца в участъка Трифоново - Сумер. Това съобщиха от пресцентъра на  Агенция „Пътна инфраструктура“ .", "date": "2019.11.18", "title": "Възстановено е движението по път I-1 Монтана - Враца в участъка Трифоново - Сумер"}
{"url": "http://www.focus-news.net/news/2019/11/18/2720567/evdokiya-asenova-bsp-s-noviya-byudzhet-upravlyavashtite-predlagat-ot-sashtoto-po-mnogo-bez-nikakvi-reformi.html", "text": "„Един от приоритетите ми в Народното събрание ще е образованието. Влизам в момент, в който сме в бюджетна процедура. На вчерашния пленум се приеха алтернативни предложения към бюджета. Например - един учебник от 1-ви до 12-ти клас, както и фонд, който да се учреди за образованието в чужбина на наши студенти“. Това каза Евдокия Асенова, депутат от ПГ на „БСП за България\", пред БСТВ, съобщиха от пресцентъра на  БСП . Тя коментира изборите в Радомир. „Направихме много позитивна и модерна кампания. Имаше настроение за промяна в общината, но за съжаление хората, които подкрепиха статуквото, се оказаха по-мотивирани да излязат да гласуват\", посочи Асенова. Тя цитира проучване, според което над 70% от българите не вярват, че изборите са честни и справедливи. Асенова отчита голям натиск на тези избори - властови, финансов, корпоративен. \"Всъщност ние загубихме изборите в община Радомир от селата. Изразявам своето съмнение, че хората там имаха възможност напълно свободно да изберат за кого да гласуват, тъй като зависимостта от кмета и кметския наместник е много голяма\", каза още тя. \r\nСпоред нея ситуацията с водоснабдяването в Перник е доказателство за безотговорно отношение на всички нива - от бившия кмет на община Перник, през областната управа до министъра на регионалното развитие. Асенова отбелязва, че сегашният кмет Станислав Владимиров още преди няколко месеца е поставил този въпрос в Народното събрание, където е алармирал, че нивото на водата в язовир \"Студена\" драматично спада. Въпреки проявената безотговорност на предишната управа на община Перник, Евдокия Асенова е убедена, че Станислав Владимиров ще се справи успешно с кризата с водата. \r\nСпоред Асенова с новия бюджет  управляващите  предлагат от същото по много без никакви реформи в различните секторни политики. Народният представител заяви, че парламентарната група на БСП  ще подкрепи заложените увеличения на учителските заплати, но според нея само това не е достатъчно. \"Остава принципът на финансиране \"парите следват ученика\" без да се отчита какво е качеството на образованието. Децата ни стават все по-първично неграмотни и за това не са виновни учителите. Проблемът е системен\", коментира още Евдокия Асенова.", "date": "2019.11.18", "title": "Евдокия Асенова, БСП: С новия бюджет управляващите предлагат от същото по много без никакви реформи"}
{"url": "http://www.focus-news.net/news/2019/11/18/2720570/propadnala-e-chast-ot-novoizgradena-ulitsa-v-kv-asparuhovo-vav-varna.html", "text": "Пропаднала е част от новоизградена улица във варненския кв. „Аспарухово“, предаде репортер на  Радио „Фокус“ – Варна  . Броени дни, след като улица „Стара Загора“ зад училище „Любен Каравелов“ бе ремонтирана и преасфалтирана, се отвори голяма дупка непосредствено зад пасарелката. Дълги години улицата бе в лошо състояние и ремонтът бе наложителен, предвид факта, че се намира в непосредствена близост до училището.  \r\nВъзмутени граждани заявиха, че това е неприемливо, предвид факта, че дейностите по ремонтиране на проблемния участък са завършили съвсем наскоро.  \r\nДесислава ВАСИЛЕВА", "date": "2019.11.18", "title": "Пропаднала е част от новоизградена улица в кв. „Аспарухово“ във Варна"}
{"url": "http://www.focus-news.net/news/2019/11/18/2720573/vazstanoveno-e-dvizhenieto-pri-km-81-po-pat-i-6-pernik-daskalovo-v-posoka-sofiya.html", "text": "Възстановено е движението при км 81 по път I-6 Перник - Даскалово в посока София. Това съобщиха от пресцентъра на  Агенция „Пътна инфраструктура“ .", "date": "2019.11.18", "title": "Възстановено е движението при км 81 по път I-6 Перник - Даскалово в посока София"}
{"url": "http://www.focus-news.net/news/2019/11/18/2720575/80-000-kasa-tsigari-bez-banderol-sa-izzeti-pri-spetsializirana-politseyska-aktsiya-v-sliven.html", "text": "80 000 къса цигари без бандерол са иззети при специализирана полицейска акция в Сливен. Това съобщиха от  ОДМВР - Сливен . Контрабандната стока е иззета при акция по противодействие на престъпления против данъчната система от Икономическа полиция в Сливен. На 17 ноември са предприети действия по установяване на лица, занимаващи се с незаконна търговия с тютюневи изделия. Полицейските служители спират лек автомобил „Тойота“, управляван от 44-годишен мъж от град София. В хода на извършените процесуално-следствени действия в автомобила са намерени и иззети 80 000 цигари, без акцизен бандерол, от марката „Williams\". Водачът е отведен в РУ - Сливен и задържан за 24 часа. Работата по случая продължава. Образувано е досъдебно производство.  \r\nОперациите по установяване на лица, занимаващи се с незаконна търговия с тютюневи изделия на територията на ОДМВР - Сливен продължават.", "date": "2019.11.18", "title": "80 000 къса цигари без бандерол са иззети при специализирана полицейска акция в Сливен"}
{"url": "http://www.focus-news.net/news/2019/11/18/2720574/reuters-kitay-prizova-sasht-da-sprat-da-pokazvat-muskuli-v-yuzhnokitaysko-more.html", "text": "Китай призова САЩ да спрат да демонстрират военна сила в Южнокитайско море и да избягват да добавят „нови въпросителни“ около Тайван по време на разговорите на високо равнище, които показаха, че напрежението между двете сили остава високо, предава  Reuters . \r\nЗабележките на китайския министър на отбраната Вей Фенге към американския министър на отбраната Марк Еспер, разпространени от китайски говорител, дойдоха само две седмици, след като висш служител на Белия дом осъди китайското „сплашване“ в натоварения воден път. \r\nДойде и ден, след като Еспер публично обвини Пекин, че „все по-често прибягва до принуда и сплашване за постигане на стратегическите си цели“ в региона. \r\nПо време на разговорите при затворени врати в кулоарите на сбирка на министрите на отбраната в Банкок, Вей призова Еспер да „спре да демонстрира мускули в Южнокитайско море и да не провокира и ескалира напрежението в Южнокитайско море“, заяви говорителят У Цян. \r\nКитай претендира за почти всички богати на въглеводороди води в Южнокитайско море, където е създал военни аванпостове на изкуствени острови. Бруней, Малайзия, Филипините, Тайван и Виетнам също имат претенции към части от морето. \r\nСАЩ обвиняват Китай, че милитаризира Южнокитайско море и се опитва да сплаши съседите от Азия, които може би искат да експлоатират запаси от нефт и газ на стойност трилиони долари. \r\nВоенноморските сили на САЩ редовно ядосват Китай като провеждат така наречените „операции за свобода на навигацията“, преминавайки в близост до заетите от Пекин острови в региона. \r\nПопитан какво конкретно иска Китай от САЩ, Вей заяви, че американците трябва да спрат операциите в региона и добави: „Призоваваме САЩ да спрат да се намесват в Южнокитайско море и да спрат военните провокации в Южнокитайско море“. \r\n \r\nПревод и редакция:", "date": "2019.11.18", "title": "Reuters: Китай призова САЩ да „спрат да показват мускули“ в Южнокитайско море"}
{"url": "http://www.focus-news.net/news/2019/11/18/2720571/stotitsi-domakinstva-vav-varna-ostavat-bez-vodopodavane-zaradi-avarii.html", "text": "Стотици домакинства във Варна ще бъдат без водоподаване заради аварии. Това съобщиха за  Радио „Фокус“ – Варна  от дружеството „Водоснабдяване и канализация“ в града. До около 14.00 часа вода няма да има в района около ул. „Новгород“. Смущения във водоподаването са възможни и в долната зона на квартал „Виница“ и местност Малко Ю. Очаква се проблемът да бъде отстранен до около 17.00 часа. До около 14.00 часа вода няма да имат абонатите в част от квартал „Владиславово“ в района над ул. „Антон Франгя“, както и в района около улица „Индрижишка Кръстева“. Днес вода няма да има до около 15.00 часа и в Западна промишлена зона. До 16.00 часа с нарушения във водоподаването ще бъде районът между бул. „Сливница“, бул. „Владислав Варненчик“, улиците „Отец Паисий и „Дрин“. \r\nДиана СТОЕВА", "date": "2019.11.18", "title": "Стотици домакинства във Варна остават без водоподаване заради аварии"}
{"url": "http://www.focus-news.net/news/2019/11/18/2720576/chetiri-sela-ot-oblast-plovdiv-sa-s-narusheno-vodopodavane-zaradi-avarii.html", "text": "Жителите на четири села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са селата Тюркмен, Дъбене, Болярци и Тополово. Не е посочен краен срок за отстраняването на проблемите по водоснабдителната мрежа в четирите населени места. \r\nС нарушено водоподаване днес са също живущите в кварталите „Гонда вода“ и „Изток“ в град Асеновград, както и абонатите в района на улиците „Капитан Райчо“, „Варна“, „Георги Икономов“, „Балатон“ и „Св. св. Кирил и Методий“ в град Пловдив. \r\nТони МИХАЙЛОВ", "date": "2019.11.18", "title": "Четири села от област Пловдив са с нарушено водоподаване заради аварии"}
{"url": "http://www.focus-news.net/news/2019/11/18/2720569/s-cherven-amerikanki-dab-e-obogatena-aleyata-v-gradski-park-sveti-georgi-posvetena-na-imeniti-lichnosti-svarzani-s-dobrudzha.html", "text": "С червен американки дъб е обогатена алеята в Градски парк „Свети Георги“, посветена на именити личности, свързани с Добруджа и културния облик на страната ни, предаде кореспондент на  Радио „Фокус” – Варна . Три са вече засадените дръвчета в тази алея. Едното е в чест на голямата българска поетеса Дора Габе, родена в добруджанското село Дъбовик. Другото дръвче възпоменава Адриана Будевска, родена в Добрич, считана за един от основоположниците на професионалния театър в България. Третото дърво бе засадено преди дни от кметския екип д-р Емилия Баева, Елка Димова, Росица Йорданова и Ася Кръчмарова в чест на Анастас Петров. През 2019 г. отбелязваме 120 години от рождението на основателя на българския балет Анастас Петров, роден на 1 октомври 1899 г. в Добрич. В града след няколкогодишно прекъсване отново се провежда Националната среща на младите балетни изпълнители „Анастас Петров“. Началото на културното събитие е положено през 1982 година. Всяка среща е едно вдъхновено съревнование, което призовава младите творци да изявят най-доброто от своя талант.  \r\nГрадският парк „Свети Георги“ в Добрич е една от забележителностите на Добрич, парк с над 100-годишна история. Началото е поставено през далечната 1867 година. Белидието (Градският общински съвет) на 14 000-ия градец Хаджи-оглу Пазарджик (днес Добрич) избира място в махалата „Карабоклука“ и като засажда първите дървета и прокарва алеи, поставя началото на днешния парк „Св. Георги“. Посетителите му целогодишно имат възможност да се полюбуват на разнообразна декоративна дървесна растителност. От 1999 година старата градина на градския парк е обявена за паметник на културата и градинско парковото изкуство. \r\nЖулиета НИКОЛОВА", "date": "2019.11.18", "title": "С червен американки дъб е обогатена алеята в Градски парк „Свети Георги“, посветена на именити личности, свързани с Добруджа"}
{"url": "http://www.focus-news.net/news/2019/11/18/2720577/sputnik-londonskiyat-sad-shte-provede-izslushvane-za-ekstraditsiyata-na-dzhulian-asanzh-v-sasht.html", "text": "Уестминстърският магистратски съд в Лондон ще проведе заседание по делото за екстрадиция на основателя на „УикиЛийкс“ Джулиан Асанж, съобщава информационната агенция  Sputnik . \r\nСпоред решението на съда, Асанж ще може да участва в заседанието чрез видеоканал от затвора в Белмарш, където е задържан, поради здравословните си проблеми.  \r\nАсанж бе отведен в затвора през април, след като бе принудително изведен от еквадорското посолство в Лондон, където живееше няколко години. Оттогава основателят на „УикиЛийкс“ е държан в ареста, докато чака изслушванията относно екстрадицията му в САЩ. \r\nВ момента се провеждат съдебни заседания, за да се реши дали Асанж да бъде екстрадират в Швеция или САЩ. Първата страна повдига обвинения за сексуални посегателства срещу него, докато в последната той е издирван за шпионаж и може да осъден до 175 години затвор.", "date": "2019.11.18", "title": "Sputnik: Лондонският съд ще проведе изслушване за екстрадицията на Джулиан Асанж в САЩ"}
{"url": "http://www.focus-news.net/news/2019/11/18/2720578/protesten-flashmob-pod-nadslov-da-spasim-pravosadieto-ot-oligarhiyata-shte-se-provede-vav-varna.html", "text": "Протестен флашмоб под надслов „Да спасим Правосъдието от олигархията!“ ще се проведе от 18.00 часа във Варна, предаде репортер на  Радио „Фокус“ – Варна  . Сборният пункт на събитието е пред Съдебната палата на площад „Независимост“, а организатори са Гражданко сдружение „БОЕЦ“ и Национална гражданска инициатива „Правосъдие за всеки“. \r\nФлашмобът е протест срещу избора на Иван Гешев за главен прокурор и същевременно е израз на подкрепа към президента, който наложи вето. \r\nОрганизаторите подканват всички свободни граждани, граждански организации, представители на политически партии, които не подкрепят скандалния избор на Иван Гешев за главен прокурор и мислят, че с него се посяга на държавността, демокрацията и правовата държава, да дойдат в понеделник пред Съдебната палата Варна, за да изразят протеста и позицията си. \r\n„Президентът има нужда от подкрепа за действията си - той е държавен глава, а не деловоден щемпел на превзетия от олигархията Висш съдебен съвет, нека усети, че гражданите са зад него\", призовават още организаторите на протеста. \r\nДесислава ВАСИЛЕВА", "date": "2019.11.18", "title": "Протестен флашмоб под надслов „Да спасим Правосъдието от олигархията!“ ще се проведе във Варна"}
{"url": "http://www.focus-news.net/news/2019/11/18/2720579/52-dushi-sa-zaginali-pri-katastrofi-v-plovdivska-oblast-ot-nachaloto-na-godinata.html", "text": "52 души са загинали при катастрофи в Пловдивска област от началото на годината до 15 ноември. Това съобщиха за  Радио „Фокус“ – Пловдив  от Областната дирекция на МВР. През отчетения период са регистрирани общо 734 пътни произшествия с 952 ранени. В сравнение с миналата година, катастрофите с травматизъм са с 92 по-малко. Намаление има и при жертвите – с 16, както и при ранените – със 109.  \r\nСред основните причини за възникване на транспортни злополуки от сектор „Пътна полиция“ се отчитат движение с несъобразена скорост, отнемане на предимство, навлизане в насрещно движение и излизане извън пътното платно. \r\nС резолюция на Генералната асамблея на ООН от 2005 г. всяка трета неделя от месец ноември се отбелязва Световният ден за възпоменание на жертвите при пътнотранспортни произшествия. На този ден се отдава и дължимото към хората, които оказват помощ при пътни инциденти – полицаи, пожарникари, медици. По традиция в митрополитски храм „Света Марина” в Пловдив се отслужва панихида за душите и вечен покой на загиналите при катастрофи.", "date": "2019.11.18", "title": "52 души са загинали при катастрофи в Пловдивска област от началото на годината"}
{"url": "http://www.focus-news.net/news/2019/11/18/2720581/politsiyata-razsledva-ubiystvo-na-kuche-v-selo-elhovets-v-oblast-smolyan.html", "text": "Полицията разследва убийство на куче в село Елховец. Това съобщиха от  ОДМВР - Смолян . На 16 ноември 2019 г. в РУ - Мадан е започнато бързо производство срещу 39-годишен мъж с инициали Х.М. за това, че на същата дата около 11.00 часа в село Елховец в близост до частна къща №51, е проявил жестокост към куче от породата питбул, собственост на 23-годишна жена от с. Елховец, като го е прострелял в областта на главата със законно притежавана ловна пушка. Местопроизшествието е посетено от дежурна оперативна група при РУ - Мадан. Извършен е оглед и е образувано бързо производство. 39-годишният мъж е задържан за срок от 24 часа.", "date": "2019.11.18", "title": "Полицията разследва убийство на куче в село Елховец в област Смолян"}
{"url": "http://www.focus-news.net/news/2019/11/18/2720584/tihomir-yanakiev-kmet-na-sozopol-s-izklyuchitelna-podkrepa-ot-rakovodstvoto-na-bsp-preborihme-gerb-v-sozopol.html", "text": "„12 години в Созопол се борим с една шайка, която през последните 8 години се беше маскирала като ГЕРБ. Ние успяхме и трябва да подчертаем, че успяхме с изключителната подкрепа от ръководството на партията. Кирил Добрев беше 24 часа на разположение и никой не може да го отрече. Благодаря на Деница Златева, която присъстваше на откриването на моята кампания, на Атанас Зафиров и на всички, които ни помагаха”. Това заяви кметът на Созопол Тихомир Янакиев по време на пленума на БСП на „Позитано 20”, съобщиха от пресцентъра на  БСП .  \r\nНовоизбраният кмет разказа, че майка му е на 80 години, всеки ден чете \"Дума\" и го пита какво става в ръководството, дали се карат, дали са се обединили. „Аз й обяснявам, че това е демокрацията и винаги ще има спорове. Най-важното е, че когато вървим напред, трябва да сме единни и обединени, и всичко,  което решим да се изпълнява и показва пред хората. Трудностите са много и можем да ги преодолеем и да побеждаваме, ако искаме и имаме силата да го направим”, заключи Янакиев.", "date": "2019.11.18", "title": "Тихомир Янакиев, кмет на Созопол: С изключителна подкрепа от ръководството на БСП преборихме ГЕРБ в Созопол"}
{"url": "http://www.focus-news.net/news/2019/11/18/2720586/obnovyavat-se-alei-v-grobishtniya-park-na-dobrich.html", "text": "103 474 лв. са предвидени в общинския бюджет за обновяване на Гробищния парк в Добрич за тази година, предаде кореспондент на  Радио „Фокус” – Варна . Средствата, залегнали в Капиталовата програма, са основно за благоустрояване на алейната мрежа в новата обособена част на Гробищния парк. Терените в тази зона са закупени след решение на Общинския съвет, като към настоящия момент общата площ на Гробищния парк е малко над 300 дка. Започнало е асфалтиране на алеите, които се намират между наскоро обособените парцели. Обновяването на по-голяма част от алеите ще осигури по-добро придвижване на гражданите, които се грижат за гробовете на своите близки. Гробищният парк работи без почивен ден. Сметопочистването, окосяването и поддържането на площите към прилежащите парцели се извършва по утвърден график. През последните години са извършени ремонти на двете зали за възпоменания, подменена е дограмата, обновен е тоалетният възел към залата и е освежен вътрешният интериор. Въведен е безплатен вътрешно-гробищен транспорт в почивни и празнични дни и е осигурено видеонаблюдение на възлови места.  \r\nОбщина Добрич отправя апел към гражданите, които посещават Гробищния парк, да проявят разбиране по време на ремонтните дейности по асфалтиране, с цел безпрепятствена работа на фирмата изпълнител. След приключване на дейностите по благоустрояване засегнатите терени ще бъдат почистени и приведени в добър вид. \r\nЖулиета НИКОЛОВА", "date": "2019.11.18", "title": "Обновяват се алеи в Гробищния парк на Добрич"}
{"url": "http://www.focus-news.net/news/2019/11/18/2720572/tass-ruski-i-turski-voyski-zapochnaha-osmi-po-red-savmesten-patrul.html", "text": "Руската военна полиция и турската армия провеждат осмия съвместен патрул в северозападната част на Сирия. Това се посочва в изявление на Министерството на отбраната на Руската федерация, предава  TACC .  \r\n„На 18 ноември осмият съвместен патрул на руската военна полиция и турските въоръжени сили започна работа в граничната зона, разположена на няколко километра северно от Кобани. Наблюдението от въздуха се извършва от хеликоптери на руските военновъздушни сили\", се казва в съобщението. \r\nСъвместно патрулиране се извършва по трасето, което започва от митническия пункт на Айлишар. \r\nПатрулът включва осем единици военна техника - бронираните машини „Тигър“ и „Тайфун“ на руската военна полиция, и бронетанкови машини на турската гранична служба, както и около 50 военнослужещи от двете държави. \r\n„Мониторингът на ситуацията по маршрута на движение на колоната в реално време се осигурява безпилотен летателен апарат „Орлан-10\" на руската военна полиция\", се казва още в текста. \r\nНа 9 октомври Анкара обяви, че ще проведе операция „Извор на мира“ в Северна Сирия с цел създаване на буферна зона там. Той трябва да се превърне в защитен колан за турската граница. На 22 октомври Русия и Турция подписаха меморандум за разбирателство по 10 точки, по-специално относно влизането на части на руската военна полиция и сирийската гранична служба от сирийската страна на границата с Турция извън турската зона на зоната за сигурност. Те ще улеснят изтеглянето на кюрдските войски и техните оръжия на 30 км от сирийско-турската граница. \r\n \r\n . \r\n \r\n Тереза Герова", "date": "2019.11.18", "title": "ТАСС: Руски и турски войски започнаха осми по ред съвместен патрул"}
{"url": "http://www.focus-news.net/news/2019/11/18/2720585/lilyana-lazarova-logopedichen-tsentar-varna-nyama-bum-na-detsata-s-ezikovi-i-govorni-narusheniya-v-grada.html", "text": "Няма бум на децата с езикови и говорни нарушения във Варна. Това съобщи Лиляна Лазарова, директор на Логопедичния център в града, предаде репортер на  Радио „Фокус“ – Варна  . Лазарова посочи, че 3855 деца и 6313 ученици са обхванати в изследване на състоянието на речта в града, като скринингът е извършен в края на месец септември. Той включва децата в трета и четвърта група в детските градини, подготвителните групи и първи клас, при които е изследвана устната реч, както и учениците във втори и трети клас, при които се обследва и писмената реч. „Резултатите показват, че няма сериозно увеличаване на броя на децата с нарушения в речта“, допълни още специалистът.   \r\n43 кабинета са разкрити към Логопедичния център във Варна. В тях работят 29 специалисти, които за една учебна година извършват средно около 2000 консултации. 827 деца и ученици са приети за работа през учебната 2019/2020 година. Нов кабинет предстои да започне работа в детска градина „Славейче“, отчете още Лазаров \r\nДесислава ВАСИЛЕВА", "date": "2019.11.18", "title": "Лиляна Лазарова, Логопедичен център - Варна: Няма бум на децата с езикови и говорни нарушения в града"}
{"url": "http://www.focus-news.net/news/2019/11/18/2720587/rzi-pazardzhik-nyama-otkloneniya-v-kachestvoto-na-piteynata-voda-v-oblastta.html", "text": "РЗИ извърши изследване за качеството на питейната вода в областта, съобщиха за  Радио „Фокус” – Пазарджик  от Здравната инспекция. Пробите са взети в периода от 1 до 15 ноември от 13 населени места в региона. От тях няма такива, които да не отговарят на Наредба №9 от 16 март 2001 г. за качеството на водата, предназначена за питейно-битови цели.  \r\nОт РЗИ уточняват, че е въведен режим на водоснабдяване в с. Медени поляни за часовете от 09.00 до 17.30 часа, който продължава. След приключването му здравните инспектори ще бъдат уведомени допълнително. Изследвани са и 5 проби от минерални водоизточници, при които също не са открити отклонения от нормативните изисквания. \r\nВаня НИКОЛОВА", "date": "2019.11.18", "title": "РЗИ - Пазарджик: Няма отклонения в качеството на питейната вода в областта"}
{"url": "http://www.focus-news.net/news/2019/11/18/2720583/bloomberg-turtsiya-mozhe-da-zakupi-oshte-s-400-ot-rusiya.html", "text": "Турция обмисля да закупи допълнителен брой зенитно-ракетни системи С-400 от Русия, които вече предизвикаха гнева на администрацията на американския президент Доналд Тръмп. Това съобщи директорът на Федералната служба за военно-техническо сътрудничество Дмитрий Шугаев, предава  Bloomberg . \r\nМосква също е готова да достави изтребители Су-35 на Турция – информация, която Анкара все още не е коментирала официално. \r\nСлед като Турция получи първите системи С-400 от Русия, САЩ обявиха възможността да наложат санкции срещу Анкара. Вашингтон прекрати участието на страната в програмата за производството на изтребители F-35. \r\nНа среща миналата седмица с Тръмп турският президент Реджеп Тайип Ердоган изключи възможността да се откаже от вече придобитите системи С-400. Той обясни това с факта, че Турция зависи от доставките на руски газ и получава приходи от руски туристи. \r\n \r\n . \r\n \r\n Тереза Герова", "date": "2019.11.18", "title": "Bloomberg: Турция може да закупи още С-400 от Русия"}
{"url": "http://www.focus-news.net/news/2019/11/18/2720590/vavezhdat-promeni-v-marshruta-na-avtobusna-liniya-13-vav-varna.html", "text": "Промени в маршрута на автобусна линия с №13 във Варна влизат в сила от днес. Това съобщиха за  Радио „Фокус“ – Варна  от дружеството „Градски транспорт“. Причината за промените са планирани ремонтни дейности на ВиК дружеството за периода до 18.00 часа на 20 ноември на ул. „Дубровник“. В участъка от ул. „Железни врата“ до ул. „Студентска“ автобусна линия 13 няма да обслужва спирки: „Бл. 22“, „Нов корпус на ИУ“, „Железни врата“. Автобусите в посока жп гарата ще преминават по ул. „Дубровник“, ул. „Студентска“ и по маршрута си. \r\nДиана СТОЕВА", "date": "2019.11.18", "title": "Въвеждат промени в маршрута на автобусна линия №13 във Варна"}
{"url": "http://www.focus-news.net/news/2019/11/18/2720591/n-tv-germaniya-polsha-obmislya-zabrana-na-chasovete-po-seksualno-obrazovanie-v-uchilishtata.html", "text": "Правителството на Полша обмисля въвеждането на забрана на часовете по сексуално образование в училищата, за да предпази децата от „сексуално развращение“, предава германският телевизионен канал  N-tv . \r\nВ мнoжество градове на Полша гражданите вече организираха протести срещу законопроекта, а сега на помощ им се притича и Европейският съюз, коментира телевизията.  \r\nЕвропейският парламент призова за оттегляне на законодателна инициатива за криминализиране на сексуалното образование в училищата. Депутатите гласуваха с голямо мнозинство в Брюксел за резолюция, призоваваща полския парламент да се въздържи от приемането на закона. Липсата на сексуално образование прави подрастващите по-уязвими на сексуална експлоатация и насилие, се казва в текста. \r\nСпоред полската законодателна инициатива учителите, които преподават сексуално образование в училищата, трябва да бъдат наказвани с до три години затвор. Планираната промяна на закона беше инициирана и предварително формулирана от Съюз на противниците на абортите, който е посветен на „защитата на децата и юношите от сексуална поквареност“. Плановете за реформи се подкрепят от консервативната партия „Право и справедливост“, която спечели абсолютно мнозинство на парламентарните избори през октомври. \r\nОще в средата на октомври хиляди поляци във Варшава и други градове излязоха на улиците за протест срещу промените. Върховният съд на страната стигна до предварителното заключение, че законопроектът в сегашния му вид не е съвместим с образователната мисия на училищата.  \r\n \r\n Тереза Герова", "date": "2019.11.18", "title": "N-tv (Германия): Полша обмисля забрана на часовете по сексуално образование в училищата"}
{"url": "http://www.focus-news.net/news/2019/11/18/2720593/tass-v-yuzhna-koreya-se-provedoha-demonstratsii-s-iskane-da-se-spre-izdrazhkata-na-amerikanskite-voyski-v-stranata.html", "text": "В понеделник в столицата на Република Корея се състояха няколко демонстрации срещу исканията на САЩ за многократно увеличаване на издръжката на американските войски в страната. Както съобщава телевизионният канал YTN, акциите са се провели около сградата на Института за отбранителни изследвания, където в понеделник ще се проведе поредния кръг от преговорите по тази тема между представителите на двете страни, предава  ТАСС . \r\n Демонстранти от 50 неправителствени организации, както и конфедерация на профсъюзите призоваха правителството на републиката да замрази плащанията и да започне преговори за съкращаване или пълно изтегляне от страната на 28-хилядния военен контингент на САЩ. Ораторите също така подчертаха, че Вашингтон се опитва да използва присъствието си в Южна Корея за сдържане на Китай и Русия, като в същото време се опитва да прехвърли всички разходи на Сеул. \r\nВечерта активистите планират да проведат митинг със свещи около резиденцията на американския посланик в Сеул Гари Харис. \r\nПрез тази година разходите на Сеул за издръжката на американския контингент бяха повишени с 8,2% до 915 милиона долара. На 7 ноември YTN , позовавайки се на председателя на парламентарната комисия по обединението на Република Корея, съобщи, че Вашингтон е поискал от Сеул да увеличи вноската на Южна Корея за съвместната отбрана близо 5 пъти – до 4,7 милиарда долара. Също така бе отбелязано, че САЩ настояват южнокорейците да увеличат разходите за издръжката на американските въоръжени сили и извън пределите на Корейския полуостров. \r\nВойската на САЩ е в Южна Корея от времената на Корейската война (1950-1953). Условията на пребиваването им се регулират от подписаното на 26 януари 1950 двустранно споразумение за помощ и взаимна отбрана. \r\n \r\nПревод и редакция:", "date": "2019.11.18", "title": "ТАСС: В Южна Корея се проведоха демонстрации с искане да се спре издръжката на американските войски в страната"}
{"url": "http://www.focus-news.net/news/2019/11/18/2720566/ria-novosti-pravitelstvenite-sili-vzeha-pod-kontrol-vtorata-po-moshtnost-vets-v-siriya.html", "text": "Втората по мощност сирийска водноелектрическа станция (ВЕЦ) „Тишрин“ в провинция Алепо премина под контрола на правителствените сили, съобщи представител на командването на руските войски в арабската република Борис Фомичев, цитиран от  РИА Новости . \r\n„Сега тя е освободена благодарение на усилията и мъжеството на сирийския народ", "date": "2019.11.18", "title": "РИА Новости: Правителствените сили взеха под контрол втората по мощност ВЕЦ в Сирия"}
{"url": "http://www.focus-news.net/news/2019/11/18/2720596/mazh-e-zadarzhan-v-slivnitsa-za-shofirane-s-305-promila-alkohol.html", "text": "Мъж е задържан в Сливница за шофиране с 3.05 промила алкохол.Това съобщиха от  ОДМВР - София .  Той е арестуван, след като около 21.45 часа на 17 ноември на ул. „Александър Батенберг“ в града полицейски екип спрял за проверка лек автомобил „Фолксваген Поло“, управляван от задържания. Водачът бил тестван за употреба на алкохол, при което дрегерът отчел 3.05 промила в издишания от него въздух. Нарушителят е задържан за срок до 24 часа. Срещу него е образувано бързо производство.", "date": "2019.11.18", "title": "Мъж е задържан в Сливница за шофиране с 3.05 промила алкохол"}
{"url": "http://www.focus-news.net/news/2019/11/18/2720580/plamen-dimitrov-knsb-imame-stachna-gotovnost-ako-do-kraya-na-mesetsa-ne-bade-otmeneno-predlozhenieto-za-neizplashtane-na-parviya-den-ot-bolnichniya.html", "text": "Имаме стачна готовност, ако до края на месеца не бъде отменено предложението за неизплащане на първия ден от болничния. Планира се протестна акция пред парламента, но това предстои да бъде решено от стачните структури, които в следващите няколко дни ще бъдат активни във формулирането на конкретните действия. Това каза пред журналисти председателят на КНСБ Пламен Димитров, предаде репортер на  Агенция „Фокус“ . Пламен Димитров обясни, че срокът е поставен дотогава, тъй като това е моментът, в който бюджетите се финализират в комисиите и отиват към второ четене в зала. „Така че заедно с този процес, трябва да стане ясно дали се оттегля предложението за болничните. Има много законодателни техники, които могат да бъдат използвани“, добави той. Димитров заяви, че от КНСБ все още са в очакване на среща с премиера, но от думите му стана ясно, че отговор от Бойко Борисов все още няма. „Затова и започнахме да подготвяме нашит синдикални структури за това, което се очаква от нас като реакция: масово всички предприятия през уикенда и сега тази сутрин, и на нашите председатели на федерации и браншови структури, тази сутрин говорих с Димитър Манолов от КТ „Подкрепа“ – хората заявяват категорично недоволството си и са готови за каквито и да било нужни акции така, че да не се допусне това да се случи“, допълни още Пламен Димитров. \r\nТеодора ПАВЛОВА", "date": "2019.11.18", "title": "Пламен Димитров, КНСБ: Имаме стачна готовност, ако до края на месеца не бъде отменено предложението за неизплащане на първия ден от болничния"}
{"url": "http://www.focus-news.net/news/2019/11/18/2720595/532-absolventi-ot-vipusk-2019-na-fakulteta-po-obshtestveno-zdraveopazvane-i-meditsinski-kolezh-vav-varna-poluchiha-diplomite-si-na-ofitsialna-tseremoniya.html", "text": "332 здравни професионалисти от Факултета по обществено здравеопазване и 200 от Медицински колеж – Варна се дипломираха на тържествена церемония в Двореца на културата и спорта. Официалното събитие се състоя на 16 ноември 2019 г. пред очите на близките и приятелите на завършващите в препълнената зала. Това съобщиха от пресцентъра на  Медицински университет – Варна . Под звуците на студентския химн в залата бе посрещнато академичното ръководство на университета, заедно с членовете на академичния състав, които за първи път също бяха част от тържествената процесия на промоцията. \r\nДипломантите от специалности „Медицинска сестра\" и „Акушерка\" се заклеха в морала на древните лечители, повтаряйки клетвата за посвещаване в професията след ръководителят на Катедра „Здравни грижи\" проф. Силвия Борисова и абсолвентките Нона Тасева от специалност „Медицинска сестра\" и Ралица Николова от специалност „Акушерка\". 3 от абсолвентите от специалност „Медицинска сестра\" получиха парични награди от изпълнителния директор на УМБАЛ „Света Марина\" проф. д-р Валентин Игнатов. \r\n86 са отличниците от двете звена на университета, чиито дипломи връчи лично ректорът на университета проф. д-р Красимир Иванов. Той се обърна към всички завършващи с думите: „От днес вие ще поемете своя път в професиите, които сте избрали. От вашите умения, усилия и професионализъм ще зависи качеството на грижите за пациентите, развитието на организациите и институциите в здравната ни система,  бъдещето на здравеопазването като цяло! Нека моралът и етиката да бъдат водещи във всяко ваше действие и мисъл\". \r\nПриветствие към дипломантите поднесе и зам.-председателя на Народното събрание на Република България д-р Нигяр Джафер, която е възпитаник на МУ - Варна. \r\nКъм медицинското съсловие в България се присъединиха още дипломанти от специалностите: „Медицинска сестра\", „Акушерка\", „Здравен мениджмънт\", „Управление на здравните грижи\", „Фармацевтичен мениджмънт\", „Рехабилитация, морелечение, уелнес и СПА\", „Опазване и контрол на общественото здраве\", „Оптометрист\", ОКС „Бакалавър\" и „Магистър\" и  „Инспектор обществено здраве\", „Медицински козметик\", „Медицински оптик\", „Зъботехник\", „Помощник-фармацевт\", „Рехабилитатор\", „Медицински лаборант\" и „Рентгенов лаборант\", ОКС \"Професионален бакалавър\". Техните дипломи бяха връчени от декана на Факултета по обществено здравеопазване доц. д-р Клара Докова и директора на Медицински колеж проф. д-р Димитричка Близнакова. \r\nКрасимира Димитрова и Виктория Живкова от специалност „Здравен мениджмънт\", Цветелина Михова от специалност „Оптометрист\", Десислава Йовчева от специалност „Рентгенов лаборант\" и Яница Ташева от специалност „Рехабилитатор\" получиха плакети „Отличник на Випуск 2019\", а всички отличници от ОКС „Бакалавър\" и „Професионален бакалавър\" получиха парични награди от ректора. Парични награди от кмета на Варна бяха предоставени за четирима от отличниците, а изпълнителният директор на УМБАЛ „Св. Марина\" проф. д-р Валентин Игнатов награди 3 медицински сестри с парични награди. \r\nУниверситетска болница „Св. Марина\" – Варна, Специализираната акушеро-гинекологична болница  „Проф. д-р  Димитър Стаматов\", Очна болница - Варна, Майчин дом - Варна и клиника „Дентапрайм\" осигуриха свободни работни места за голяма част от завършващите абсолвенти. \r\nПредседателят на Студентски съвет Божидар Касабов връчи почетни плакети и грамоти за активна студентска дейност през годините на обучение и високи заслуги в изграждането и развитието на съвременния облик на Студентски съвет в МУ – Варна на Ивелина Борисова и Ванина Керанова от специалност „Здравен мениджмънт\" и Мартин Кръстев от специалност „Рехабилитатор\". \r\nПочетни грамоти бяха връчени и на Преслава Славова от специалност „Медицинска сестра\", Николай Колев от специалност „Помощник-фармацевт\" и Красен Бойчев от специалност „Медицински оптик\" за активна дейност в отбелязващия 5-ата си годишнина Студентски танцов състав „Диана\". Наградите връчи ръководителят на учебен сектор „Спорт\" Жулиета Виденова. \r\nМузикални поздрави към завършващите студенти бяха изпълненията на солистите на Варненската опера Даниела Димова и Пламен Димитров, както танцьорите от СТС „Диана\" при МУ - Варна.", "date": "2019.11.18", "title": "532 абсолвенти от Випуск 2019 на Факултета по обществено здравеопазване и Медицински колеж във Варна получиха дипломите си на официална церемония"}
{"url": "http://www.focus-news.net/news/2019/11/18/2720597/19-godishen-mladezh-bez-knizhka-se-e-blasnal-v-tovaren-avtomobil-v-targovishte-pri-opit-da-izbyaga-ot-politseyska-proverka.html", "text": "19-годишен младеж без книжка се е блъснал в товарен автомобил при опит да избяга от полицейска проверка, съобщиха от  ОДМВР - Търговище . Започнато е бързо полицейско производство по описа на РУ - Търговище. На 15 ноември около 22.00 часа на ул. „Трети март“ в гр. Търговище при подаден сигнал със стоп-палка и опит за извършване на полицейска проверка на лек автомобил „Фолксваген Голф“ с търговищка регистрация – собственост на 75-годишен мъж от същия град, неправоспособен 19-годишен младеж от гр. Търговище, който е управлявал автомобила, не се е подчинил на подадения сигнал и е продължил в посока ул. „Цар Освободител“, като по този начин е попречил на полицейските служители да изпълнят задълженията си по служба. Впоследствие водачът е допуснал пътен инцидент, като се е блъснал в товарен автомобил-микробус „Мерцедес 213“ с търговищка регистрация, паркиран в района на бензиностанция на изхода от гр. Търговище в посока гр. Омуртаг на път I-4 София - Варна, след което водачът на лекия автомобил е бил задържан за срок до 24 ч в РУ - Търговище.", "date": "2019.11.18", "title": "19-годишен младеж без книжка се е блъснал в товарен автомобил в Търговище при опит да избяга от полицейска проверка"}
{"url": "http://www.focus-news.net/news/2019/11/18/2720598/vazrastna-zhena-e-zaginala-pri-paten-intsident-na-patya-mezhdu-selata-lesnovo-i-doganovo-v-oblast-sofiya.html", "text": "Възрастна жена е загинала при пътен инцидент на пътя между селата Лесново и Доганово. Това съобщиха от  ОДМВР - София . Сигналът за инцидента е подаден около 18.05 часа на 17 ноември на тел. 112. Съобщено е за прегазен пешеходец на пътя между селата Лесново и Доганово. Извършен e оглед на местопроизшествието. Установено е, че лек автомобил „Хюндай“ е блъснал движеща се по пътното платно възрастна жена, която е починала на място. По случая е образувано досъдебно производство.", "date": "2019.11.18", "title": "Възрастна жена е загинала при пътен инцидент на пътя между селата Лесново и Доганово в област София"}
{"url": "http://www.focus-news.net/news/2019/11/18/2720599/obshtinskiyat-savet-v-kyustendil-shte-provede-protsedura-po-izbor-na-predsedatel.html", "text": "Общинският съвет в Кюстендил ще проведе процедура по избор на председател. Това съобщиха за  Радио „Фокус” – Кюстендил  от Общински съвет. Процедурата ще се проведе по време на насроченото от 14.00 часа заседание на общинските съветници. Изборът на председател е таен. На първото заседание, проведено на 7 ноември, общинските съветници не успяха да изберат свой председател. Беше избрана комисия от петима общински съветници която да проведе избора. В рамките на процедурата бяха направени и две номинации – Михаела Крумова и Младен Ризов. На първото гласуване Михаела Крумова събра 18 гласа, а Младен Ризов – 7. Общо гласуваха 29 съветници, в четири плика нямаше бюлетина. Необходимите гласове за валиден избор бяха 19. Последва и второ гласуване. На него Михаела Крумова събра 17 гласа, а Младен Ризов – 11. Гласувалите съветници бяха 29, а пликовете със бюлетини – 28. Един плик беше без бюлетина.  \r\nВенцеслав ИЛЧЕВ", "date": "2019.11.18", "title": "Общинският съвет в Кюстендил ще проведе процедура по избор на председател"}
{"url": "http://www.focus-news.net/news/2019/11/18/2720594/dvama-dushi-sa-postradali-pri-sbivane-pred-diskoteka-v-kurorta-borovets.html", "text": "Двама души са пострадали при сбиване пред дискотека в курорта Боровец. Това съобщиха от  ОДМВР - София . Сигналът за сбиването е подаден около 1.00 часа на 17 ноември от 29-годишен мъж от Самоков, който съобщил в полицията, че по-рано на същата дата пред дискотека в курорта му е бил нанесен побой. Пострадалият бил настанен в столична болница с порезни рани и без опасност за живота. Час по-късно в РУ- Самоков постъпил сигнал от същото лечебно заведение за приет 48-годишен мъж от Ихтиман, който е с фрактури на долна челюст и нос. Той заявил, че е получил травмите си при опит да разтърве участниците в сбиването пред същата дискотека. На местопроизшествието е извършен оглед и по случая е образувано досъдебно производство. Посочените като извършители на побоя са обявени за общодържавно издирване. Действията по разследването продължават.", "date": "2019.11.18", "title": "Двама души са пострадали при сбиване пред дискотека в курорта Боровец"}
{"url": "http://www.focus-news.net/news/2019/11/18/2720601/izklyuchitelno-gasta-magla-namalyava-vidimostta-na-avtomagistrala-trakiya-ot-km-34-do-km-24-v-posoka-sofiya.html", "text": "Изключително гъста мъгла намалява видимостта на автомагистрала „Тракия“ от км 34 до км 24 в посока София. Това съобщиха от пресцентъра на  МВР . „Пътна полиция“ временно създава изкуствена тапа в района от 34 до 24 км на магистралата. Мярката е с цел избягване на пътни инциденти в участъка поради падналата изключително гъста мъгла - под 20 метра. Екипи на „Пътна полиция“ са на място и насочват трафика в една лента в участък с добра видимост. Полицията апелира водачите да шофират с повишено внимание, с по-ниска скорост и с по-голяма дистанция.", "date": "2019.11.18", "title": "Изключително гъста мъгла намалява видимостта на автомагистрала „Тракия“ от км 34 до км 24 в посока София"}
{"url": "http://www.focus-news.net/news/2019/11/18/2720600/v-stara-zagora-shte-se-provede-preskonferentsiya-po-povod-predstoyasht-blagotvoritelen-spektakal-v-grada-prez-dekemvri.html", "text": "От 13.00 часа в зала 2 на Община Стара Загора ще се проведе пресконференция. Това съобщиха от пресцентъра на  Община Стара Загора . Темата на събитието е предстоящият на 15 декември благотворителен спектакъл в града, организиран от Клуб по художествена гимнастика „Левски“ с президент Нешка Робева.", "date": "2019.11.18", "title": "В Стара Загора ще се проведе пресконференция по повод предстоящ благотворителен спектакъл в града през декември"}
{"url": "http://www.focus-news.net/news/2019/11/18/2720602/ogromen-interes-predizvika-initsiativata-noshtta-na-teatrite-v-simitli.html", "text": "Огромен интерес предизвика „Нощта на театрите“ в Симитли. Това съобщиха за  Радио „Фокус“ - Пирин  от Общината. Четирите представления и изложбата, с които градът се включи в платформата „Европейска нощ на театрите“, бяха посетени от стотици жители и гости на общината. Драматичен театър „Проф. Енчо Халачев“ и Театрална школа към НЧ ,,Св. Климент Охридски\" – Симитли потопиха публиката в изкуството на театъра. Нощта на театрите се оказа най-предпочитаното събитие за прекарване на съботния ден в Симитли. „Аладин и вълшебната лампа“ за пореден път препълни салона на читалището. Уникалното представление „Играем Шекспир“ от Драматичен театър ,,Проф. Енчо Халачев“ бе играно на препълнена зала и гледано с голям интерес. \r\n„Двубой“ представиха театрална школа към читалище „Св. Климент Охридски“ - Симитли, като децата на Симитли с ръководител Бранимир Митов дадоха всичко от себе си да покажат, че театъра и развитието му в Симитли никога няма да спре. Близки и приятели, съученици и гости препълниха залата и с бурни аплодисменти показаха възхищението си от представлението. \r\nНезабравимото представление „Поличба“ - Драматичен театър ,,Проф. Енчо Халачев“ с нов прочит на режисьора Бранимир Митов изправи публиката на крака, а аплодисментите бяха неспирни. \r\nЛивия НИНОВА", "date": "2019.11.18", "title": "Огромен интерес предизвика инициативата „Нощта на театрите“ в Симитли"}
{"url": "http://www.focus-news.net/news/2019/11/18/2720605/irina-mlazeva-rzi-veliko-tarnovo-chetiri-gripni-shtama-ni-atakuvat-tazi-godina-brizbeyn-kanzas-viktoriya-i-yamagata.html", "text": "Все още нивата на заболеваемост в област Велико Търново са ниски, а прогнозата е, че грипната вълна ще се появи в средата на януари. Това съобщи за  Радио „Фокус“ - Велико Търново  Ирина Млъзева, директор на Дирекция „Надзор над заразните заболявания” в РЗИ - Велико Търново. Тя отбеляза, че този сезон се очаква да ни атакуват четири щама – от тип А са „Бризбейн” и „Канзас”, а от група Б – „Виктория” и “„Ямагата”. По думите ѝ съставът на противогрипните ваксини е съобразен с препоръките на Световната здравна организация и включва именно тези щамове на грипа. \r\n„Организацията на надзора на грип и остри респираторни заболявания ще се извършва и чрез предварително избрана извадка от населението на областния град. Ще бъдат наблюдавани 10% от жителите на Велико Търново, разделени по възрастови групи от 0 до 4, от 5 до 14, от 15 до 29, от 30 до 64 и над 65 години. Определили сме лечебните заведения от извънболничната помощ, включени в надзора, и е вече актуализиран съставът в наблюдаваните възрастови групи. Потърсихме съдействие и от общинските администрации за определяне на лица от техните структури, които ще ни подават информация в периода на пика на заболеваемостта от грип за децата, посещаващи училища и градини в съответната община. Предстои определяне състава на Областния оперативен съвет за борба с грип и остри респираторни заболявания“, подчерта д-р Млъзева. \r\nТя припомни, че противогрипната тази година е безплатна за здравноосигурените лица над 65 години и задължително преди поставянето ѝ се извършва преглед при личния лекар, който да удостовери липсата на рискове за пациента при имунизацията. „Здравно неосигурените над 65 г. също имат право на безплатна ваксина, но трябва да заплатят прегледа при джипито“, посочи д-р Млъзева и припомни, че за да си свърши работата ваксината, трябва да се постави най-късно до края на декември. \r\nРени АТАНАСОВА", "date": "2019.11.18", "title": "Ирина Млъзева, РЗИ - Велико Търново: Четири грипни щама ни атакуват тази година - „Бризбейн”, „Канзас”, „Виктория” и „Ямагата”"}
{"url": "http://www.focus-news.net/news/2019/11/18/2720589/61-godishen-mazh-e-ranil-s-nozh-40-godishniya-si-sin-pri-semeen-skandal-v-grad-varbitsa.html", "text": "61-годишен мъж е ранил с нож 40-годишния си син при семеен скандал в град Върбица. Това съобщиха от  ОДМВР - Шумен . Сигналът за семеен скандал, по време на който бащата нанесъл на сина си прободна рана, е приет в РУ - Велики Преслав на 17 ноември малко преди 21.30 часа. Към ул. „Хан Аспарух“ в гр. Върбица бил насочен полицейски екип. На място било установено, че 61-годишен мъж нанесъл три прободни рани с нож на 40-годишния си син. Раните били в областта на лявото бедро, коремната и гръдната кухина. За извършено престъпление е образувано досъдебно производство", "date": "2019.11.18", "title": "61-годишен мъж е ранил с нож 40-годишния си син при семеен скандал в град Върбица"}
{"url": "http://www.focus-news.net/news/2019/11/18/2720606/140-risunki-sa-otlicheni-ot-konkursa-moyat-praznik-v-stara-zagora.html", "text": "На 4 декември 2019 г. от 18.00 часа в изложбена зала на ул. „Лубор Байер” ще се открие изложба с рисунки на участниците в четвъртото издание на Националния конкурс за рисунка „Моят празник“. Това съобщиха от пресцентъра на  Община Стара Загора . Форумът се организира от Общината и Център за подкрепа за личностно развитие (ЦПЛР). Целта е да се даде възможност за изява на творческите заложби на децата и учениците, както и да се стимулира техният интерес към традиционни, национални, фолклорни и семейни празници в България. \r\nТази година за участие в конкурса бяха изпратени над 500 рисунки на деца от цялата страна, разделени в две възрастови групи. Включиха се представители на 48 училища и детски градини, 28 школи към Центъра за подкрепа за личностно развитие и  3 специализирани институции от 18 областни града и 41 населени места от България. От Стара Загора със свои рисунки участваха представители на 14 училища, три художествени школи и една специализирана институция от град Стара Загора. \r\nСлед селекция от компетентното жури, което определи класиралите се, бяха избрани 140 рисунки, които ще украсят изложбената зала. Освен обявените в статута награди, тази година още пет участника ще получат отличия за своето представяне. Награда на ЦПЛР град Стара Загора, награди на обществения посредник на територията на община Стара Загора и  млад омбудсман на Млада Загора и  СНЦ Лайънс клуб „Августа ”. \r\nЖури в състав: председател проф. Марин Добрев и членове: Петър Петров – асистент в ПФ на Тракийски университет, и Зоя Георгиева – художник, разгледаха и оцениха получените рисунки до крайния срок по статут 4 ноември 2019 г. \r\nОтличените ще получат наградите си след откриването на изложбата.", "date": "2019.11.18", "title": "140 рисунки са отличени от конкурса „Моят празник” в Стара Загора"}
{"url": "http://www.focus-news.net/news/2019/11/18/2720607/tass-edin-chovek-e-zaginal-srutvaneto-na-most-v-yuzhna-frantsiya.html", "text": "Един човек е загинал при срутването на мост над река Тарн североизточно от Тулуза, предава  TACC , като уточнява, че лек автомобил и камион са паднали във водата при инцидента.  \r\nПо данни на местния вестник  La Dépêche du Midi, цитиран от агенцията, загиналият е 15-годишен младеж. Властите допускат, че до произшествието се е стигнало, след като камионът е надвишил допустимата маса за преминаване по поста. Според знаците ограничението е 19 тона. \r\nДоклад на противопожарната служба отбелязва, че „на мястото на инцидента работят около 80 пожарникари и спасители\". Също така в операцията са се включили няколко екипа водолази и три хеликоптера. Гражданите са призовани да избягват мястото на инцидента. \r\nПо данни на телевизионния канал BFM мостът е издигнат през 1935г. През 2003 г. той е бил реконструиран. Дължината му е 152 метра, а широчината му пет. \r\n \r\n Тереза Герова", "date": "2019.11.18", "title": "ТАСС: Един човек е загинал срутването на мост в Южна Франция"}
{"url": "http://www.focus-news.net/news/2019/11/18/2720588/plamen-dimitrov-knsb-po-nikakav-nachin-ne-sme-sklonni-da-obsazhdame-otnemaneto-na-parviya-den-ot-bolnichniya.html", "text": "Склонни сме и много пъти сме обсъждали варианти как да бъдат намерени мерки за борба с фалшивите болнични, тъй като фалшиви болнични има и никой не  това, но не сме готови по никакъв начин да обсъждаме предложението за отнемането на права на работниците за сметка на това, че някой щял да се бори с нещо. Това каза пред журналисти председателят на КНСБ Пламен Димитров, предаде репортер на  Агенция „Фокус“ . Пламен Димитров коментира и въпроса с кухи фирми, източващи НОИ, за каквито по-рано председателят на КТ „Подкрепа“ Димитър Манолов заговори. Председателят на КНСБ припомни, че преди в медийното пространство са уличени няколко такива фирми, които са били създадени само за да точат болнични.  \r\n„Няма един човек, назначен на работа. Аз не знам какво стана с тези фирми: дали стигнаха до съда, дали някой е вкаран в наказателна отговорност. Хубаво е да попитаме органите дали се е стигнало до някакви действия. Това е пътят: държавната машина да покаже, че няма как да я лъжат“, добави още той. \r\nТеодора ПАВЛОВА", "date": "2019.11.18", "title": "Пламен Димитров, КНСБ: По никакъв начин не сме склонни да обсъждаме отнемането на първия ден от болничния"}
{"url": "http://www.focus-news.net/news/2019/11/18/2720608/statiya-na-dzhordzh-soros-vazhodat-na-natsionalizma-sled-padaneto-na-berlinskata-stena.html", "text": "Падането на Берлинската стена в нощта на 8 ноември 1989 г. драматично и внезапно ускори краха на комунизма в Европа. Краят на ограниченията за пътуване между Източна и Западна Германия нанесе смъртен удар върху затвореното общество на Съветския съюз. По същия начин това беше важен момент за възхода на отворените общества, пише милиардерът-интернационалист Джордж Сорос в статия, публикувана от  Euronews . Материалът е представен без редакторска намеса. \r\nЗапочнах това, което наричам политическа филантропия, едно десетилетие по-късно. Станах застъпник на концепцията за отворено общество, която беше пропита в мен от Карл Попър, моя ментор от Лондонската школа по икономика. Попър ме беше научил, че перфектното познание не е постижимо и че тоталитарните идеологии, които твърдят, че притежават крайната истина, могат да надделяват само с репресивни средства. \r\nПрез 80-те години подкрепях дисидентите в цялата съветска империя, а през 1984 г. успях да създам фондация в родната си Унгария. Тя предоставяше финансова подкрепа за всяка дейност, която не е инициирана от еднопартийната държава. Идеята беше, че като се насърчават безпартийните дейности, хората ще осъзнаят фалшивата информация на официалната догма - и тя действаше прекрасно. С годишен бюджет от 3 милиона долара фондацията стана по-силна от Министерството на културата. \r\nЗакачих се за политическата филантропия и с разпадането на съветската империя създадох фондации в множество държави. Годишният ми бюджет скочи от 3 милиона на 300 милиона долара само за няколко години. Това бяха нелеки дни. Отворените общества бяха във възход и международното сътрудничество беше доминиращото верую. \r\nТридесет години по-късно ситуацията е много по-различна. Международното сътрудничество стигна до сериозни препятствия и национализмът стана доминиращото верую. Досега национализмът се оказа много по-мощен и разрушителен от интернационализма. \r\nТова не беше неизбежен резултат. След разпадането на Съветския съюз през 1991 г. Съединените щати се оказаха единствената оцеляла суперсила, но не успяха да се справят с отговорностите, които нейната позиция налага. САЩ бяха по-заинтересовани да се наслаждават на плодовете на победата си в Студената война. Те не успяха да предоставят помощ на страните от бившия съветски блок, които бяха в тежко положение. Те се придържаха към предписанията на неолибералния Вашингтонски Консенсус. \r\nИменно тогава Китай тръгна по невероятното си пътешествие на икономически растеж, осигурен чрез приемането му – с подкрепата на САЩ – в Световната търговска организация и международните финансови институции. В крайна сметка Китай замени Съветския съюз като потенциален конкурент на САЩ. \r\nВашингтонгският консенсус приема, че финансовите пазари са способни да коригират собствените си ексцеси, а ако не успеят, Централните банки ще се погрижат за провалящите се институции, като ги присъединят към по-големи. Това беше погрешно убеждение, както демонстрира световната финансова криза през 2007-08 г. \r\nКрахът от 2008 г. сложи край на безспорното световно господство на САЩ и значително стимулира възхода на национализма. Той също обърна прилива срещу отворените общества. Защитата, която получиха от САЩ, винаги беше непряка и понякога недостатъчна, но нейното отсъствие ги остави уязвими пред заплахата от национализма.. Отне ми известно време, за да осъзная това, но доказателствата бяха неоспорими. Отворените общества бяха принудени да се отбраняват по целия свят. \r\nБих искал да вярвам, че най-ниската точка бе достигната през 2016 година с референдума за Брекзит в Обединеното кралство и избирането на президента на САЩ Доналд Тръмп, но журито е излязло. Перспективите за отворените общества се влошават от изключително бързото развитие на изкуствения интелект. Той може да създаде инструменти за социален контрол, които могат да помогнат на репресивните режими, но представляват смъртна опасност за отворените общества. \r\nНапример китайският президент Си Дзинпин предприе създаването на така наречената система за социален кредит. Ако той успее да я завърши, държавата ще получи пълен контрол над своите граждани. Тревожното е, че китайската общественост смята системата за социални кредити за привлекателна, тъй като тя им предоставя услуги, които досега им липсваха, обещава да преследва престъпници и предлага на гражданите ръководство за това как да избегнат проблеми. Още по-смущаващо е, че Китай може да продаде системата за социални кредити в световен мащаб на бъдещите диктатори, които след това ще станат политически зависими от Китай. \r\nЗа щастие, Китай на Си има Ахилесова пета: той зависи от САЩ да го снабдява с микропроцесори, от които 5G компаниите, като Huawei и ZTE, се нуждаят. За съжаление, обаче, Тръмп показа, че поставя личните си интереси над националните интереси и 5G не е изключение от това правило. И той, и Си имат политически проблеми у дома и по време на търговските преговори със Си той постави Huawei на масата: той превърна микрочиповете в разменна монета. \r\nРезултатът е непредсказуем, защото зависи от редица решения, които все още не са взети. Живеем в революционни времена, когато диапазонът от възможности е много по-широк от обикновено и резултатът е още по-несигурен, отколкото в нормалните времена. Всичко, на което можем да разчитаме, са нашите убеждения. \r\nАз съм отдаден на целите, преследвани от отворените общества, независимо от победите и загубите. В това е разликата между работата за фондация и да се опитваш да правиш пари на фондовия пазар. \r\n \r\nПревод и редакция:", "date": "2019.11.18", "title": "Статия на Джордж Сорос: Възходът на национализма след падането на Берлинската стена"}
{"url": "http://www.focus-news.net/news/2019/11/18/2720611/sport-viktoriya-tomova-progresira-s-15-mesta-v-svetovnata-ranglista.html", "text": "Първата ракета на България Виктория Томова прогресира с 15 места в световната ранглиста по тенис. 24-годишната софиянка, която през миналата седмица достигна до полуфиналите на турнира от сериите 125К на WТА в Тайван, вече заема 145-ата позиция в класацията с 424 точки.Австралийката Ашли Барти завършва годината като номер 1. Тя продължава да води със 7851 точки, пред Каролина Плишкова (Чехия) с 5940 точки и Наоми Осака (Япония) с 5496 точки.", "date": "2019.11.18", "title": "Спорт: Виктория Томова прогресира с 15 места в световната ранглиста"}
{"url": "http://www.focus-news.net/news/2019/11/18/2720604/daily-sabah-30-migranti-prebiti-ot-gratskata-politsiya-sa-preprateni-v-turtsiya.html", "text": "Гръцките сили за сигурност задържаха 30 нелегални мигранти в лодка, физически ги нападнаха и препратиха в турския град Одрин през река Марица, съобщава електронното англоезично издание на турския вестник  Daily Sabah . \r\nМигрантите, за които се твърди, че са граждани на Пакистан, Афганистан и Алжир, са задържани от турските власти близо до гръцката граница в Узункьопрю, Одрин. Мигрантите твърдят, че освен приложеното физическо насилие гръцката полиция е конфискувала техните пари и други ценности, преди да бъдат изпратени незаконно в Турция.  \r\nМинистърът на външните работи на Турция съобщи, че през октомври Гърция e преправила 25 404 мигранти. Поне 3 547 нередовни мигранти са задържани в Турция през последната седмица, според информация на Anadolu Agency, цитирана от изданието. Освен това турската жандармерия е задържала 1 601 мигранти в северозападната провинция Одрин, която граничи с Гърция и България. \r\nСпоред местни източници в Одрин, Гърция засилва усилията си за връщане на мигранти в Турция, което е в нарушение на Женевската конвенция, Европейската конвенция за правата на човека и Конвенцията на ООН против изтезанията.   \r\nТурция е ключова транзитна точка за нелегални мигранти, които целят да се прехвърлят към страните Европа, за да започнат нов живот. Всички мигранти, които за задържани през последната седмица, са откарани в болница за лечение или прехвърлени в провинциалните служби за миграция.", "date": "2019.11.18", "title": "Daily Sabah: 30 мигранти, пребити от гръцката полиция, са препратени в Турция"}
{"url": "http://www.focus-news.net/news/2019/11/18/2720614/tass-85-ot-rusnatsite-otsenyavat-negativno-otnosheniyata-mezhdu-moskva-i-vashington.html", "text": "Мнозинството от руснаците (85%) оценяват отношенията между Русия и САЩ негативно, при това повече от половината запитани ги характеризират като напрегнати (52%). Това показват данните от анкета на Всеруския център за изучаване на общественото мнение (ВЦИОМ), предава  ТАСС . \r\n„Абсолютното мнозинство от руснаците определят настоящите отношения между Русия и САЩ негативно, както и година по-рано (86% през 2018 година). Руснаците характеризират тези отношения като „напрегнати“ (52%), „прохладни“ (20%) или „враждебни“ (13%)“, се казва в изследването на ВЦИОМ. \r\nПовечето респонденти смятат, че Русия трябва да засили сътрудничеството със САЩ в областта на сигурността (52%). Освен това руснаците също се интересуват от засилване на културните (47%), политическите (45%) и икономическите (42%) връзки със САЩ. Повече от една трета от участниците в проучването (39%) също смятат за необходимо да се развива сътрудничество в областта на образованието. \r\n \r\nПочти една трета от анкетираните руснаци описаха отношението към американския президент Доналд Тръмп като „по-скоро отрицателно“, повече от половината (53%) заявиха, че не ги интересува, други 11% оцениха отношението си към американския лидер като „по-скоро положително“. „По-често безразличието се изразява от млади хора на възраст 18-24 години (71%), а отрицателните оценки преобладават сред по-старото поколение на 45-59 и 60+ години (по 37%)“, се казва в проучването. \r\nПочти половината от участниците в проучването (47%) изразиха мнение, че отношенията между Русия и САЩ ще останат непроменени през следващите няколко години. Положително настроените към подобряването на отношенията между страните са почти толкова, колкото и настроените негативно – съответно 19 и 20 процента. \r\n \r\nПревод и редакция:", "date": "2019.11.18", "title": "ТАСС: 85% от руснаците оценяват негативно отношенията между Москва и Вашингтон"}
{"url": "http://www.focus-news.net/news/2019/11/18/2720609/sdruzhenieto-na-pisatelite-v-dobrich-shte-otbelezhi-40-godini-ot-svoeto-sazdavane.html", "text": "Сдружението на писателите в Добрич ще отбележи 40 години от своето създаване. Това съобщи неговият председател Сашо Серафимов, предаде кореспондент на  Радио „Фокус” – Варна . Сред организаторите на събитието е и Регионалният исторически музей в града. Тържеството ще се състои на 22 ноември от 17.30 часа в Литературния музей „Йордан Йовков“. Организаторите са подготвили една забавна история за литературния живот на Добрич, докарана с каруцата на Сали Яшар, нарисувана от Красимр Бачков и озаглавена „Четиридесет години в старото и ново време“. \r\nЖулиета НИКОЛОВА", "date": "2019.11.18", "title": "Сдружението на писателите в Добрич ще отбележи 40 години от своето създаване"}
{"url": "http://www.focus-news.net/news/2019/11/18/2720612/plyus-info-makedoniya-predlozhiha-balkanska-koalitsiya-sreshtu-terorizma-i-organiziranata-prestapnost.html", "text": "Македонската партия „Демократичен съюз“ (ДС) предложи създаването на балканска коалиция за борба с тероризма и организираната престъпност, предава скопската електронна медия  „Плюс Инфо“ . \r\nВ коалицията трябва да бъдат включени всички страни от региона – Северна Македония, България, Сърбия, Албания, Косово, Босна и Херцеговина, Хърватия, Гърция и Румъния, категорични са от ДС. \r\n„Предлагаме също така да се създаде Балкански център за борба с тероризма и организираната престъпност със седалище в Скопие, където да се обработва цялата информация и да се предприемат превантивни действия. Тероризмът е сериозна заплаха за сигурността за балканските държави, затова е необходимо държавите да работят в тясно сътрудничество, докато организираната престъпност има пагубно влияние върху демократичното и икономическото развитие. Престъпността възпрепятства и процесите на интеграция в ЕС на страните, които се стремят да се присъединят към ЕС от т.нар. Западни Балкани“, твърдят от партията. \r\n \r\n Тереза Герова", "date": "2019.11.18", "title": "„Плюс Инфо“ (Македония): Предложиха балканска коалиция срещу тероризма и организираната престъпност"}
{"url": "http://www.focus-news.net/news/2019/11/18/2720592/plamen-dimitrov-knsb-absurdna-e-tezata-na-aikb-che-neizplashtaneto-na-bolnichnite-shte-dovede-do-rast-na-zaplatite.html", "text": "Абсурдна е тезата на АИКБ, че неизплащането на болничните ще доведе до ръст на заплатите. Това каза пред журналисти председателят на КНСБ Пламен Димитров, предаде репортер на  Агенция „Фокус“ . Пламен Димитров посочи, че не е ясно колко процента от българските работници мамят с фалшиви болнични, което прави сметката колко точно ще се спечели невъзможна. „Никой нямаше смелостта да каже точно колко са. 900 000 души са получили болнични миналата година. Васил Велев от АИКБ започна да обяснява как не били тези 900 000, които НОИ ги отчита, а някакви други, които те ги отчитат. Така че не стана ясно колко работници лъжат системата. Ако две трети не лъжат, както е според него, очевидно е абсурдно да се накажат две трети от българските работещи“, обясни Димитров.  \r\nПламен Димитров посочи, че правилният път е цялото предложение да бъде премахнато, а не от обхвата му да се вадят групи, като например майка, чието дете боледува или работници, пострадали при трудова злополука. „Така че този, който лъже, колкото и да са, той ще вземе още един ден болничен и ще го компенсира. И ако ще ходи в Гърция, пак ще отиде в Гърция“, обясни председателят на КНСБ. \r\nТой обясни още, че не мисли, че на синдикалните организации се пада отговорността да определят по какъв точно начин трябва да се превъзмогне проблемът с фалшивите болнични. „Ние сме готови да подкрепим всякакви действия, които изискват и наше участие и на фирмено ниво, и на другите секторни нива, ако държавата започне да демонстрира това, което всъщност е нужно. Болничният се дава от лекаря, а се взема от работника. Този, който дава и този, който получава, са еднакво отговорни в една корупционна сделка“, добави още Димитров. \r\nТеодора ПАВЛОВА", "date": "2019.11.18", "title": "Пламен Димитров, КНСБ: Абсурдна е тезата на АИКБ, че неизплащането на болничните ще доведе до ръст на заплатите"}
{"url": "http://www.focus-news.net/news/2019/11/18/2720615/bez-opasnost-za-zhivota-sa-postradalite-pri-patniya-intsident-kray-gradets.html", "text": "Без опасност за живота е най-тежко пострадалата при пътния инцидент край Градец. Това съобщиха от  МБАЛ „Д-р Иван Селимински“ - Сливен . Петима души са настанени в болницата с травми, получени при пътен инцидент, станал на 15 ноември край село Градец.  \r\nЧетирима от тях – три жени и един мъж, са в Отделението по реанимация, а един мъж е в Отделението по хирургия. Състоянието на една от пострадалите е било най-тежко, но тази сутрин е контактна и е извън опасност за живота. Всички останали пациенти са стабилизирани и в добро състояние.  \r\nПрез почивните дни спешна помощ в болницата са потърсили 119 души, хоспитализирани са 55 от тях.", "date": "2019.11.18", "title": "Без опасност за живота са пострадалите при пътния инцидент край Градец"}
{"url": "http://www.focus-news.net/news/2019/11/18/2720616/nikolay-melemov-kmet-na-smolyan-zapochvat-proverki-na-firmite-za-zimno-poddarzhane-v-obshtinata.html", "text": "Започват проверки на фирмите за зимно поддържане в община Смолян. Това каза за  Радио „Фокус“ – Смолян  кметът Николай Мелемов. Той уточни, че с негова заповед започва проверка за готовността на фирмите за предстоящата зима. Около 10 са фирмите, които са ангажирани със зимното почистване на общинската пътна мрежа в Смолян и околните села. „Фирмите имат дългосрочни договори за по три години и смятам, че ще имат готовност за пътното поддържане и си знаят задълженията. Пътната инфраструктура в общината е в добро състояние. Към селата Мугла и Турян има какво да се желае, но като цяло състоянието на инфраструктурата не ни притеснява“, коментира Мелемов. Той допълни, че предстои ревизия и преглед на всички пътни знаци в общината и се обмисля нова транспортна схема в Смолян. \r\nНели ГЕРГЬОВСКА", "date": "2019.11.18", "title": "Николай Мелемов, кмет на Смолян: Започват проверки на фирмите за зимно поддържане в общината"}
{"url": "http://www.focus-news.net/news/2019/11/18/2720613/rayonnata-prokuratura-vav-varna-predade-na-sad-dvama-dushi-za-izmama-na-stroitelni-predpriemachi-v-golemi-razmeri.html", "text": "Бизнеспартньорите Марианна К. и Свилен Р. са предадени на съд с обвинителен акт на Районната прокуратура във Варна за измама в големи размери на строителни предприемачи от Варна, извършена в съучастие. Това съобщиха от пресцентъра на  Апелативна прокуратура - Варна . Причинената имотна вреда на тримата измамени е в размер на 75 400 лева.  \r\nПодсъдимите се запознали чрез варненска адвокатка. 53-годишната Марианна търсела контакти с варненски бизнесмени, на които да помогне да се доберат до усвояване на еврофондове чрез свои познанства в София. Подсъдимата  афиширала свои „връзки“ с фонд „Земеделие“, с ИАРА, с църквата. Регистриран бил консорциум, като за негов управител бил избран 63-годишния Свилен Р.  \r\nЗа функционирането на сдружението трябвало да бъдат внесени средства и така тримата варненски бизнесмени внесли различни суми по сметката на консорциума. Общата сума била 75 400 лева, като част от парите били дадени на ръка.  \r\nВ периода на измамата – от 28 февруари до 15 юни 2016 г., включително и пред свидетелка по делото, Свилен Р. теглел пари от сметката на консорциума, които предавал директно или чрез хора на подсъдимата Марианна. Средствата, вложени от предприемачите, били усвоени изцяло от двамата подсъдими по неустановен по делото начин.  \r\nИзмамата е извършена като продължавано деяние и в съучастие. Подсъдимата Марианна К. има предходна съдимост за измами, идентични с тази, за която сега е предадена на съд. Свилен Р. е осъждан, но реабилитиран. Причина за извършване на деянието по член 210 от НК е стремеж към облагодетелстване по престъпен начин, като за Марианна К. това е станало утвърдено престъпно поведение. Причинените от измамата щети не са възстановени.  \r\nПредстои делото срещу двамата да бъде насрочено за разглеждане във Варненския районен съд.", "date": "2019.11.18", "title": "Районната прокуратура във Варна предаде на съд двама души за измама на строителни предприемачи в големи размери"}
{"url": "http://www.focus-news.net/news/2019/11/18/2720617/sport-grigor-dimitrov-zavarshva-godinata-v-top-20-lazarov-stana-vtora-raketa-na-balgariya.html", "text": "Въпреки че изпадна до 78-ото място в световната ранглиста преди няколко месеца, най-добрият български тенисист Григор Димитров отново завършва годината в топ 20. 28-годишният Димитров, който вече е в почивка преди старта на новия сезон, има актив от 1747 точки и заема 20-ата позиция. Александър Лазаров пък стана втора ракета на България. Той е 503-и в света с 57 точки, като изпревари Димитър Кузманов, който падна с 98 места до 515-ото с 55 пункта. Лидер в класацията е Рафаел Надал (Испания), следван от Новак Джокович (Сърбия), Роджър Федерер (Швейцария) и други.", "date": "2019.11.18", "title": "Спорт: Григор Димитров завършва годината в топ 20, Лазаров стана втора ракета на България"}
{"url": "http://www.focus-news.net/news/2019/11/18/2720618/novata-detska-ploshtadka-v-zhk-zornitsa-v-burgas-predlaga-edno-po-razlichno-zabavlenie.html", "text": "Общината се старае да не подхожда шаблонно към изграждането на нови детски площадки. Вчера върху тази между 11 и 13 блок в к-с „Зорница“ бяха начертани интересни игри за най-малките. Това съобщиха от пресцентъра на  Община Бургас . „Има такива, които ще се сторят по-интересни на момиченцата, както и спортни предизвикателства за момченцата. Тази нова зона в „Зорница\" е изградена върху бетонова основа. Тя е по-трайна от асфалта и върху нея лесно могат да се добавят нови модули. На площадката вече има люлки и пързалка, от вчера там са новите игри върху настилката. Но има и достатъчно място децата да карат тротинетки и малки велосипеди. Ако ползвателите желаят да има повече люлки, например, има възможност да бъдат добавени, но за сметка на пространството за свободно движение\", посочват още от Община Бургас.", "date": "2019.11.18", "title": "Новата детска площадка в ж.к. „Зорница“ в Бургас предлага едно по-различно забавление"}
{"url": "http://www.focus-news.net/news/2019/11/18/2720619/mvnr-na-kitay-studenata-voyna-e-vse-oshte-zhiva-v-sartseto-na-pompeo.html", "text": "Държавният секретар на САЩ Майк Помпео продължава да следва идеологията на Студената война, въпреки факта, че тя приключи преди повече от 30 години и това вреди на отношенията между Пекин и Вашингтон. Това заяви говорителят на Министерството на външните работи на Китай Ген Шуан, предава  ТАСС. \r\nГоворителят на външното министерство на Китай направи това изявление по време на пресконференция. Той добави, че ръководителят ня американското външнополитическо ведомство създава антикитайски настроения.  \r\n„Неговите забележки са изпълнени с идеологически предразсъдъци и непознаване на историята на Китай и настоящата ситуация в страната. Твърденията, които той разпространява, не издържат на критика и се разпадат на фона на факти. Повече от 30 години са изминали от края на Студената война, но се страхувам, че тя все още продължава в сърцето на Помпео“, отбеляза Ген Шуан. \r\n„Надяваме се, че Майк Помпео ще се откаже от манталитета от епохата на Студената война и от игрите с нулев резултат и ще разглежда нашите двустранни отношения обективно. Надяваме се, че ще престане да разпалва антикитайски настроения и ще направи нещо по-подходящо за заеманата от него позиция, и ще допринесе за китайско-американските отношения, а да не им вреди“, обобщи официалният представител на китайското външно министерство.", "date": "2019.11.18", "title": "МВнР на Китай: Студената война е „все още жива в сърцето“ на Помпео"}
{"url": "http://www.focus-news.net/news/2019/11/18/2720621/kmetat-na-sofiya-yordanka-fandakova-edna-ot-vazhnite-zadachi-na-stolichna-obshtina-e-da-ne-ostavya-uchilishte-bez-fizkulturen-salon.html", "text": "Една от важните задачи на Столична община беше и остава да направим така, че да няма училище без физкултурен салон. На път сме да реализираме този приоритет, заедно със строителството на нови училищни сгради. Това каза кметът на София Йорданка Фандъкова по време на проверка по изграждането на нова сграда за разширение към 64 Основно училище „Цар Симеон Велики“, предаде репортер на  Агенция „Фокус“ . „Цялостното строителство на нова училищна сграда в кв. „Симеоново“ е на своя финал. Очаква се на 5 декември да приключи, както е по договор и след това сградата да бъде въведена в експлоатация. С нетърпение се очаква от директора на училището, както и от учителите и децата. Досега те са карали часовете по физкултура в класните стаи. Сградата е модерна и с всички мерки за енергийна ефективност“, обясни Фандъкова. Тя допълни, че в училището има 311 деца, които ще могат да минат в една смяна – нещо, което са заложили в програмата, за да не се налага децата да стават в 5.00 часа за училище. По думите ѝ за нея образованието е най-важният приоритет. „Около 20 млн. лв. средно на година инвестираме в строителството на нови сгради за детски градини и училища. Искам да поздравя Правителството за вече заложената програма от 70 млн. лв. в проекта за бюджет за следващата година, от който ще се възползваме веднага. В момента се строят 10 нови детски градини и са заложени още 8 за година“, каза още Фандъкова.  \r\nЗорница КОСТАДИНОВА", "date": "2019.11.18", "title": "Кметът на София Йорданка Фандъкова: Една от важните задачи на Столична община е да не оставя училище без физкултурен салон"}
{"url": "http://www.focus-news.net/news/2019/11/18/2720622/14-godishen-mladezh-e-padnal-s-lek-avtomobil-v-kanavka-v-zemlishteto-na-selo-bagryanka-v-oblast-kardzhali.html", "text": "14-годишен неправоспособен водач при движение с несъобразена скорост напуснал пътното платно и паднал с лек автомобил „Опел“ в канавка в землището на село Багрянка. Това съобщиха от  ОДМВР - Кърджали . Непълнолетният напуснал мястото на произшествието и бил издирен по-късно. На собственика на автомобила е съставен акт по ЗДвП.", "date": "2019.11.18", "title": "14-годишен младеж e паднал с лек автомобил в канавка в землището на село Багрянка в област Кърджали"}
{"url": "http://www.focus-news.net/news/2019/11/18/2720624/55-litra-alkohol-bez-aktsiz-e-izzet-pri-proverka-na-mikrobus-na-kpp-chilik-kray-kardzhali.html", "text": "55 литра безакцизен алкохол е бил установен от служители на сектор „Противодействие на криминалната престъпност“ в хода на специализирана операция срещу производството и разпространението на контрабандни стоки без бандерол. Това съобщиха от  ОДМВР - Кърджали  . При проверка на микробус „Мерцедес“ с хасковска регистрация, управляван от 44-годишен на  КПП „Чилик“ полицаите открили 5 туби по 11 литра с алкохол. Стоката е иззета и е съхранение в ОДМВР - Кърджали. Работата по изясняване на случая продължава.", "date": "2019.11.18", "title": "55 литра алкохол без акциз е иззет при проверка на микробус на КПП „Чилик“ край Кърджали"}
{"url": "http://www.focus-news.net/news/2019/11/18/2720623/82-godishna-zhena-e-poluchila-izgaryaniya-pri-pozhar-v-apartament-v-kardzhali.html", "text": "Късо съединение в абсорбатор е причинило пожар в кухнята на апартамент в града, съобщиха от  ОДМВР - Кърджали . 82-годишната жена е получила изгаряния на дланта и лицето. Тя е прегледана в Спешното приемно отделение и настанена под наблюдение в болницата в града. Огънят унищожил мебели и техника. Екип на пожарната служба в Кърджали загасил пламъците и предотвратил по-големи щети в жилището.", "date": "2019.11.18", "title": "82-годишна жена e получила изгаряния при пожар в апартамент в Кърджали"}
{"url": "http://www.focus-news.net/news/2019/11/18/2720620/novoto-izdanie-na-retsepturnika-na-obshtina-burgas-s-ribni-yastiya-shte-se-razdava-bezplatno-na-nikulden.html", "text": "Най-търсеното кулинарно издание с морски рецепти вече е в печатницата, жителите и гостите на Бургас ще го получат безплатно в Деня на Бургас - 6 декември. Това съобщиха от пресцентъра на  Община Бургас . Десетки жители на града изпратиха свои любими рецепти, които да намерят място в новото издание на рецептурника на Община Бургас с рибни ястия, посветено на празника на града - Никулден. Мастършефовете Севда Димитрова и Станислав Райков, също ще зарадват жители и гости с нестандартни, но изпитани морски деликатеси, сред които \"Пастет от паламуд и бърза туршия от тиквички\", много вĸycнa здравословна рецепта от цapcĸaта pибa - Фагри, приготвена на тиган с гриловани сезонни зеленчуци и сос от праз. Професионалистите от кулинарната гимназия ПГТ „Проф. Д-р  Асен Златаров“ са подбрали ароматните и апетитни рецепти - „Скумрия на фурна с тиква и зеленчуци\" и \"Риба в бекон и листа от лапад\". Новата книжка ще се раздава безплатно в Деня на Бургас - 6 декември, както предходните издания. Преди  седем години Община Бургас за първи път събра 22  типично бургаски кулинарни ястия в рецептурника „Вехти бургашки гозби\". Книжката се радва на голям интерес и изчерпана светкавично на миналогодишния Никулден. Затова Община Бургас продължава добрата традиция, но със съвсем нови кулинарни предложения.", "date": "2019.11.18", "title": "Новото издание на рецептурника на Община Бургас с рибни ястия ще се раздава безплатно на Никулден"}
{"url": "http://www.focus-news.net/news/2019/11/18/2720610/d-r-kiril-svilenov-prekomernata-upotreba-na-antibiotitsi-vodi-do-disbakterioza-na-chervata.html", "text": "Прекомерната употреба на антибиотици води до дисбактериоза на червата или унищожаване на нормалните бактерии част от нашия организъм. Това каза в интервю за  Агенция „Фокус“  д-р Кирил Свиленов, общопрактикуващ лекар, по повод Европейски ден на антибиотиците – 18 ноември. „За да се предотврати това нещо, ние изписваме пробиотици. По време на приемането на антибиотика, не заедно с антибиотика, това е много важно да се знае, тъй като антибиотика ще унищожи тези пробиотични бактерии. Трябва да минат от 4 до 6 часа от приема на антибиотик, но особено е важно да се приемат поне седмица след приключване на антибиотичния курс, за да може да се възстанови тази бактериална флора, или популация, или количеството бактерии, които са в дебелите черва да стигнат до нормалното си ниво. Това е едно от усложненията“, уточни д-р Свиленов. Той допълни, че друго усложнение от антибиотиците е резистентността. „Друго нещо е, че някои от пациентите са алергични към определени антибиотици, което също предразполага към усложнение. Особено, когато не се обърне внимание, когато не се попита пациента дали има познати алергии до този момент“, каза още общопрактикуващият лекар. Д-р Свиленов отбеляза, че усложнения от антибиотичното лечение са гъбичните инфекции. „Това е може би второто по честота усложнение. Когато унищожаваме бактериите, естествено и имунитета пада. По този начин създаваме една предпоставка да настъпят гъбични причинители. Особено при жените често в пикочно-половата система предизвикват вагинални течения. При мъжете също се получават усложнения. Хубаво е пациентите да го имат това предвид и да споменават на своите лекари, че имат разположение към такъв тип инфекции при прием на антибиотици. В такива случаи лекарите се съобразяват и изписват успоредно лечение за предпазване да не развие гъбична инфекция“, добави още д-р Свиленов.  \r\nСпециалистът съветва пациентите да не купуват антибиотици преди да се консултирали с лекар. „Никаква не е гаранцията, че ще подберат правния антибиотик. Има много класове антибиотици, отделно в тези класове има подкласове, различни по сила, с ефект върху различен вид бактерии. Не винаги се налага антибиотично лечение. Аз лично не съм привърженик при едно температурно състояние или инфекция да се назначи директно антибиотик“, обясни още д-р Кирил Свиленов.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.11.18", "title": "Д-р Кирил Свиленов: Прекомерната употреба на антибиотици води до дисбактериоза на червата"}
{"url": "http://www.focus-news.net/news/2019/11/18/2720625/orazhie-i-boepripasi-sa-namereni-v-neobitaem-imot-v-pavlikeni.html", "text": "В петък следобед в полицейското управление в Павликени е получен сигнал за оръжие и боеприпаси, намерени в наследствен имот в града, съобщават от  ОДМВР - Велико Търново . На адреса незабавно са били изпратени полицейски екипи. Установени и иззети са два пистолета – газов и боен и множество боеприпаси за тях. Започнато е досъдебно производство. Работата по изясняване на случая продължава.", "date": "2019.11.18", "title": "Оръжие и боеприпаси са намерени в необитаем имот в Павликени"}
{"url": "http://www.focus-news.net/news/2019/11/18/2720603/kmetat-na-sofiya-yordanka-fandakova-proveri-izgrazhdaneto-na-nova-sgrada-za-razshirenie-kam-64-osnovno-uchilishte-tsar-simeon-veliki.html", "text": "Кметът на София Йорданка Фандъкова провери  изграждането на нова сграда за разширение към 64 Основно училище \"Цар Симеон Велики\" в Симеоново, предаде репортер на  Агенция \"Фокус\"\r\nЗорница КОСТАДИНОВА", "date": "2019.11.18", "title": "Кметът на София Йорданка Фандъкова провери изграждането на нова сграда за разширение към 64 Основно училище \"Цар Симеон Велики"}
{"url": "http://www.focus-news.net/news/2019/11/18/2720627/67-sluchaya-na-varitsela-sa-registrirani-za-sedmitsa-vav-varna.html", "text": "67 случая на варицела са регистрирани за седмица във Варна. Това съобщиха за  Радио „Фокус“ – Варна   от Регионалната здравна инспекция във Варна, на база данните за заболяемостта през изминалата седмица. От там допълват, че от въздушно - капковите инфекции (без грип и ОРЗ) са регистрирани 78 лица срещу 46 за предходната седмица, представени от 67 случая на варицела, 6 случая на скарлатина и 5 вирусни менингита.  \r\nБроят на регистрираните чревни инфекции е 35 случая срещу 29 от предходната седмица, представени от 23 ентероколита, 6 колиентерита, 2 салмонелози и 4 вирусни хепатита.  \r\nДесислава ВАСИЛЕВА", "date": "2019.11.18", "title": "67 случая на варицела са регистрирани за седмица във Варна"}
{"url": "http://www.focus-news.net/news/2019/11/18/2720629/936-kg-heroin-za-nad-36-mln-leva-sa-zadarzhani-ot-mitnicheski-sluzhiteli-na-gkpp-dunav-most.html", "text": "93.6 кг хероин, разпределен в 184 пакета, са задържани на ГКПП „Дунав мост“ вчера. Това стана ясно по време на брифинг с участието на Георги Костов, директор на Агенция „Митници“, заместник главния прокурор Иван Гешев, прокурор от Окръжна прокуратура - Русе Андрей Ангелов и главния секретар на МВР Ивайло Иванов, съобщиха от пресцентъра на  Агенция „Митници“ . \r\n„Задържана е огромна пратка наркотични вещества“, анонсира Иван Гешев, който благодари на митническите и други служби, които са участвали в задържането. \r\nНа 17 ноември 2019 г. около 9.20 часа сутринта на ГКПП Дунав мост – Русе пристига изходящ към Западна Европа товарен автомобил. В следствие анализ на риска и при щателна митническа проверка на служители от Главна дирекция „Митническо разузнаване и разследване“ товарният автомобил е проверен и в двоен под на товарното помещение са открити 184 пакета с бежово прахообразно вещество, с общо тегло 93.6 кг, за които полеви наркотест е показал, че съдържат хероин. \r\nСлед извършени процесуално-следствени действия като обвиняем за контрабанда на високорисково наркотично вещество е привлечен 56-годишен български гражданин. Лицето е задържано за 72 часа и предстои да му бъде поискана постоянна мярка задържане под стража. \r\n„Предвиденото за този вид престъпление е лишаване от свобода от 15 до 20 години и глоба в размер от 100 000 до 300 000 лева“, уточни пред медиите наблюдаващият прокурор Андрей Ангелов от Окръжна прокуратура - Русе и допълни, че по първоначални оценки стойността на наркотичното вещество е над 3.6 млн. лева. \r\nСтава дума за хероин със сравнително висока чистота, стана ясно още по време на брифинга. \r\nПроверката е извършена от опитен митнически служител с над 25 години стаж. „Той е видял разминаване в морфологията на превозното средство и е забелязал, че подът от страната на шасито е преработван“, обясни пред журналистите директорът на Агенция „Митници“ Георги Костов. Той допълни, че са положени са много усилия, за да бъде камуфлирано това наркотично вещество. „На изход трасето беше изключително натоварено през миналата седмица, но позитивното е, че нашите служители не са притъпили бдителността си, въпреки голямото натоварване от превозни средства, излизащи от България“, посочи още Костов. \r\n„Още от вчера ГДБОП работи усилено по случая, тъй като вероятно се касае за международен трафик“, заяви главният секретар на МВР Ивайло Иванов. Той допълни, че се очаква бъдеще развитие по разследването, тъй като в момента все още се провеждат оперативни мероприятия и процесуални следствени действия.", "date": "2019.11.18", "title": "93.6 кг хероин за над 3.6 млн. лева са задържани от митнически служители на ГКПП „Дунав мост“"}
{"url": "http://www.focus-news.net/news/2019/11/18/2720631/mazh-e-skochil-ot-petiya-etazh-na-hirurgicheskiya-korpus-na-umbal-burgas.html", "text": "В 12.20 часа мъж с неустановена към момента самоличност е скочил от петия етаж на хирургическия корпус на УМБАЛ - Бургас. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. Екипи на „Пожарна безопасност и защита на населението“ са на място.  \r\nОт УМБАЛ - Бургас съобщиха, че към момента здравословното състояние на мъжа все още се уточнява.  \r\nМария ПОПЧЕВА", "date": "2019.11.18", "title": "Мъж е скочил от петия етаж на хирургическия корпус на УМБАЛ - Бургас"}
{"url": "http://www.focus-news.net/news/2019/11/18/2720628/kmetat-na-sofiya-yordanka-fandakova-mnogo-e-vazhno-rayonnite-kmetove-da-rabotyat-a-ne-samo-da-se-oplakvat.html", "text": "Обръщам внимание колко е важно районните кметове да работят, а не само да мрънкат и да се оплакват. Чувам как щели да ме „притискат“. Аз нямам нужна от натиск, ако кметът си е свършил работата. Това каза кметът на София Йорданка Фандъкова пред журналисти, предаде репортер на  Агенция „Фокус“ . „Ако дойдат с готов проект, веднага го залагаме за строителство“, допълни тя. На журналистически въпрос за въвеждането на задължителна детска градина за 4-годишните деца, Фандъкова отговори, че в програмата на ГЕРБ, още когато е била министър на образованието е заложила такава политика. „Радвам се, че всички разбраха, че това означава държавата да финансира тази предучилищна възраст. Това е важно за подготовката на децата за 1 клас, така че това е сериозна национална политика“, заяви тя. Относно видеонаблюдението, Фандъкова е категорична, че то е ефективно и системата за видеонаблюдение се разширява. По думите ѝ, това е превенция срещу различни посегателства и престъпления и помага на полицията да си свърши работа, ако има такова. „Ще дам информация за всички имена на хората от стария ми екип, с който продължавам да работя и на тези, с които обновявам екипа, така както поех ангажимента в предизборната кампания“, коментира Фандъкова за новия екип, с който ще работи. \r\nЗорница КОСТАДИНОВА", "date": "2019.11.18", "title": "Кметът на София Йорданка Фандъкова: Много е важно районните кметове да работят, а не само да  се оплакват"}
{"url": "http://www.focus-news.net/news/2019/11/18/2720626/tass-rusiya-predade-na-ukrayna-zadarzhanite-v-kerchenskiya-protok-korabi.html", "text": "Русия предаде на Украйна трите кораба от ВМС на страната, задържани в Керченския проток през ноември миналата година. Това обявиха от външнополитическото ведомство в Москва, предава  TACC . \r\nОт министерството отбелязват, че Русия възнамерява рязко да потушава всякакви провокации на своите граници, за да гарантира безопасността на корабоплаването.  \r\nПо-рано източник от органите на реда съобщи, че процесът по предаването на плавателните съдове на Украйна е в ход. „Той [трансферът] преминава според постигнатите споразумения. Извършва се на 30 км от нос Такил и ще отнеме приблизително няколко часа\", отбелязва източникът. \r\n \r\n Тереза Герова", "date": "2019.11.18", "title": "ТАСС: Русия предаде на Украйна задържаните в Керченския проток кораби"}
{"url": "http://www.focus-news.net/news/2019/11/18/2720632/administrativniyat-sad-v-kyustendil-potvardi-izbora-na-stefan-kotev-za-kmet-na-kmetstvo-piperkov-chiflik.html", "text": "Административният съд в Кюстендил потвърди избора на Стефан Котев за кмет на кметство Пиперков чифлик, предаде репортер на  Радио „Фокус” – Кюстендил . Със свое решение Административният съд в Кюстендил потвърди решението на Общинска избирателна комисия – Кюстендил, с което за избран за кмет на кметство село Пиперков чифлик, община Кюстендил, на втори тур е обявен Стефан Котев, издигнат от Местна коалиция ГЕРБ. Решението подлежи на обжалване с касационна жалба пред Върховен административен съд в 7-дневен срок.  \r\nДелото беше образувано по жалба на Бойко Парлапански в качеството му на кандидат за кмет на кметство село Пиперков чифлик. Жалбата беше и срещу предложение за решение от „Информационно обслужване“ АД, с което са определени резултатите за кмет на кметство село Пиперков чифлик и решение на Общинска избирателна комисия - Кюстендил, относно обявяване за избран кмет на кметство с. Пиперков чифлик.  \r\nВенцеслав ИЛЧЕВ", "date": "2019.11.18", "title": "Административният съд в Кюстендил потвърди избора на Стефан Котев за кмет на кметство Пиперков чифлик"}
{"url": "http://www.focus-news.net/news/2019/11/18/2720630/242-sluchaya-na-ostri-respiratorni-zabolyavaniya-sa-registrirani-za-sedmitsa-vav-varna.html", "text": "Броят на регистрираните остри респираторни заболявания (ОРЗ) е 242 случая срещу 248 от предходната седмица във Варна. Това съобщиха за  Радио „Фокус“ – Варна   от Регионалната здравна инспекция във Варна, на база данните за заболяемостта през изминалата седмица. Има и един човек, регистриран с грип. Регистрирани са 34 случая на усложнения от остри респираторни заболявания – 23 бронхита и 11 пневмонии. \r\nВ имунизационният кабинет през отчетния период са преминали общо 49 лица. Проведени са 33 имунизации. С ваксина против жълта треска са обхванати 12 лица. В кабинета за анонимно и безплатно консултиране за СПИН (КАБКИС) са преминали и изследвани 22 лица. Регистрирани са 8 случая на ухапани от кърлежи. Извършени са 34 епидемиологични проучвания на болни с остри заразни болести (ОЗБ).  \r\nДесислава ВАСИЛЕВА", "date": "2019.11.18", "title": "242 случая на остри респираторни заболявания са регистрирани за седмица във Варна"}
{"url": "http://www.focus-news.net/news/2019/11/18/2720633/makedonski-ekspert-nikoga-nyama-da-vlezem-v-es-po-skoro-toy-shte-se-razpadne.html", "text": "Решението на президента на Франция Еманюел Макрон да не даде на Македония и Албания „зелена светлина“ за започване на присъединителни преговори с ЕС може да се приеме като услуга за македонския народ. Това заяви пред руската агенция  EA Daily  македонският журналист, телевизионен водещ и публицист Миленко Неделковски. \r\nПрез октомври Франция блокира решението за започване на преговори между Брюксел и Скопие и Тирана. Президентът Еманюел Макрон излезе с идеята, че на някои страни от Западните Балкани, които са кандидати за влизане в ЕС, може да се предложи „стратегическо партньорство“ вместо пълноценно участие в организацията. По неговите думи, ЕС в момента не е готов за ново разширяване и трябва преди това да направи вътрешни реформи. \r\nНеделковски твърди, че това, което е направил Макрон, изхождайки от интересите на френския народ, всъщност е било в полза на македонския, който още на 30 септември 2018 година чрез бойкота на референдума за преименуването на страната в Северна Македония, е доказал, че не иска да влиза нито в НАТО, нито в ЕС. \r\n„Хората, които се интересуват от реалната ситуация в Македония, сред които съм и аз, колкото и нескромно да звучи, отдавна казаха, че Македония никога няма да влезе в ЕС. По-скоро ЕС ще се разпадне. Но има и някаква вероятност да не станем част от НАТО. Както се оказа, една от страните-членки на Северноатлантическия алианс – Испания, няма да може в близко бъдеще да ратифицира договора за влизане на Македония в НАТО заради парламентарната криза. Но на нас НАТО не ни трябва. Мнозинството от македонците смятат, че няма смисъл да се влиза в каквато и да е асоциация, която се основава на неравноправни отношения между участниците в нея и на шантаж. В нашия случай този шантаж бе направен, за да се съгласим да преименуваме страната, да унищожим историята,  националната си идентичност и т.н.“, заяви Неделковски. \r\nЕкспертът припомни, че следващата година в Македония трябва да се проведат парламентарни избори. „Очаквам правителството, което ни постави в такава абсурдна ситуация, да напусне и в парламента да влязат достатъчен брой честни и некорумпирани депутати, които да отменят всички закони, приети против волята на хората“, добави Неделковски. Той отбеляза, че референдумът е най-висшата форма на народна воля и народът на Македония, като бойкотира референдума, показа своето отношение към преименуването на страната и влизането й в Алианса. \r\nНеделковски също подчерта, че освен всички държави-членки, македонският парламент също трябва да ратифицира договора за присъединяването на Македония към Алианса. Ако НАТО не успее да ратифицира този документ преди парламентарните избори в Македония, може да се окаже, че след изборите в македонския парламент ще има различен баланс на силите, продължи той. \r\n„Разбира се, във всяка от двете големи македонски партии има хора, които вярват, че страната им трябва да се присъедини към НАТО. Но повечето граждани на Македония смятат, че не трябва да станем част от престъпния съюз. Във всеки случай, дори ако официално се присъединим към НАТО, както направи Черна гора, против волята на хората, това ще се окаже временно, като всичко, което се прави със сила“, смята Неделковски. \r\nЕкспертът припомни също, че от друга страна, в държавата, която е „крайъгълен камък на структурата на НАТО“ - САЩ, назрява разбирането, че времето на Северноатлантическия алианс е отминало и че трябва да бъде разпуснато. Междувременно, продължи той, Франция, която поема ръководство в ЕС от Германия, казва, че ЕС трябва да създаде своя собствена армия. „Трябва да се има предвид, че Франция и Германия работят в тясно сътрудничество с Русия, както и с Китай в областта на икономиката. Тук говорим за голяма игра, в която Македония е твърде малка, но сме доволни от всичко, което се случва. Най-важното е гласът на хората да бъде чут, тъй като македонците казват, че не искат в ЕС и НАТО“, каза Неделковски. \r\nКоментирайки инициативата на президента на Сърбия Александър Вучич, свързана със създаването на „малък Шенген“ между Сърбия, Албания и Македония - или по-скоро условията за свободното движение на хора и стоки, експертът допусна, че става въпрос за измама на обществеността на всяка от трите държави. \r\n„Това е инициатива на трима глупаци – единият е Заев (македонският премиер Зоран Заев), вторият – Вучич и третият е Рама (албанският премиер Еди Рама). Какво трябва да получи Македония от „малкия Шенген“? Факт е, че този „малък Шенген“ трябва да предостави на македонците възможност да пътуват само с вътрешни паспорти през територията на Албания и Сърбия. Това не е новина, това е измама. Вече няколко години имаме подходящи споразумения не само с Албания и със Сърбия, но и с Косово, Босна и Херцеговина и Черна гора. Така че това е голяма измама, с помощта на която лидерите на Сърбия и Македония се опитват да избягат от обвинения в предателство на националните интереси, а премиерът на Албания се опитва да скрие пълния провал на своята политика“, обяснява експертът. \r\nСпоред Миленко Неделковски, сръбският президент Александър Вучич отдавна е решил да „предаде Косово и Метохия“, а премиерът на Македония Зоран Заев вече „даде всичко, което можа, нищо не остана“. Предложената инициатива за създаване на зона на „малък Шенген“ между Албания, Сърбия и Македония според експерти може да се счита за опит за създаване на своеобразна „Балканска федерация“. \r\n„Сърбия официално получава Косово и Метохия - само формално, разбира се, а не фактически. Албания получава „Велика Албания“. Отново губи Македония, която изобщо не получава нищо. Само се съмнявам, че тази инициатива може да бъде приета в Сърбия. Вучич се опитва да прокара идеите си с помощта на руснаци, французи, немци, но седенето на столове няма да доведе до добро. Най-малко искаме съюз с албанците, със сърбите също. Но от друга страна, Сърбия иска да получи достъп до морето, може би виждайки това като един от начините за постигане на целта си. Но това е губеща опция за всички нас. Това е предателство на националните интереси на сърбите в Сърбия и македонците в Македония“, обобщи Миленко Неделковски. \r\n \r\nПревод и редакция:", "date": "2019.11.18", "title": "Македонски експерт: Никога няма да влезем в ЕС, по-скоро той ще се разпадне"}
{"url": "http://www.focus-news.net/news/2019/11/18/2720634/zhena-e-postradala-pri-verizhna-katastrofa-na-glaven-pat-e-79-pri-tunel-zheleznitsa-dvizhenieto-v-rayona-e-spryano.html", "text": "Жена е пострадала при верижна катастрофа между 3 леки автомобила на главен път Е-79 при тунел Железница. Това съобщиха от  ОДМВР – Благоевград . Инцидентът е станал около 12.37 часа. По първоначална информация пострадала е с оплаквания от болки в стомаха. Същата е транспортирана за извършване на медицински преглед. Пътят в района е затворен. Може да се ползва обходен маршрут през стария път с. Железница – град Симитли.", "date": "2019.11.18", "title": "Жена е пострадала при верижна катастрофа на главен път Е-79 при тунел Железница, движението в района е спряно"}
{"url": "http://www.focus-news.net/news/2019/11/18/2720641/dobrovoltsi-sa-zasadili-1200-dravcheta-v-zemlishteto-na-selo-dragovishtitsa.html", "text": "Доброволци са засадили 1200 дръвчета в землището на село Драговищица. Това съобщи за  Радио „Фокус” – Кюстендил  инж. Тони Колев, директор на Държавно горско стопанство „Кюстендил”. По думите му районът е в териториалния обхват на горското стопанство. В инициативата са участвали над 80 доброволци, ученици, деца и служители на стопанството. Засадени са 1200 фиданки цер, обикновен явор и зимен дъб. Залесената площ е малко над два декара. Фиданките са подсигурени от Държавно горско стопанство „Кюстендил” със съдействието на Югозападно държавно предприятие - Благоевград. „Доброволците, участващи в залесяването, бяха учудващо много, което беше приятна изненада за организаторите и домакините”, каза Тони Колев.  \r\nВенцеслав ИЛЧЕВ", "date": "2019.11.18", "title": "Доброволци са засадили 1200 дръвчета в землището на село Драговищица"}
{"url": "http://www.focus-news.net/news/2019/11/18/2720636/narodnoto-sabranie-e-domakin-na-54-tata-generalna-asambleya-na-parlamentarnata-asambleya-na-chernomorskoto-ikonomichesko-satrudnichestvo.html", "text": "Народното събрание е домакин на 54-тата Генерална асамблея на Парламентарната асамблея на Черноморското икономическо сътрудничество (ПАЧИС). Това съобщиха от пресцентъра на  Народното събрание . Основна тема на форума, който ще събере в София делегации от парламентите на 12-те държави-членки на организацията, ще бъде „Европейските измерения на Черноморското икономическо сътрудничество – актуално състояние и перспективи на сътрудничеството ЕС-ЧИС“.  \r\nПредседателят на Народното събрание и председател на ПАЧИС Цвета Караянчева ще открие 54-тата Генерална асамблея на 20 ноември 2019 г. в 10.00 часа в зала „Роял“ на „София Хотел Балкан“. Предвижда се участниците да бъдат поздравени от ръководителя на делегацията на Народното събрание в ПАЧИС Петър Кънев и от генералния секретар на ПАЧИС Асаф Хаджиев. Изказвания ще направят председателят на Комисията по външна политика на Народното събрание Джема Грозданова и председателят на Комисията по европейски въпроси и контрол на европейските фондове Драгомир Стойнев. На откриването са поканени представители на други парламентарни асамблеи, международни организации и посланиците на държавите-членки на ПАЧИС.  \r\nВ 10.40 часа участниците във форума ще си направят обща снимка.  \r\nВ първия ден пред 54-тата Генерална асамблея на ПАЧИС ще бъде представена информация за дейността на Организацията за Черноморско икономическо сътрудничество (ЧИС), на Черноморската банка за търговия и развитие, на Международния център за черноморски изследвания, на Съюза на сдруженията за пътен транспорт на ЧИС и на Мрежата на черноморските университети. Предвидено е да бъдат избрани заместник-председатели на ПАЧИС и да бъде приета препоръка за “Сключване на преференциални търговски споразумения с оглед премахване на двойното данъчно облагане между държавите-членки на ЧИС”.  \r\nПо-късно ръководителите на националните делегации в ПАЧИС ще направят изказвания по основната тема на 54-тата Генерална асамблея - „Европейските измерения на Черноморското икономическо сътрудничество – актуално състояние и перспективи за сътрудничество между ЕС и ЧИС”. Същия ден участниците във форума ще дискутират по темата „Правни и политически аспекти на развитието на транспортните маршрути в региона на ЧИС“.  \r\nНа 21 ноември 2019 г. от 9.00 часа участниците в 54-ата Генерална асамблея на ПАЧИС ще започнат работа с обсъждане на препоръка по доклад на тема „Безработица в държавите-членки на ЧИС. Ролята на държавата за насърчаване на разкриването на работни места“. Ще бъдат приети решения за пролетното заседание на Генералната асамблея през 2020 г.  \r\nНародното събрание на Република България е председател на Парламентарната асамблея на Черноморското икономическо сътрудничество от 1 юли до 31 декември 2019 г. Председателят на Народното събрание Цвета Караянчева официално пое председателството на организацията по време на 53-тата Генернална асамблея на ПАЧИС в Баку. Цвета Караянчева декларира, че България поема председателството на ПАЧИС решена да допринесе за засилване на интерпарламентарното сътрудничество и да постигне съществени резултати в полза на гражданите от нашия регион.", "date": "2019.11.18", "title": "Народното събрание е домакин на 54-тата Генерална асамблея на Парламентарната асамблея на Черноморското икономическо сътрудничество"}
{"url": "http://www.focus-news.net/news/2019/11/18/2720639/tass-kremal-potvardi-che-sreshtata-na-normandskiyat-format-shte-se-provede-na-9-dekemvri.html", "text": "Подготовката за срещата на върха в „нормандския формат“ (Русия, Украйна, Германия и Франция) на 9 декември е навлязла във финалния си стадий, съобщи пред журналистите прессекретарят на руския президент Дмитрий Песков, цитиран от  ТАСС . \r\n„Нормандският формат“ е планиран за 9 декември, това е истина, вече се води подготовка и тя е във финалния си стадий“, заяви представителят на Кремъл. \r\nПесков уточни, че на 18 ноември президентът на Русия Владимир Путин ще проведе международен телефонен разговор, без да уточнява с кого точно ще беседва руският лидер, но отбеляза, че той „ще бъде свързан с подготовката към „нормандския формат“. \r\nГоворителят на руския лидер отказа да даде прогноза за резултата от срещата на върха в „нормандския формат“. Според него очакванията не трябва да са нито големи, нито ниски. \r\n„Няма да изразя никакви очаквания за Нормандската четворка. Това е много сериозна среща, дългоочаквана“, заяви Песков и припомни, че „имаше много голям пробив в работата на „нормандския формат“. \r\n \r\nПревод и редакция:", "date": "2019.11.18", "title": "ТАСС: Кремъл потвърди, че срещата на „нормандският формат“ ще се проведе на 9 декември"}
{"url": "http://www.focus-news.net/news/2019/11/18/2720638/12-rabotnitsi-v-nelegalnata-fabrika-za-tsigari-v-selo-trud-poluchiha-prisadi-razsledvaneto-sreshtu-organizatorite-na-proizvodstvoto-prodalzhava.html", "text": "Специализираният наказателен съд наложи наказания на 12 от работниците в разкритата през юли 2019 г. нелегална фабрика за цигари в пловдивското село Труд, след като одобри сключените от тях споразумения с прокуратурата. Това съобщиха от пресцентъра на  Апелативна специализирана прокуратура . \r\nЧетирима от обвинените по делото българи, които се признаха за виновни, получиха ефективни присъди, съответно на 1 година, 1 година и 2 месеца, а двама - по 1 година и 3 месеца „Лишаване от свобода“ при първоначален общ режим. Те са заемали най-ниските нива в йерархията на престъпната група – пазач, доставчик на храна за работниците, както и техническа поддръжка на помещенията. \r\nОсемте наети в производството чужденци – седем украинци и един молдовец, също се признаха за виновни и се споразумяха на условни наказания от 3 години „Лишаване от свобода“ с 5-годишен изпитателен срок, както и лишаване от права. \r\nРазследването срещу тримата основни участници в групата (български граждани), организирали нелегалното производство, продължава. Срещу тях предстои бъде изготвен обвинителен акт и внесен в Специализирания наказателен съд. \r\nНа 4 юли 2019 г., по време на действията по разследването на Специализираната прокуратура и ГДБОП в нелегалната фабриката бе намерена и иззета готова продукция за около 3 млн. лева, половината от която натоварена в камион и подготвена за експедиция. \r\nРазследването установи, че организираното производство на нелегални цигари в с. Труд няма аналог до момента. Във фабриката са били инвестирани близо 10 млн. лева, а пласирането на готовата продукция е ощетявало бюджета с между 15 и 20 млн. лв. месечно в продължение на една година. В близкото село Ръжево Конаре бе открит и цехът на фабриката, където е бил нарязван тютюнът за нелегалните цигари.", "date": "2019.11.18", "title": "12 работници в нелегалната фабрика за цигари в село Труд получиха присъди, разследването срещу организаторите на производството продължава"}
{"url": "http://www.focus-news.net/news/2019/11/18/2720640/mitko-stanoev-sdruzhenie-zashtoto-mozhem-prodalzhavame-sabiraneto-na-izdeliya-za-kampaniyata-kapachki-za-badeshte.html", "text": "Продължаваме събирането на изделия за кампанията „Капачки за бъдеще“. Това каза за  Радио „Фокус“ - Пирин  Митко Станоев, председател на Сдружение „Защото можем“. Той отбеляза, че по време на предходната национална кампания, която се проведе в края на месец септември, общото тегло на изделия, които са събрали и предали от името на жителите на община Петрич, е 1.580 тона. „Така отново сме на първо място по количество предадени капачки сред общините в област Благоевград. Това от своя страна доказва, че община Петрич е изключително будна и изключително активна. Целта е да продължаваме да пълним трите метални сърца, които имаме в Петрич“, каза още Станоев. Той добави, че от края на предходната кампания до сега вече дори се е наложило да изпразват сърцата няколко пъти. „Смятам, че ще успеем да запазим първото си място и през следващата кампания“, допълни Станоев.  \r\n „Фокус“ припомня:  \r\nВ община Петрич има поставени три метални сърца. Едното е в квартал „Дълбошница“, другото е в центъра, а третото е в квартал „Поляните“. Последното бе монтирано през месец август.   \r\nЛивия НИНОВА", "date": "2019.11.18", "title": "Митко Станоев, Сдружение „Защото можем“: Продължаваме събирането на изделия за кампанията „Капачки за бъдеще“"}
{"url": "http://www.focus-news.net/news/2019/11/18/2720644/v-obshtina-haskovo-shte-se-provede-preskonferentsiya.html", "text": "В сградата на Община Хасково ще се проведе пресконференция. Това съобщиха от пресцентъра на  Общината . Събитието е инициирано от кмета на Община Хасково Станислав Дечев и ще се състои от 16.00 часа в Залата на 2 ет. в общинска администрация.", "date": "2019.11.18", "title": "В Община Хасково ще се проведе пресконференция"}
{"url": "http://www.focus-news.net/news/2019/11/18/2720643/kolednite-svetlini-vav-veliko-tarnovo-shte-badat-vklyucheni-v-sredata-na-sedmitsata.html", "text": "Разнообразни събития за малките и големите жители на Велико Търново и областта е подготвила Общината. Проявите, които стартират още в средата на тази седмица, са част от Коледната програма на Общината, предаде репортер на  Радио „Фокус\" - Велико Търново . Първото събитие е традиционното запалване на коледните светлини в града, което ще се случи на 20 ноември от 17.00 часа. Това съобщи Нелина Църова, директор Дирекция \"Култура, туризъм и международни дейности\". Символично празникът е кръстен „Коледна въртележка\", а в рамките му актьорите от куклен театър \"Весел\" ще забавляват всички присъстващи. Спектакълът ще приключи с коледни фойерверки. Малко по-късно ще има и концерт на преподаватели и ученици от СУ \"Емилиян Станев\", посветен на Деня на християнското семейство. Той ще започне в 18.00 часа и ще се проведе в ИЗ \"Рафаел Михайлов\". По същото време в Голяма зала на Общината ще има и друга музикална проява - Градски ученически парламент също организира концерт. Тридесет минути по-рано в Регионалната библиотека Дешка Денева ще представи книгата на Милка Денева \"Ние, ловците\". \r\n\"21 ноември е Денят на християнското семейство, което ще бъде отбелязан с няколко събития - концерт, коктейл в Общината, ІV национално биенале на рисунката Велико Търново 2019 и още една дългоочаквана музикална проява - Концерта „На 8 рояла“ за 16 пианисти и 32 ръце. Диригент ще е  Григор Паликаров от програмата на Пловдив – Европейска столица на културата 2019\", допълни Църова. \r\nСлед това от 26 до 30 ноември в Изложбени зали всички граждани ще могат да разгледат интерактивна изложба на историческото изкуство под надслов \"Историческо величие\", която представя картини, съкровища, предмети и литература; образователни програми и анимация за деца. Във всеки един от дните до края на месеца има още представяния на книги, концерти благотворителни спектакли. Акцент са представленията на Руския държавен балет на лед от Санкт Петербург - \"Лебедово езеро\" и \"Лешникотрошачката\". В последния работен ден от месеца ще бъде открит Коледния базар в парк \"Марно поле\", от 17.00 часа, а след това в ДКС \"Васил Левски\" ще бъде представено \"Шоу без име\" - благотворителен концерт-спектакъл на трупата на Нешка Робева. Подробности по програмата ще откриете на сайта на Общината. \r\nЛуиза ТРАНЧЕВА", "date": "2019.11.18", "title": "Коледните светлини във Велико Търново ще бъдат включени в средата на седмицата"}
{"url": "http://www.focus-news.net/news/2019/11/18/2720637/gd-granichna-politsiya-silno-intenziven-e-trafikat-za-tovarni-avtomobili-na-izhod-na-granichnite-punktove-dunav-most-dunav-most-2-kapitan-andreevo-i-lesovo.html", "text": "Силно интензивен е трафикът за товарни автомобили на изход на ГКПП „Дунав мост“, ГКПП „Дунав мост 2“, ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.11.18", "title": "ГД „Гранична полиция“: Силно интензивен е трафикът за товарни автомобили на изход на граничните пунктове „Дунав мост“, „Дунав мост 2“, „Капитан Андреево“ и „Лесово“"}
{"url": "http://www.focus-news.net/news/2019/11/18/2720635/pregled-na-mezhdunarodnite-novini-do-1300-chasa-agentsiya-fokus.html", "text": "Министерството на външните работи на ФРГ публикува карта на държавите, в които има повишен риск за здравето и живота на германските туристи. Изданието  Der Spiegel  представя кратко обобщение на съветите на външнополитическото ведомство в Берлин, като отбелязва, че голяма част от инцидентите, взети предвид при изготвянето на картата, не са необичайни. Но все пак се случват по-често в определени региони на света. \r\nВ доклада също са споменати България и Румъния. За двете държави се споменава във връзка със системите им за здравеопазване. . „В източноевропейските страни като България и Румъния наблюдаваме бавно, но стабилно подобрение през последните 10-15 години“, става ясно от изготвения текст.  \r\nОтбелязва се, че в Румъния има умерено или слабо обслужвани от медици региони. Но за сметка на това авторите са впечатлени от организацията в столицата Букурещ. „Линейките подават информация до университетските болници, така че главният лекар знае пациенти с какви проблеми ще пристигнат в клиниката в следващите 20 минути и може да организира съответния персонал\", обясняват от редакцията, като същевременно допълват: „Това е рядкост дори в Германия“. \r\n*** \r\n  Русия предаде на Украйна трите кораба от ВМС на страната, задържани в Керченския проток през ноември миналата година. Това обявиха от външнополитическото ведомство в Москва, предава  TACC . \r\nОт министерството отбелязват, че Русия възнамерява рязко да потушава всякакви провокации на своите граници, за да гарантира безопасността на корабоплаването.  \r\nПо-рано източник от органите на реда съобщи, че процесът по предаването на плавателните съдове на Украйна е в ход. „Той [трансферът] преминава според постигнатите споразумения. Извършва се на 30 км от нос Такил и ще отнеме приблизително няколко часа\", отбелязва източникът. \r\n*** \r\n \r\n Държавният секретар на САЩ Майк Помпео продължава да следва идеологията на Студената война, въпреки факта, че тя приключи преди повече от 30 години и това вреди на отношенията между Пекин и Вашингтон. Това заяви говорителят на Министерството на външните работи на Китай Ген Шуан, предава  ТАСС. \r\nГоворителят на външното министерство на Китай направи това изявление по време на пресконференция. Той добави, че ръководителят ня американското външнополитическо ведомство създава антикитайски настроения.  \r\n„Неговите забележки са изпълнени с идеологически предразсъдъци и непознаване на историята на Китай и настоящата ситуация в страната. Твърденията, които той разпространява, не издържат на критика и се разпадат на фона на факти. Повече от 30 години са изминали от края на Студената война, но се страхувам, че тя все още продължава в сърцето на Помпео“, отбеляза Ген Шуан. \r\n„Надяваме се, че Майк Помпео ще се откаже от манталитета от епохата на Студената война и от игрите с нулев резултат и ще разглежда нашите двустранни отношения обективно. Надяваме се, че ще престане да разпалва антикитайски настроения и ще направи нещо по-подходящо за заеманата от него позиция, и ще допринесе за китайско-американските отношения, а да не им вреди“, обобщи официалният представител на китайското външно министерство. \r\n*** \r\n \r\n  Правителството на Полша обмисля въвеждането на забрана на часовете по сексуално образование в училищата, за да предпази децата от „сексуално развращение“, предава германският телевизионен канал  N-tv . \r\nВ мнoжество градове на Полша гражданите вече организираха протести срещу законопроекта, а сега на помощ им се притича и Европейският съюз, коментира телевизията.  \r\nЕвропейският парламент призова за оттегляне на законодателна инициатива за криминализиране на сексуалното образование в училищата. Депутатите гласуваха с голямо мнозинство в Брюксел за резолюция, призоваваща полския парламент да се въздържи от приемането на закона. Липсата на сексуално образование прави подрастващите по-уязвими на сексуална експлоатация и насилие, се казва в текста. \r\nСпоред полската законодателна инициатива учителите, които преподават сексуално образование в училищата, трябва да бъдат наказвани с до три години затвор. Планираната промяна на закона беше инициирана и предварително формулирана от Съюз на противниците на абортите, който е посветен на „защитата на децата и юношите от сексуална поквареност“. Плановете за реформи се подкрепят от консервативната партия „Право и справедливост“, която спечели абсолютно мнозинство на парламентарните избори през октомври. \r\nОще в средата на октомври хиляди поляци във Варшава и други градове излязоха на улиците за протест срещу промените. Върховният съд на страната стигна до предварителното заключение, че законопроектът в сегашния му вид не е съвместим с образователната мисия на училищата. \r\n*** \r\n \r\n  Здравословното състояние на сръбския президент Александър Вучич се е подобрило и той е изписан от болницата след неколкодневно лечение във Военно-медицинската академия (ВМА) в Белград, съобщава  РТС . \r\nПреди това сръбският лидер обяви, че в понеделник ще се завърне към работните си задължения. Той бе приет в болница заради проблеми със сърцето.  \r\nВ неделя министърът на здравеопазването на Сърбия Златибор Лончар заяви, че Вучич има хронични проблеми със сърцето и в петък състоянието му се е влошило и той се е обърнал към лекарите.  \r\nСлед приемането му във ВМА е преценено, че животът на държавния глава е застрашен. \r\n*** \r\n \r\n  Франция е предложила нов подход от страна на Европейския съюз, основан на политическата мъдрост и по-сурови критерии за членството на страните от Западните Балкани, включително за Косово, съобщава електронното издание на прищинския ежедневник  Koha Ditore . \r\nОт редакцията твърдят, че разполагат с копие на неофициален документ, който включва четири критерия за отваряне на европейската перспектива на Западните Балкани. Преразглеждането на подхода е оправдан с факта, че реформите, предприети от балканските страни, са били твърде бавно реализирани.  \r\nДокументът на пет страници предвижда наказателни мерки и дори пълно спиране на преговорите в случаите, в които страна-кандидат напълно или частично не изпълни задълженията си. В текста не се предвижда никакъв график за това кога Западните Балкани може да се присъединят към европейското семейство. \r\nВъз основа на насоките в документа, Париж призова съответните институции да определят новия път на отношенията между ЕС и Западните Балкани до януари 2020 г. \r\nКореспондентът на вестника в Брюксел Августин Пальокай коментира документа в становище. Според него на целта на Франция е да забави процеса на разширяване. „С това предложение Франция хвърли топката към новата Европейска комисия… Въпреки че няма основни промени в  предложението, идеята на Франция е допълнително да забави и без това мудния процес на разширяване“, твърди Пальокай. \r\n*** \r\n \r\n Втората по мощност сирийска водноелектрическа станция (ВЕЦ) „Тишрин“ в провинция Алепо премина под контрола на правителствените сили, съобщи представител на командването на руските войски в арабската република Борис Фомичев, цитиран от  РИА Новости . \r\n„Сега тя е освободена благодарение на усилията и мъжеството на сирийския народ", "date": "2019.11.18", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/18/2720647/georgi-balabanov-natsionalno-tol-upravlenie-tol-sistemata-shte-startira-s-6-050-km-plateni-patni-uchastatsi-ot-20-000-km-republikanska-patna-mrezha.html", "text": "Тол системата ще стартира с 6 050 км платени пътни участъци от 20 000 км републиканска пътна мрежа. Така 14 000 км остават безплатни за тежкотоварния трафик, като за тях няма да се плащат нито тол, нито винетни такси, припомни експертът от Националното тол управление Георги Балабанов пред БНТ, съобщиха от пресцентъра на  Агенция „Пътна инфраструктура“ . Платените участъци обхващат автомагистралите, първи и частично втори клас пътища, като една от целите на тол системата е да се въведе справедливо таксуване за транзитния трафик на превозните средства над 3.5 тона. „Сега виждаме неравенство – тези, които амортизират пътя повече, плащат по-малка сума от постъпления от е-винетки. И това е целта на тола - да се осигури един правилен модел, който да доведе до това пътната инфраструктура да се самоиздържа“, заяви още Георги Балабанов.", "date": "2019.11.18", "title": "Георги Балабанов, Национално тол управление: Тол системата ще стартира с 6 050 км платени пътни участъци от 20 000 км републиканска пътна мрежа"}
{"url": "http://www.focus-news.net/news/2019/11/18/2720649/ombudsmanat-diana-kovacheva-shte-provede-iznesena-priemna-v-stara-zagora-na-21-noemvri.html", "text": "Омбудсманът Диана Ковачева ще проведе изнесена приемна в Стара Загора на 21 ноември. Това съобщиха от  пресофиса на омбудсмана . Омбудсманът и екип от експерти към институцията организират приемна за гражданите в града на 21 ноември 2019 г. от 12.30 часа в офиса на местния обществен посредник Надежда Чакърова – Николова на адрес: бул. „Митрополит Методи Кусев“ 34 А, ет.1. \r\nТелефон за информация и предварително записване - 0885 901 264.", "date": "2019.11.18", "title": "Омбудсманът Диана Ковачева ще проведе изнесена приемна в Стара Загора на 21 ноември"}
{"url": "http://www.focus-news.net/news/2019/11/18/2720651/v-dobrich-shte-se-provede-preskonferentsiya-za-predstavyane-na-ekipa-na-obshtinata-i-tekushtite-mu-deynosti.html", "text": "В Община Добрич ще се проведе пресконференция на 19 ноември от 9.30 часа за представяне на екипа и текущи дейности. Това съобщиха от пресцентъра на  Общината . Събитието ще се състои в малката заседателна зала.", "date": "2019.11.18", "title": "В Добрич ще се проведе пресконференция за представяне на екипа на Общината и текущите му дейности"}
{"url": "http://www.focus-news.net/news/2019/11/18/2720650/obshtinski-savet-veliko-tarnovo-izbira-svoite-zamestnik-predsedateli.html", "text": "На извънредно заседание от 17.00 часа Великотърновският общински съвет ще избере заместник-председатели, предаде репортер на  Радио „Фокус“ - Велико Търново . Ще бъдат сформирани Постоянните комисии и също ще се проведе избор за техните председатели. Съветниците ще трябва да определят и двама свои представители в Комисията за номиниране на кандидатите за Академичната награда на Община Велико Търново, която традиционно се връчва по повод студентския празник 8 декември. \r\nЛуиза ТРАНЧЕВА", "date": "2019.11.18", "title": "Общински съвет - Велико Търново избира своите заместник-председатели"}
{"url": "http://www.focus-news.net/news/2019/11/18/2720653/api-obhodniyat-marshrut-na-patya-blagoevgrad-simitli-pri-tunel-zheleznitsa-e-po-pat-dolno-tserovo-zheleznitsa.html", "text": "Временно се ограничава движението по път I-1 Благоевград - Симитли при тунел „Железница“ поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Въведен е обходен маршрут по общински път Долно Церово - Железница. Шофьорите е необходимо да карат с повишено внимание и съобразена скорост.", "date": "2019.11.18", "title": "АПИ: Обходният маршрут на пътя Благоевград - Симитли при тунел „Железница“ е по път Долно Церово - Железница"}
{"url": "http://www.focus-news.net/news/2019/11/18/2720652/the-guardian-brekzit-shte-se-sluchi-vapreki-che-golemiyat-biznes-ne-go-iska-shte-predupredi-dzhonsan-na-konferentsiya-na-konfederatsiyata-na-britanskata-industriya.html", "text": "Лидерите на трите основни партии в Обединеното кралство ще говорят днес на конференция на Конфедерацията на британската индустрия (CBI) в Лондон, но не само бизнесът ще слуша, а изказванията също ще покажат как лидерите се опитват да определят изборите, пише националният ежедневник  The Guardian. \r\n \r\nЗа Лейбъристката партия става въпрос за отмяна на десетилетия строги ограничения. Лидерът на партията Джереми Корбин ще говори за броя на работните места, които могат да бъдат създадени от зеления фонд за трансформация на неговата партия в размер на 250 милиарда паунда. Но за торите изборите са преди всичко за Брекзит и министър-председателят на Обединеното кралство Борис Джонсън ще твърди, че се нуждае от мнозинство, защото парламентът се опитва да „саботира демократичната воля на народа“.  \r\n \r\nИзданието публикува откъс от речта, която Джонсън ще изнесе: „Нека да го кажем направо-големият бизнес не иска Брекзит. Изяснихте това ясно през 2016 година, при това по-силно от всяка друга група. Но също така е ясно, че това, което искате сега и искате от известно време, е сигурност. За да можете да планирате и инвестирате, за да можете да се разраствате и разширявате, за да можете да създавате работни места и просперитет. Въпреки че не сте го искали, народът гласува за него (Брекзит – бел.р.). И така политиците трябваше да го изпълнят. Това бяха политици в разбит парламент, а не вие, които претърпяха провал в това и в някои случаи активно се опитваха да саботират демократичната воля на народа. Затова ние бяхме длъжни да проведем тези избори. Нашият парламент беше настроен да удължи това забавяне“. \r\n \r\nИнтересно е да се отбележи, че Джонсън признава, че големият бизнес не иска Брекзит. Преди четири години конференция на CBI в Лондон беше прекъсната от двама протестиращи от кампанията за напускане на ЕС, която Джонсън впоследствие продължи да води. Те обвиниха CBI, че представляват гласа на Брюксел, а не на бизнеса.", "date": "2019.11.18", "title": "The Guardian: Брекзит ще се случи, въпреки че „големият бизнес“ не го иска, ще предупреди Джонсън на конференция на Конфедерацията на британската индустрия"}
{"url": "http://www.focus-news.net/news/2019/11/18/2720648/belgrad-albin-kurti-e-opasnost-za-regiona-i-evropa.html", "text": "Директорът на сръбската правителствена канцелария за Косово и Метохия Марко Джурич предупреди, че бъдещият премиер на Косово Албин Курти потвърждава с всеки изминал ден колко голяма опасност е за стабилността на региона и цяла Европа, предава скопското електронно издание  „МКД“ . \r\nДжурич заяви, че целта на Курти не е по-добър живот за албанците, а да „нанесе щети на Сърбия и сръбските национални интереси. \r\n„По диктаторските рецепти от 30-те години на миналия век той обезсмисля принципа на мирно разрешаване на кризата и диалога, като заявява, че не иска да говори с Белград, а само диалог заради диалога, което е евфемизъм за цялостно спиране на диалога“, оцени Джурич. \r\nВ изявлението си той подчертава, че Курти се „надсмива“ на международната общност и нейните опити да помогне в опитите за създаване на зона на стабилност и сигурност в Западните Балкани“, което „засега му се удава без каквито и да е санкции“. \r\n„Неговото ясно намерение е да радикализира и милитаризира албанците с фашистките си послания и действия, за да може в бъдеще да наложи своя великоалбански проект чрез сила“, аргументира се Джурич. \r\nТой подчерта, че Сърбия „никога няма да се поддаде на заплахите на врагове на демокрацията и мира“ и ще инвестира политически, дипломатически и „всякакви други средства, с които разполага“, за „укротяване на пиромана Курти и най-крайните му привърженици“. \r\nСпоред него сръбският президент Александър „Вучич е твърда гаранция, че всяка възможност за избягване на сблъсъци с албанските екстремисти ще бъде използвана“. \r\nСлед констатацията, че „Курти отдавна е надхвърлил рамката на пацифистката реторика и политическата практика“, Джурич заяви, че това е „последният момент да се проведе сложна международна акция за спиране на неговите опасни намерения“. \r\n \r\nПревод и редакция:", "date": "2019.11.18", "title": "Белград: Албин Курти е опасност за региона и Европа"}
{"url": "http://www.focus-news.net/news/2019/11/18/2720654/kampaniyata-badi-chovek-za-poreden-pat-shte-se-provede-v-obshtina-petrich-na-22-i-23-dekemvri.html", "text": "На 15 ноември стартирахме събирането на хранителните продукти, като сме решили на 22 и 23 декември да бъдат дните, в които ще ги раздаваме в рамките на кампанията „Бъди човек“. Това каза за  Радио „Фокус“ – Пирин  Митко Станоев, председател на Сдружение „Защото можем“. Той обясни, че както винаги ще се постараят да обхванат възможно най-голям брой хора в община Петрич, които имат нужда. „Ще се насочим предимно към възрастни, самотни и бедни хора. Всичко ще се случи както трябва, защото екипът ни е много голям и силно ентусиазиран. Затова съм сигурен, че и този път ще се справим успешно“, каза още Станоев. Той добави, че са им нужни продукти от първа необходимост като варива. „Не бива да забравяме, че възрастните хора изключително много обичат вафли, халва и други подобни. В общи линии може да ни носят всичко, но е важно продуктите да бъдат дълготрайни. Ще се радваме ако ни предадат консерви, захар, олио, брашно и въобще всичко, което се сетите, че възрастните хора обичат. Все пак около всеки един от нас има възрастни хора, така че знаем какво обичат да ядат те“, допълни Станоев.  \r\nЛивия НИНОВА", "date": "2019.11.18", "title": "Кампанията „Бъди човек“ за пореден път ще се проведе в община Петрич на 22 и 23 декември"}
{"url": "http://www.focus-news.net/news/2019/11/18/2720658/55-godishna-zhena-e-blasnata-ot-lek-avtomobil-v-kvartal-strumsko-v-blagoevgrad.html", "text": "55-годишна жена е блъсната от лек автомобил в квартал „Струмско“. Това съобщиха от  ОДМВР – Благоевград . Около 11.30 часа от ЦСМП в 02 РУ - Благоевград е получено съобщение за постъпила жена, която е пострадала при ПТП. По първоначална информация в жк. „Струмско“ в Благоевград лек автомобил е блъснал пешеходката, като водачът на автомобила е транспортирал пострадалата до ЦСМП - Благоевград за оказване на медицинска помощ. Жената е получила болки в рамото.", "date": "2019.11.18", "title": "55-годишна жена е блъсната от лек автомобил в квартал „Струмско“ в Благоевград"}
{"url": "http://www.focus-news.net/news/2019/11/18/2720655/lek-avtomobil-se-e-obarnal-na-glaven-pat-e-79-v-rayona-na-otbivkata-za-selo-oshtava.html", "text": "Лек автомобил е излязъл извън пътното платно и се е обърнал по таван на главен път Е-79 в района на отбивката за село Ощава. Това съобщиха от  ОДМВР – Благоевград . Сигналът за инцидента е подаден около 12.38 часа. По първоначална информация в инцидента не участват други превозни средства. Няма данни да е пострадал водачът на автомобила. Пътят в района е свободен за движение.", "date": "2019.11.18", "title": "Лек автомобил се е обърнал на главен път Е-79 в района на отбивката за село Ощава"}
{"url": "http://www.focus-news.net/news/2019/11/18/2720657/sport-ivelin-popov-se-otkazva-ot-natsionalniya-otbor-predi-barazhite-v-ligata-na-natsiite-zashtoto-zhena-mu-plache-sled-zagubite.html", "text": "Вече бившият капитан на българския национален отбор Ивелин Попов обяви пред медиите след победата над Чехия с 1:0, че се е отказва от представителния ни тим преди решаващите баражи в Лигата на нациите, защото жена му се измъчва и плаче от загубите и той не е склонен да позволи това. Друга причина била тежката загуба от Англия с 0:6 и последвалите скандали.  Централният нападател има 90 мача за националния отбор, в които е отбелязал 16 попадения, 10 от тях в официални мачове. Той ще се запомни с изпуснатата дузпа срещу Малта при 1:1 в София, когато загубихме шансове за класиране на Евро 2016.", "date": "2019.11.18", "title": "Спорт: Ивелин Попов се отказва от националния отбор преди баражите в Лигата на нациите, защото жена му плаче след загубите"}
{"url": "http://www.focus-news.net/news/2019/11/18/2720659/obshtina-kazanlak-razpolaga-s-neobhodimiya-resurs-tehnika-hora-i-materiali-za-zimnoto-pochistvane.html", "text": "Общинско предприятие „Комунални дейности и поддръжка на инфраструктурата“ разполага с общо 11 машини и 110 работници, 70 тона готова смес, 120 тона луга и 400 тона пясък. Това съобщиха за  Радио „Фокус“  от предприятието. Осигурен е и над един тон айсмелт за почистване на по-деликатни настилки. За ръчно почистване на тротоарните площи са предвидени 80 гребла и 40 метални стъргалки. \r\nПри почистване на снега ще бъде следван принципът на организация за достъп до важни институции като Болница, Пожарна, Полиция, Бърза помощ, детски заведения, училища, социални институции. Приоритетно ще бъдат почиствани главни пътни артерии в града, а след това и пътните настилки в жилищните квартали. Ако е необходимо, от Общинското предприятие ще бъдат направлявани усилия и по населените места. \r\nВ Казанлък има близо 300 километра тротоарни пространства, които трудно могат да бъдат почистени с наличния брой работници на Общинското предприятие.  \r\nОт Община Казанлък апелират гражданите и фирмите също да се включат, като почистват пространствата около къщите си и офисите.  \r\nЗа трета поредна година Общината има сключен договор с външна фирма за почистване на четвъртокласната пътна мрежа, която е приблизително 100 километра. От фирмата уверяват, че разполагат с необходимия ресурс от техника и материали. Фирмата разполага с 30 машини и повече от 50 души личен състав. Създадена е организация за проследяване на ситуацията на пътищата чрез 4 контролни групи. \r\nПо населените места предстои до края на месец ноември кметовете да сключат договори с фирми – изпълнители за почистване на снега по места. \r\nВ зимното почистване Общината ще си взаимодейства с военните формирования на територията на Казанлък, Полицията, Пожарната, МБАЛ „Д-р Христо Стамболски“, „ВиК“, Горско стопанство, Дирекция „Социално подпомагане“. \r\nСлавяна ГАЙДАРОВА", "date": "2019.11.18", "title": "Община Казанлък разполага с необходимия ресурс техника, хора и материали за зимното почистване"}
{"url": "http://www.focus-news.net/news/2019/11/18/2720661/osem-dekara-novo-grobishtno-pole-se-podgotvyat-v-kardzhali.html", "text": "Осем декара ново гробищно поле се подготвят в Кърджали. Това съобщи за  Радио „Фокус“  Моника Атанасова, директор на Обреден дом - Кърджали. Вече са почистени терените близо до входа на гробището откъм квартал „Байкал“, но това е временно решение, защото те ще се изчерпят бързо. „Новите парцели са на изчерпване, пускаме още осем декара. Почистени са вече и трябва да се направи трасировка и да се пуснат. Новото поле се намира до централния портал на старото гробище. Тези, които имат стари гробове - ще погребваме в старото гробище“, каза още Моника Атанасова. Директорът посочи, че въпреки обсъжданията по темата в Кърджали все още няма подходящо решение. „За нови парцели на големи площи все още няма движение по въпроса. Това трябва да се придвижи от Общината. Трябва да има процедури по отчуждаване. В индустриалната зона няма да бъде новото гробище - оказа се, че там е неподходящо. Може би новият парцел ще бъде зад индустриалната зона. Има две подходящи места от по 200 декара. Единият парцел е в землището на Бентонита, до МТС, другото е в землището на село Сипей. Там имаме мюсюлмански и евентуално след мюсюлманските може да се направят и християнските гробища“, посочи тя. По думите ѝ това е процедура на новия Общински съвет, който предстои да определи и общинска администрация да осигури парцелите. „Ние, което трябваше да започнем, сме го започнали - да се събере тази огромна камара тука от почистването. А сега трябва да се извозят отпадъците и да се трасира мястото. Но, това е спасение за две - три години, временно решение, докато се приготви големият парцел.  Защото за големия парцел ще се иска време – трябва обществено допитване да мине, да си кажат мнението хората. Преди процедурите по отчуждаване, там трябва да се направят проби на почвата - дали няма подпочвени води. Това е една бавна процедура и на мен ми се иска да стане бързо“, добави още Моника Атанасова. \r\n Дарина ДЕЕНИЧИНА", "date": "2019.11.18", "title": "Осем декара ново гробищно поле се подготвят в Кърджали"}
{"url": "http://www.focus-news.net/news/2019/11/18/2720656/delo-sreshtu-reshenie-na-oik-nedelino-za-izbirane-na-obshtinski-savetnitsi-shte-bade-gledano-v-administrativen-sad-smolyan-na-20-noemvri.html", "text": "Административен съд – Смолян насрочи за разглеждане в открито съдебно заседание образуваното адм. д. № 457/2019 г. по  жалбата  на  М. К. от гр. Неделино, против Решение № 126-МИ на Общинска избирателна комисия – Неделино, за избиране на общински съветници в община Неделино. Това съобщиха от   Административен съд – Смолян .  \r\nЖалбата беше оставена без движение и съдът указа на жалбоподателя в 7-дневен срок от получаване на съобщението да допълни жалбата си и да отстрани нередовностите по нея. В указания срок нередовностите са отстранени от жалбоподателя и делото е насрочено за разглеждане в открито съдебно заседание на 20 ноември 2019 г. от 13.00 часа.", "date": "2019.11.18", "title": "Дело срещу решение на ОИК – Неделино за избиране на общински съветници ще бъде гледано в Административен съд – Смолян на 20 ноември"}
{"url": "http://www.focus-news.net/news/2019/11/18/2720642/kathimerini-varnaha-na-gartsite-drevna-chasha-vrachena-na-parviya-pobeditel-v-maratona.html", "text": "Древногръцка чаша, присъдена като награда на победителя в маратона в първата модерна олимпиада от 1896 г., бе върната в Атина от германски университет, съобщава електронното издание на вестник  Kathimerini . \r\nГръцкото министерство на културата поясни, че създаденият през VI в. пр.н.е. грънчарски съд е бил считан за изгубен в продължение на десетилетия. През 2014 г. археологът Йоргос Кавадиас го идентифицира в колекциите на университета в Мюнстер. \r\nВ изявление на министерството се казва, че е „без всякакво съмнение“ е доказано, че чашата с две дръжки, декорирана с изображения на древни бегачи, е тази, подарена на Спирос Луис, победител в маратона през 1896 г. \r\nСлед кореспонденция с гръцки служители университетът се е съгласил да върне чашата, част от частна германска колекция. Съдът е бил предаден на церемония в Националния археологически музей в Атина. \r\n \r\n Тереза Герова", "date": "2019.11.18", "title": "Kathimerini: Върнаха на гърците древна чаша, връчена на първия победител в маратона"}
{"url": "http://www.focus-news.net/news/2019/11/18/2720663/izpalnitelniyat-direktor-na-toplofikatsiya-sofiya-ead-inzh-kremen-georgiev-podade-ostavka.html", "text": "Днес в Надзорния съвет на „Топлофикация София“ ЕАД е постъпило искане от изпълнителния директор на дружеството инж. Кремен Георгиев за прекратяване на правомощията му. Това съобщиха от пресцентъра на  дружеството . Решението му е било предмет на предварително обсъждане и на по-ранен етап с Надзорния съвет, който своевременно е предприел действия за осигуряване нормалното функциониране на дружеството. Инж. Кремен Георгиев благодари на ръководството и екипа на „Топлофикация София\" ЕАД за гласуваното доверие и съвместната работа.  \r\nНадзорният съвет на „Топлофикация София“ ЕАД прие единодушно постъпилото заявление за освобождаване на инж. Георгиев като изпълнителен директор на дружеството и утвърди за нов изпълнителен член на Управителния съвет Александър Александров. Александър Александров е магистър „Топлоенергетика“ от Технически университет - София, с няколко специализации в Германия, включително по Програма за обучение на висши мениджърски кадри (еквивалент на МВА) и повече от 20 годишен опит на ръководни позиции във водещи български и международни компании.", "date": "2019.11.18", "title": "Изпълнителният директор на „Топлофикация София“ ЕАД  инж. Кремен Георгиев подаде оставка"}
{"url": "http://www.focus-news.net/news/2019/11/18/2720667/vecher-makedoniya-zapadnite-balkani-ne-sa-prioritet-na-rusiya-no-tya-i-ne-iska-da-gi-ostavi-na-zapada.html", "text": "Геополитическата неопределеност в страните от Западните Балкани е идеална за Русия. Това означава нито пълна стабилизация, нито пълна дестабилизация, а нещо средно между тях. Русия не иска неразрешените конфликти на Балканите да бъдат уредени, защото това държи Западните Балкани далеч от НАТО и Европейския съюз. Но Русия също така не иска да активизира конфликтите, защото тя също има своя собствена червена линия. Това заяви в интервю за Радио „Свободна Европа“ заместник-главният редактор на руския център „Карнеги“ Максим Саморуков, отбелязва македонският вестник  „Вечер“. \r\nТой оцени, че след разрешаването на косовския въпрос, Русия няма да бъде толкова привлекателна за Сърбия. Но според него, както и в други конфликти в Западните Балкани, Русия не иска конфликтът между Сърбия и Косово да бъде решен.  \r\n„Подкрепата на Русия в този период е от решаващо значение за Сърбия, най-вече заради ситуацията в Косово. Сърбия се нуждае от Русия в международен план и от нейната сила в ООН, за да предотврати пълното признаване на Косово. След като спорът бъде решен, Русия няма да бъде толкова привлекателна за Сърбия“, обясни Максим Саморуков. Той добави, че изявленията, идващи от руските власти, са двусмислени.  \r\n„От една страна, Русия казва, че е готова да подкрепи всяко решение, което е приемливо за Сърбия, а от друга страна, настоява решението да се основава на Резолюция 1244 на ООН, която лишава Косово от независимост. И именно с такава неяснота Русия иска да покаже, че Кремъл всъщност не одобрява признаването на Косово от Сърбия.“, допълни Саморуков.", "date": "2019.11.18", "title": "„Вечер“ (Македония): Западните Балкани не са приоритет на Русия, но тя и не иска да ги остави на Запада"}
{"url": "http://www.focus-news.net/news/2019/11/18/2720666/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за Община Петрич. На 14 ноември в сградата на общинска администрация се проведе тържествена церемония и първа сесия на Общински съвет – Петрич за мандат 2019 – 2023 година. По време на тях кметът Димитър Бръчков, избран за втори мандат, 33-ма общински съветници и 21 кметове на кметства положиха клетва, с което обещаха да работят само и единствено в интерес на жителите на общината. Повече за това как премина събитието ще Ви разкажем още в първите минути на днешното ни издание. А какви са плановете на Димитър Бръчков за следващите 4 години и какви са основните теми, върху които ще се фокусира ще имате възможността да чуете от самия него. Във втората част от предаването пък ще си говорим за туризъм. Наш гост ще бъде директорът на Исторически музей – Петрич д-р Сотир Иванов, от който ще научим подробна информация за броят на посетителите в 4-те обекта към музея, както и за идеята за въвеждането на комбиниран туристически билет, който да важи в рамките не само на 1 ден, а на поне 2.  \r\n \r\n Очакваме и вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич.  \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Ливия Нинова.", "date": "2019.11.18", "title": "Акценти в предаването „Петрич – древен и вековечен“ по Радио „Фокус“ - Пирин"}
{"url": "http://www.focus-news.net/news/2019/11/18/2720664/ministar-krasimir-valchev-70-mln-leva-sa-zadeleni-v-proektobyudzheta-za-stroezh-na-novi-uchilishta-i-detski-gradini.html", "text": "70 млн. лева са заделени в проектобюджета за догодина за строеж на нови училища и детски градини. Това съобщи пред журналисти в Пловдив министърът на образованието и науката Красимир Вълчев, който участва в конференция на тема „Компетентностно базирано образование и педагогиката на 21 век“, предаде репортер на  Радио „Фокус” - Пловдив . Финансирането, което се предполага, че ще бъде одобрено, е по тригодишна програма, предвиждаща да се отделят по 70 млн. лева всяка година за тази цел. „Най-голям проблем имаме в София, след това е проблемът в Пловдив, Варна и Бургас, както и в останалите места”, каза още министър Вълчев. Той посочи, че в Сливенско, например, има села и градове с по над 500 деца, където сега няма детски градини и училища и затова ще бъдат насочени средства и към тях.  \r\nКрасимир Вълчев увери, че ще има средства за строителство на поне едно ново училище и в Пловдив. Той уточни, че у нас има по-голям недостиг на училищна инфраструктура, а не на детски заведения, с изключение на някои места, където не достигат яслените групи.  \r\nМинистър Вълчев също подчерта, че задължително трябва да се премине към едносменен режим на обучение в цялата страна.  \r\nЦветана ТОНЧЕВА", "date": "2019.11.18", "title": "Министър Красимир Вълчев: 70 млн. лева са заделени в проектобюджета за строеж на нови училища и детски градини"}
{"url": "http://www.focus-news.net/news/2019/11/18/2720646/dimitar-brachkov-kmet-na-petrich-blagoustroyavaneto-na-malkite-naseleni-mesta-izgrazhdaneto-na-zeleni-ploshti-i-detski-parkove-sa-sred-osnovnite-ni-prioriteti-za-nastoyashtiya-mandat.html", "text": "Минахме една предизборна кампания, която много често надхвърляше всякакви човешки и морални граници. Това каза за  Радио „Фокус“ – Пирин  кметът на Община Петрич Димитър Бръчков. „Но ние не си позволихме да бъдем част от такъв вид кампания. Бяхме изключително позитивно настроени с ясна насоченост и приоритети на цялата ни програма и начин на работа през следващия мандат“, каза още Бръчков. Той добави, че всичко това ще бъде стиковано с решенията на Общински съвет – Петрич и с групите по отделно, защото е много важно човек да има коректив, а такива са местния парламент и обществото. „Това е най-градивният вариант, който може да се получи за развитието на всяка една община. А що се касае до конкретните ни приоритети по ресори, то ние ги изброихме по време на кампанията – довършваме големите европейски проекти, ще изградим допълнителни зелени площи, допълнителни увеселителни паркове за децата, ще благоустроим и селата. Ние сме община, която се радва много на това, че имаме много населени места извън общински център“, подчерта Бръчков. Той коментира, че от една страна това ги натоварва финансово, но от друга си е истинско богатство.  \r\nЛивия НИНОВА", "date": "2019.11.18", "title": "Димитър Бръчков, кмет на Петрич: Благоустрояването на малките населени места, изграждането на зелени площи и детски паркове са сред основните ни приоритети за настоящия мандат"}
{"url": "http://www.focus-news.net/news/2019/11/18/2720645/dimitar-manolov-kt-podkrepa-gotovi-sme-da-se-biem-za-pravata-na-raboteshtite.html", "text": "Готови сме да се бием за правата на работещите. Това каза президентът на КТ „Подкрепа“ инж. Димитър Манолов в коментар за    Агенция „Фокус“  във връзка със заявената стачна готовност на синдикатите по повод решението на парламента първия ден от болничните да не се изплаща. Той изрази надежда решението за болничните да бъде отменено под натиска на здравия разум, а не на протестни действия. „Но когато няма здрав разум, има други подходи“, посочи Манолов.  \r\nУтре сутринта в 10.00 часа в сградата на КТ „Подкрепа“ ще има заседание на двата стачни комитета, на което ще се обсъдят мерките, които предстои да вземат синдикатите. „Стачните комитети обикновено се занимават не с политически, а с технически неща, тоест определят деня, мястото, логистиката. Политическото решение по-скоро сме го взели аз и президентът на КНСБ Пламен Димитров“, добави още президентът на КТ „Подкрепа“.  \r\nТеодора ПАВЛОВА", "date": "2019.11.18", "title": "Димитър Манолов, КТ „Подкрепа“: Готови сме да се бием за правата на работещите"}
{"url": "http://www.focus-news.net/news/2019/11/18/2720665/reuters-kriza-v-dvizhenieto-5-zvezdi-zaplashva-sashtestvuvaneto-na-proevropeyskoto-pravitelstvo-v-italiya.html", "text": "„Движението 5 Звезди“ (Д5З) – старшият партньор в коалицията с „Демократическата партия“, е разкъсвано от вътрешни противоречия и намаляваща подкрепа, което заплашва съществуването на двумесечната проевропейска коалиция в Италия, предава  Reuters. \r\nЛяво-популистката партия спечели 34% на изборите през март 2018 година, с два пъти повече от най-близкия си преследвач, но в момента подкрепата за нея е повече от двойно по-ниска. Анкетите показват, че низходящата тенденция подхранва напрежението в „Движението“ и несъгласието с лидера му Луиджи ди Майо. \r\nЧетиринадесет депутати от „Д5З“ се противопоставиха на ди Майо миналия месец, когато отхвърлиха план на правителството за спасяване на силно замърсяващ стоманолеярен завод в Южна Италия чрез предоставяне на правен имунитет на собствениците му. \r\nДи Майо, който е министър на външните работи на Италия, каза миналата седмица, че вътрешните му критици, които говорят анонимно пред пресата, са били водени от лична амбиция и трябва да напуснат партията. \r\nЛипсата на дисциплина в редиците на „Д5З“ и излизането на депутати от фракцията са заплаха за правителството, което има съвсем малко мнозинство в Сената (горната камара на парламента). \r\nПроблемите на „Д5З“ също нараняват отношенията с коалиционните му партньори от лявоцентристката Демократическа партия (ДП) и малките центристки и леви групи - като 33-годишният Ди Майо се опитва да диктува политиката, за да възстанови подкрепата към партията. Последвалото напрежение подкопава коалиционното сближаване и намалява подкрепата за всички негови партии. \r\n„Най-възможният сценарий, според мен, е правителството да падне през пролетта и да имаме нови избори“, казва Франческо Галиети, началник на фирма за оценяване на политическите рискове. \r\n„Изглежда, че единствената ясна цел на коалицията е да държи (основната опозиционна партия) „Лига“ извън властта, но това може да не е достатъчно, за да я държи заедно“, обяснява експертът. \r\n \r\nПревод и редакция:", "date": "2019.11.18", "title": "Reuters: Криза в „Движението 5 Звезди“ заплашва съществуването на проевропейското правителство в Италия"}
{"url": "http://www.focus-news.net/news/2019/11/18/2720670/chez-priklyuchva-uspeshno-nay-mashtabnite-si-proekti-za-2019-g-podmyanata-na-kabel-110-kv-zenit-i-rekonstruktsiyata-na-podstantsiya-festivalna.html", "text": "ЧЕЗ Разпределение България приключва успешно най-мащабните си проекти за 2019 г. - подмяната на кабел 110 kV „Зенит“ и реконструкцията на подстанция „Фестивална“. Това съобщиха от пресцентъра на  ЧЕЗ . Чрез изпълнението на обектите компанията подобрява сигурността на електрозахранването в 18 столични квартала и централна градска част. Инвестициите са на стойност 7.4 млн. лв. Съоръженията ще бъдат пуснати в експлоатация на 21 ноември 2019 г. от 11.00 часа в подстанция  „Фестивална“ на бул. „Цариградско шосе“ 119.  \r\nС това ще бъде поставено началото на едно по-надеждно електрозахранване за 136 000 клиенти в София, в това число за домакинства, фирми, институции, болници, транспорт, детски заведения и др. \r\nПодстанция „Фестивална“ е обект от критичната електроенергийна инфраструктура на столицата.", "date": "2019.11.18", "title": "ЧЕЗ приключва успешно най-мащабните си проекти за 2019 г. - подмяната на кабел 110 kV „Зенит“ и реконструкцията на подстанция „Фестивална“"}
{"url": "http://www.focus-news.net/news/2019/11/18/2720662/vzglyad-rusiya-podlaga-na-izpitanie-dobrata-volya-na-ukrayna.html", "text": "Русия предаде на Украйна военните кораби, задържани преди година след провокация в Керченския проток. Експертите нарекоха този жест на Москва сериозен сигнал към Киев, Берлин и Париж за готовността на руснаците за преговорите в нормандски формат, планирани за началото на декември. Въпреки това Министерството на външните работи в Киев вече побърза да увери, че плановете за съдебен процес срещу Москва остават в сила, пише руският вестник  „Взгляд“ . \r\nИсторията, започнала преди година, приключи - корабите на украинския флот, които бяха задържани от руските граничари през ноември 2018 г., бяха предадени на украинската страна. Трансферът се състоя в неутралните води на Черно море в близост до Тарханкутски полуостров.  \r\nВ навечерието на трансфера съветникът на руския президент Андрей Ермак заяви: „Връщането на бронираните лодки „Бердянск” и „Никопол”, както и буксира „Яна Капу” е в последен етап”. Вечерта в неделя корабите минаха под Кримския мост. Те бяха теглени до мястото на трансфер. \r\nРазследващите от Федералната служба за сигурност (ФСС) на Русия изключиха задържаните кораби от списъка на веществените доказателства по случая, разкри източник от правоприлагащите органи. В същото време се съобщава, че плавателните съдове ще върнати заедно с оръжията им, но без боеприпаси. Личното оръжие на украински моряци, както и документите ще останат в Русия, тъй като представляват веществени доказателства по делото. \r\nСлучаят беше открит, след като корабите на ВМС на Украйна незаконно преминаха руската морска граница на 25 ноември миналата година и в резултат бяха задържани. Общо на борда им се намираха 22 моряци и двама служители на украинската служба за сигурност. Всички те бяха арестувани по обвинение в нарушаване на държавната граница на Русия. През септември тази година моряците бяха прехвърлени в Украйна като част от размяна на затворници между Москва и Киев. \r\n„Това е логично правилно решение и сериозен знак (за) украинските власти, начело с президента. Политиците на Украйна трябва да разберат подобен жест“, заяви депутатът от Крим Юрий Хемпел, ръководител на комитета на Държавния съвет на републиката по публична дипломация и междуетнически отношения. \r\nПо този начин Русия направи сериозна стъпка към „помирение и установяване на добросъседски партньорства, както и към търсене на общо разбиране на въпросите в международния дневен ред“, подчерта кримският депутат. Според него Украйна може да предприеме ответна стъпка: например да възобнови водоснабдяването през Севернокримския канал. \r\nНо вместо благодарност, досега от Киев звучат се чуват само заплахи. Украйна не възнамерява да се откаже от плановете да привлече Москва под отговорност пред Международния трибунал на ООН по морско право, заяви украинският заместник-министър на външните работи по европейска интеграция Елена Церкал. „Докато „Никопол“, „Бердянск“ и „Яна Капу“ се отправят към Одеса, екипът на външното министерство се отправя към Хага, където в четвъртък ще се проведат първите изслушвания на арбитражния съд по делото за нарушение на имунитета на трите украински военноморски съда и на 24 члена на екипажа\", подчерта Зеркал в социалната мрежа „Фейсбук“.  \r\nВъпреки това Киев извлече поука от историята - „оттогава не е имало повторение на подобни инциденти“, заяви пред вестника Константин Косачев, ръководител на Комисията по международни въпроси на Съвета на федерацията. Според сенатора  „тази история сработи блестящо. Самите кораби определено не са ни нужни. Време е да ги върнем на собствениците, повтарям, с разбирането, че в бъдеще няма да има такива инциденти\". \r\nВ същия дух се изказа и депутатът в Държавната дума от Крим Константин Бахарев. Украинските власти трябва стриктно да се придържат към нормите на международно корабоплаване в Керченския проток и да не повтарят провокации с нерегламентирано преминаване на кораби, предупреди Бахарев. \r\nВръщането на украински кораби е жест на добра воля от страна на Москва, подчертаха представители на Крим в Съвета на федерацията. Сенаторът Олга Ковитиди нарече тази стъпка елемент от трудния диалог между Русия и Украйна. Колегата й Сергей Цеков подчерта: „Русия проявява добри намерения по отношение на Украйна, без да поставя някакви задължителни условия“.  \r\nКримският сенатор се надява на отговор от страна на Киев. „Това ще характеризира настоящото правителство на Украйна. Но това не е първата стъпка, която сме предприели “, каза Цеков. От негова гледна точка такава крачка може да бъде възобновяване на транспортните връзки между Украйна и Русия.„Нашите мъже в зряла възраст, възрастните, не са допускани до Украйна\", добави Цеков, отбелязвайки: „Има повече от достатъчно възможности за демонстриране на искрени намерения за подобряване на отношенията с Русия\". \r\nУкраинският политолог Михаил Погребински вижда във връщането на корабите сигнал от Москва не само за Киев, но и за партньорите на Русия в нормандската четворка. „Това е демонстрация на добра воля. Точно тези думи вече са изречени и аз съм съгласен с тях. Изглежда добре в Париж и Берлин. Москва показва – връщаме този боклук на Украйна и се надяваме, че тя също ще продължи с прилагането на Минските споразумения. Това се вписва в настоящата политическа тенденция, която бих нарекъл „московски фар“, заяви Погребински в коментар за вестника.  \r\n„Като цяло това е само малък елемент от атмосферата за прилагане на Минските споразумения и ефективността на нормандския формат. Не предвиждам някакви далечни последици от това събитие“, завърши киевският политолог. \r\nПодобно мнение изрази и бившият премиер на ЛНР Марат Баширов. Според него, след прехвърлянето на задържаните кораби от Русия, трудно може да се очаква подобряване на отношенията с Украйна. Връщането на корабите е жест на мир, адресиран преди всичко към френския президент Еманюел Макрон и германския канцлер Ангела Меркел. Демонстрация, че Русия се ангажира с конструктивен диалог в рамките на процеса в Минск. \r\n„Но в същото време това също показва, че докато руската страна не получи гаранции по онези въпроси, които ще бъдат обсъдени на срещата в нормандски формат, Москва няма да се съгласи да я проведе\", изрази увереност Баширов. „Неведнъж сме чували от  Зеленски и неговите доверени служители, че Киев възнамерява да преразгледа Минските споразумения, че Украйна има определен „План Б“, за който никой не знае, но който очевидно може да бъде обявен по време на срещата нормандската четворка\". Това е неприемливо за руската страна, подчерта политологът. Докато не бъдат изработени всички предложения на ниво помощници, руската страна няма да участва в нормандския формат, смята Баширов. \r\nВторият много важен аспект, който невидимо присъства, според експерта, е споразумението за природния газ. „Тук позицията на руската страна е доста сложна - Москва възнамерява да достави на Европа газ, изпълнявайки изцяло всички договорни задължения. В същото време Русия е готова да изнася газ през украинската газова транспортна система“, подчерта Баширов. „И второ. За Русия е трудно да доставя газ за украинските потребители, предвид съществуващите гигантски, напълно неразумни съдебни дела от „Нафтогаз“ срещу „Газпром“. \r\n„Именно на този фон – Минските споразумения и газовите въпроси, се очертава контурът на бъдещата среща в нормандския формат\", обобщи Баширов. \r\n \r\n Тереза Герова", "date": "2019.11.18", "title": "„Взгляд“: Русия подлага на изпитание добрата воля на Украйна"}
{"url": "http://www.focus-news.net/news/2019/11/18/2720668/gradskite-avtobusi-v-plovdiv-vazstanoviha-marshruta-si-po-ul-dimitar-kudoglu.html", "text": "Пуснато е движението на моторни превозни средства по ул. „Димитър Кудоглу“ в район „Тракия“ в Пловдив. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. Възстановява се и маршрутът на автобусни линии №4, 10, 17, 21 и 66 от общинската транспортна схема. \r\nУчастъкът на ул. „Димитър Кудоглу“ в участъка от бул. „Княз Борис I“ до ул. „Георги Цариградски“ беше затворен за движение заради извършвани от електроразпределителното дружество строително-монтажни дейности във връзка с рехабилитацията на разпределителен топлопровод.", "date": "2019.11.18", "title": "Градските автобуси в Пловдив възстановиха маршрута си по ул. „Димитър Кудоглу“"}
{"url": "http://www.focus-news.net/news/2019/11/18/2720675/otmenya-se-preskonferentsiyata-v-obshtina-dobrich-planirana-za-19-noemvri.html", "text": "Отменя се пресконференцията в Община Добрич, планирана за 19 ноември. Това съобщиха от пресцентъра на  Общината .", "date": "2019.11.18", "title": "Отменя се пресконференцията в Община Добрич, планирана за 19 ноември"}
{"url": "http://www.focus-news.net/news/2019/11/18/2720674/komisar-mariya-gabriel-pred-vienskiya-ikonomicheski-forum-angazhiranostta-ni-s-evropeyskata-perspektiva-pred-zapadnite-balkani-ostava-po-silna-ot-vsyakoga.html", "text": "Българският еврокомисар за цифровата икономика и общество Мария Габриел откри днес 16-тия Виенски икономически форум, провеждащ се в австрийската столица под мотото „Пазарната икономика - 30 години след падането на желязната завеса“. Форумът на високо равнище, целящ насърчаването на икономическото сътрудничество между страните от Адриатическо до Черно море, събра премиери на държавите от региона, министри, икономически организации.  \r\n   \r\n„1989 г. отбеляза началото на прехода към политическа промяна и към пазарна икономика в Централна и Източна Европа. За някои от членовете на Виенския икономически форум, годината доведе до членство в ЕС. За други – все още не. Въпреки че Европейският съвет не успя да постигне съгласие през октомври за започване на преговори за присъединяване на Северна Македония и Албания, ангажираността на Европейската комисия с европейската перспектива пред Западните Балкани остава по-силна от всякога. Интегрирането на региона в ЕС продължава да бъде важна стратегическа политика в наш взаимен интерес. Очаквам ЕС да разгледа отново този въпрос преди май 2020 г. “, заяви Мария Габриел.  \r\n   \r\nТя наблегна, че ЕС ще продължи да оказва подкрепа на региона, а това включва и цифровата свързаност. Продължава интензивната работа по изпълнението на Цифровата програма за Западните Балкани, каквато ЕС прилага за първи път по предложение на българския еврокомисар. За кратко време бяха реализирани важни постижения: регионално споразумение за намаляване тарифите за роуминг, разгръщане на широколентов достъп с техническа подкрепа от ЕС за 30 млн.евро, сътрудничество в киберсигурността чрез проект за 8 млн.евро. Държавите от региона вече са много активни и в Европейската седмица на програмирането с 1795 дейности. Освен това, в Западните Балкани са в процес на подготовка шест цифрови иновационни хъбове. Мария Габриел съобщи и новината, че Северна Македония вече е част от европейската програма за сътрудничество в областта на високоизчислителните технологии – програмата EuroHPC.  \r\n   \r\n„Следващата стъпка трябва да бъде преминаване от цифров дневен ред към програма за иновации за Западните Балкани. Триъгълникът на знанието вече е реалност. Време е да се инвестира в иновации. Поредното пътуване е пред нас в обща стратегия за знания“, насърчи държавите от региона Мария Габриел.  \r\n   \r\nТя очерта и приоритетите напред за ЕС и неговите съседи, след като цифровият единен пазар вече е факт. В политиката за насърчаване на иновациите са особено важни три елемента. Първият е преодоляване на пропастта в недостатъчните инвестиции в научноизследователска и развойна дейност. Нужно е ЕС да се съсредоточи върху проекти, свързани с ключови текущи предизвикателства като образование, борба с рака, изменение на климата или интелигентни градове. Второ, Европа няма да успее в иновациите, ако не се съсредоточи върху хората. За целта е нужно не само образование и учене през целия живот, но и по-тясно включване на европейските компании, МСП, стартъпи, инвеститори в регулаторната работа. Третият елемент е справянето с уязвимостите във все по-несигурната среда. Потенциално на риск са изложени всички: избори, медии, енергийни или телекомуникационни мрежи, банки, болници, самите граждани. Според Мария Габриел трябва по-добре да се предвиждат и управляват тези рискове, а политическите решения – икономически или индустриални, да подобряват общата устойчивост.  \r\n   \r\n„През последните години свършихме много работа за завършването на цифровия единен пазар. Предстои обаче още много, за да оформим европейския си път в цифров вид. Трябва да се убедим, че нашето лидерство, основано на иновации и водено от ценности, ще даде възможност да имаме повече европейски цифрови шампиони от световна величина. Основната цел остава да се покаже стабилна и убедителна политическа ангажираност да се предприеме всичко необходимо, така че Европа да стане глобална цифрова сила“, заключи българският еврокомисар.     \r\n   \r\nОтдел \"Преса и медии\"  \r\nПредставителство на ЕК в България", "date": "2019.11.18", "title": "Комисар Мария Габриел пред Виенския икономически форум: Ангажираността ни с европейската перспектива пред Западните Балкани остава по-силна от всякога"}
{"url": "http://www.focus-news.net/news/2019/11/18/2720676/milosh-kunchev-damtn-burgas-kam-tozi-moment-imame-planirani-160-proverki-na-vodni-obekti-v-oblastta-ot-koito-sme-izvarshili-135.html", "text": "Към този момент имаме планирани 160 проверки, от които сме извършили 135. Това каза за  Радио „Фокус“ - Бургас  Милош Кунчев, началник на регионален отдел към Държавна агенция за метеорологичен и технически надзор. По думите му има още 60 извънпланови проверки, както и 89 редовни проверки, които се правят съвместно с Областна администрация. „Проверяваме с предимство язовирите, които са с по-висока вероятност за потенциална опасност за населените места. Към този момент нямаме сериозни нарушения. Отчитаме, че поради сушата, по-голяма част от тях са на много ниско водно ниво, а някои дори са без вода“, заяви Кунчев. Той добави, че няма нещо, което да ги безпокои и добави, че има язовири, които при самото проектиране са без основни изпускатели, но това са малки язовири, които събират 20 000 кубика и не представляват никаква опасност. „Опасения на този етап за Бургаска област нямаме, положението е спокойно“, категоричен бе Милош Кунчев.  \r\nМария КУРТЕВА", "date": "2019.11.18", "title": "Милош Кунчев, ДАМТН - Бургас: Към този момент имаме планирани 160 проверки на водни обекти в областта, от които сме извършили 135"}
{"url": "http://www.focus-news.net/news/2019/11/18/2720673/ministarat-na-obrazovanieto-i-naukata-krasimir-valchev-10-mln-lv-sa-planirani-v-proektobyudzheta-za-2020-godina-za-natsionalni-programi-v-sistemata-na-vissheto-obrazovanie.html", "text": "10 млн. лв. са планирани в проектобюджета на МОН за 2020 година за национални програми в системата на висшето образование. Това съобщи пред журналисти в Пловдив министърът на образованието и науката Красимир Вълчев, предаде репортер на  Радио „Фокус”- Пловдив . Предвидените средства са за практика на завършващите с педагогическа правоспособност и за т.нар. базови училища, както и за други програми. „Тяхната цел е да бъдат гъвкав инструмент, с който да накараме ВУЗ-овете да разработят конкретни политики или да ги насочат към конкретни дейности“, каза министърът. По думите му с тези национални програми ще бъдат стимулирани висшите училища да променят учебните програми, особено в професионалните направления. По думите на министър Вълчев важно е как образованието прави прехода към на 21-ви век, тъй като това се случва във всички образователни системи. „Този преход трябва да мине през промяна на учебните програми, компетентностния подход, както и през методите на преподаване“, каза Красимир Вълчев. Според него подходът на преподаване трябва да е по-интердисциплинарен, в по-голяма степен да провокира интереса на учениците, да минава през изпитните програми и материали. „Цялата тази промяна я формулираме под думите компетентностен подход, но тя включва много повече от ключовите компетентности за училищното образование. Освен базовите компетентности на бъдещите учители, ще се добавят още предприемачески, граждански, обществени и дигитални умения, занапред ще трябва да залегнат и такива, свързани с взаимодействие с машини, базирани на изкуствен интелект, разбиране на алгоритми и дигитална креативност“, добави образователният министър. Според него се предполага, че сегашните ученици ще са активни на пазара на труда през следващите 40-50 години и ще им се налага да работят с машини, затова те трябва да бъдат подготвени. \r\nЦветана ТОНЧЕВА", "date": "2019.11.18", "title": "Министърът на образованието и науката Красимир Вълчев: 10 млн. лв. са планирани в проектобюджета за 2020 година за национални програми в системата на висшето образование"}
{"url": "http://www.focus-news.net/news/2019/11/18/2720677/obshtina-burgas-tarsi-obshtestvena-podkrepa-za-izgrazhdaneto-na-etazhen-parking-na-bul-demokratsiya.html", "text": "Търси се обществена подкрепа за изграждането на етажен паркинг на бул. „Демокрация“. Това съобщиха от пресцентъра на  Община Бургас . „Още миналата година Община Бургас заяви готовността си да проектира и строи многоетажни паркинги, като по-ефективна мярка срещу увеличаващия се брой автомобили. Днес поставяме акцент върху терен в к-с „Братя Миладинови“, на бул. „Демокрация“, който не се намира в непосредствена близост до жилищни сгради. Става въпрос за неизползваема от години площадка пред сграда на Медицинския колеж“, посочват от Общината. Според предварителните проучвания там може да бъде построен многоетажен паркинг за около 220 автомобила.  \r\n„Ако бургазлии подкрепят Общината, тя може да поиска терена от държавата, за да бъде използван само и единствено за посочената цел. Затова разчитаме да получим вашето мнение. Ако сте „ЗА“ или „ПРОТИВ“, аргументирайте се в кратък текст и ни го изпратете. Едната възможност е това да стане по електронна поща, на вниманието на Стефан Дубаров, директор на ЦАУ \"Зора\": s.dubarov@burgas.bg. Можете да представите мнението си и на хартиен носител в самото кметство \"Зора\", к-с \"Лазур\". Който и вариант да изберете, очакваме вашите писма до края на настоящата 2019 година, а в тях трябва да добавите име, адрес и контакти за обратна връзка\", допълват от Община Бургас.", "date": "2019.11.18", "title": "Община Бургас търси обществена подкрепа за изграждането на етажен паркинг на бул. „Демокрация“"}
{"url": "http://www.focus-news.net/news/2019/11/18/2720669/antologiyata-trinayset-shte-bade-predstavena-v-literaturniya-klub-na-stolichna-biblioteka-na-19-noemvri.html", "text": "Антологията „Тринайсет“ ще бъде представена в Литературния клуб на Столична библиотека на 19 ноември 2019 г. от 18.00 часа. Това съобщиха от пресцентъра на  Столична община . Тринайсет поети журналисти са събрали свои стихове в антологията и така по естествен начин книгата се ражда с името си. Тя е третият сборник, който Клубът на поетите журналисти издава. Авторите в това издание са: Асен Сираков, Боряна Желева, Венцислав Паскалев, Гергана Хрисчева, Димитър Дженев,  Иглика Горанова, Мариана Кирова, Палми Ранчев, Силвия Недкова, Спасиана Кирилова, Станислава Пирчева-Ава, Татяна Атанасова и Татяна Явашева.  \r\nРедактори на книгата са Татяна Явашева и Иглика Горанова. Графичният дизайн е направен от художничката Александра Димитрова, която използва за оформлението специално обработени снимки с интересна история – те са правени на стар кораб във водите на каменна кариера край София.  \r\nКлубът на поетите журналистите е свободна общност, която съществува от 2003 г. През 2004 г. излиза първият поетичен сборник „Време за кактуси“, а през 2013 г. издават „Време за камъни“. Сбирките на Клуба са в Литературния кабинет „Владимир Башев“, който се намира в дома на големия български поет. Всеки от 13-те има издадена поне една книга, а някои и доста повече. Събира ги това, което може да направят заедно.", "date": "2019.11.18", "title": "Антологията „Тринайсет“ ще бъде представена в Литературния клуб на Столична библиотека на 19 ноември"}
{"url": "http://www.focus-news.net/news/2019/11/18/2720681/chez-otpuska-sotsialna-stipendiya-po-programata-si-za-nasarchavane-na-profesionalnoto-obrazovanie.html", "text": "ЧЕЗ се включва като дарител към програмата „Нашето бъдеще“на фондация „Сирак“. Дружеството ще предоставя едногодишни стипендии на сираци и полусираци отпрофесионални гимназии с технически профил на територията на Западна България, съобщиха от пресцентъра на  дружеството . Първият стипендиант е ученик от 11 клас в професионалната гимназия по механоелектротехника „Никола Вапцаров“ - София. Сертификатът за стипендията бе връчен от Карел Крал, регионален мениджър на ЧЕЗ за България и Маргарита Матева-Йорданова, председател на фондация „Сирак“. \r\nЗа стипендия на ЧЕЗ могат да кандидатстват ученици сираци или полусираци, редовно обучение, от професионалните гимназии на лицензионната територия на ЧЕЗ в Западна България в направление „електроенергетика“. Те трябва да имат общ успех от предходния срок, равен или по-висок, от много добър 4,50. Подборът се извършва чрез оценка по документи от съвместна комисия между фондация „Сирак“ и ЧЕЗ. Стипендията е в размер на 1440 лв. за една календарна година.  \r\n„Радваме се, че в лицето на фондация „Сирак“ открихме партньор, заедно с когото да продължим да развиваме стипендиантската си програма и да помагаме на младите хора, избрали енергетиката за свое призвание, давайки по този начин своя принос за развитие на професионалното образование в България,което ние превърнахме в център на нашата политика за социална корпоративна отговорност“, каза Карел Крал, регионален мениджър на ЧЕЗ за България при връчването на сертификата. \r\n„Сърдечна благодарност на екипа на ЧЕЗ, с който работихме, и лично на г-н Карел Карл за сътрудничеството и присъединяването им към стипендиантската ни програма „Нашето бъдеще”. \r\nС тази стипендия ние заедно казваме на нашите деца, загубили родители, че техните усилия за постигане на добро професионално образование и реализация са  изключително важни за нас и ние ги подкрепяме в тяхната амбиция да успеят”, каза Маргарита Матева-Йорданова, председател на Фондация “Сирак“. \r\nЧЕЗ развива дългосрочна политика в подкрепа на професионалното образование в България. Част от тази политика е конкурсът „Стани стипендиант на ЧЕЗ“. Той стартира през 2012 г. и е насочен към ученици от 12 клас на професионалните технически гимназии на територията на Западна България. Освен стипендия, победителите в конкурса получават и възможността да кандидатстват с оценката от изпита във висши учебни заведения с технически профил на територията на Западна България, както и да започнат своя професионален път от Групата ЧЕЗ в България. През 2018 г. Дружеството разшири конкурса „Стани стипендиант на ЧЕЗ“, като включи в него и студенти от електротехнически специалности.Досега в състезанието са кандидатствали над 850 ученици и студенти, от които 54 са получили стипендии. 17 от тях работят в ЧЕЗ. Повече подробности за конкурса и правилата може да бъде намерени  .", "date": "2019.11.18", "title": "ЧЕЗ отпуска социална стипендия по програмата си за насърчаване на професионалното образование"}
{"url": "http://www.focus-news.net/news/2019/11/18/2720678/afp-izborite-v-belarus-sa-pokazali-lipsa-na-uvazhenie-kam-demokratsiyata.html", "text": "На парламентарните избори в Беларус е показана пълна липса на уважение към демокрацията и са отказани основни свободи на избирателите и кандидатите. Това заявиха международни наблюдатели, след като опозицията не спечели дори едно място в парламента, предава  AFP . \r\n„Тези избори демонстрираха цялостна липса на зачитане на демократичните ангажименти“, казва в изявление Маргарета Седерфелт, лидерът на краткосрочната мисия за наблюдение на Организацията за сигурност и сътрудничество в Европа. ОССЕ изпрати 400 наблюдатели за изборите в неделя и стигна до заключението, че „основните свободи не са били зачетени“. \r\n \r\nПревод и редакция:", "date": "2019.11.18", "title": "AFP: Изборите в Беларус са показали „липса на уважение“ към демокрацията"}
{"url": "http://www.focus-news.net/news/2019/11/18/2720672/ministar-predsedatelyat-boyko-borisov-balgariya-shte-prodalzhi-da-okazva-podkrepa-na-usiliyata-na-aliansa-kam-postigane-na-svetoven-mir-i-sigurnost.html", "text": "Министър-председателят Бойко Борисов проведе телефонен разговор с генералния секретар на НАТО Йенс Столтенберг,  съобщиха от правителствена информационна служба . „Високо оценявам ролята на Алианса за защита на сигурността, свободата и демократичните ни ценности. За нас - националната сигурност и отбрана на България са гарантирани само в рамките на колективната отбрана на НАТО“, изтъкна премиерът Борисов пред Столтенберг.Двамата разговаряха в навечерието на Срещата на върха между държавните и правителствени ръководители на страните членки от НАТО, която ще се проведе на 3 и 4 декември 2019 г. в Лондон. Българският министър-председател посочи, че отчитайки днешните рискове и предизвикателства пред международната среда за сигурност, страната ни разглежда единството на Европа и Северна Америка като по-важно от всякога. „За България трансатлантическата връзка е в основата на нашата колективна отбрана“, акцентира Бойко Борисов. Той даде висока оценка на темите, които ще бъдат във фокуса на Срещата на върха на НАТО в Лондон, касаещи всички ключови елементи от архитектурата на сигурността в Евроатлантическия регион. „Вярвам, че решенията на висшия форум ще доведат до по-нататъшно укрепване както на възможностите за възпиране и отбрана, така и на трансатлантическата връзка между Европа и Северна Америка“, заяви премиерът Борисов пред генералния секретар на НАТО.В хода на разговора си със Столтенберг министър-председателят отбеляза, че от началото на 2018 г. България успешно прилага националния План за нарастване на отбранителните разходи до 2024 г. „С авансовото плащане на 8 броя самолети F-16V Block 70 тази цел вече е постигната и в края на настоящата 2019-а година разходите се очаква да достигнат 3,1% от БВП“, очерта премиерът Борисов. Той посочи пред Столтенберг, че целите на страната ни са фокусирани в три основни области - повишаване на разходите за отбрана, модернизация и превъоръжаване, и преодоляване на дефицита на личен състав във Въоръжените сили. По приоритетите се работи активно и в следващите години ще продължи реализацията на ключовите проекти по модернизацията (придобиването на нови бойни самолети, кораби и бойни машини). „България ще продължи да оказва подкрепа на усилията на Алианса към постигане на световен мир и сигурност. Разглеждаме участието си в мисии и операции на НАТО като основен приоритет и възнамеряваме да запазим ангажимента и приноса си към тях“, каза още Борисов в телефонния си разговор със Столтенберг. Премиерът специално обърна внимание върху ролята на съвместните военни учения, които допринасят за подобряването на оперативната съвместимост на българските въоръжени сили с тази на други държави членки на НАТО. Борисов и Столтенберг обсъдиха още укрепването на сътрудничеството между НАТО и ЕС, тъй като именно Алиансът е фундаментът на колективната отбрана в Европа. „Само заедно, обединени в НАТО, можем да се справим с предизвикателствата и заплахите пред сигурността на нашите общества“, изтъкна премиерът Борисов. Министър-председателят и генералният секретар на Алианса бяха категорични, че заедно трябва да защитаваме нашите споделени ценности и принципи – свобода, човешки права, демокрация, върховенство на закона, което ни прави силни и способни. Столтенберг бе на посещение у нас само преди няколко месеца - през пролетта т.г. по покана на премиера Борисов, която бе отправена към генералния секретар на НАТО по време на Общото събрание на ООН в Ню Йорк през 2018-а на приема на американския президент Доналд Тръмп.", "date": "2019.11.18", "title": "Министър-председателят Бойко Борисов: България ще продължи да оказва подкрепа на усилията на Алианса към постигане на световен мир и сигурност"}
{"url": "http://www.focus-news.net/news/2019/11/18/2720679/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП \"Малко Търново\" на границата с Турция. Това съобщи за  Радио \"Фокус\" - Бургас  дежурният на пункта. Към момента няма образувани колони от автомобили по пунктовете на българо-турската граница. Преминаването се осъществява без забавяне. \r\nМария КУРТЕВА", "date": "2019.11.18", "title": "Нормално се осъществява преминаването през ГКПП \"Малко Търново\""}
{"url": "http://www.focus-news.net/news/2019/11/18/2720685/psiholozi-rabotyat-s-uchenitsi-ot-smolyan-za-po-dobra-komunikatsiya-v-klasovete-i-izgrazhdane-vzaimootnosheniya-na-doverie.html", "text": "Продължават срещите на психолозите от Местната комисия за борба с противообществените прояви на малолетни и непълнолетни (МКБППМН) към Община Смолян с учениците от СУ \"Св. Св. Кирил и Методий\". Това съобщиха от пресцентъра на  Общината . През настоящата учебна година стартира програма, насочена към петите и осмите класове в училището. Темата, върху която акцентират психолозите от консултативния кабинет на комисията, е насочена към опознаване, приемане и начини за изграждане на колектив в класовете. Секретарят на МКБППМН Сийка Алексиева съобщи, че проведените тренинги досега са засегнали проблемите на ненасилствената комуникация и създаване на взаимоотношения на доверие в класовете.", "date": "2019.11.18", "title": "Психолози работят с ученици от Смолян за по-добра комуникация в класовете и изграждане взаимоотношения на доверие"}
{"url": "http://www.focus-news.net/news/2019/11/18/2720684/science-immunology-ucheni-ot-yeylskiya-universitet-izyasniha-kakva-dieta-zashtitava-ot-grip.html", "text": "Американски учени откриха, че диета с ниско съдържание на въглехидрати и богата на мазнини помага да се преодолее грипния вирус. Резултатите от изследването са публикувани в списанието  Science Immunology . \r\nНово проучване на американски учени показа, че мишките, хранени с кетогенна диета, включваща месо, риба, птици и не-скорбялни зеленчуци, се борят по-добре с вируса на грип А, отколкото мишките, хранени с високо въглехидратни храни. \r\nИзследването беше ръководено от Акико Ивасаки, професор по имунобиология, молекулярна и клетъчна биология в Йейл, а също и Виша Дийп Диксит, професор по сравнителна медицина и имунобиология в школата по медицина в Йейл. \r\nС кето диета тялото получава 90 процента от калориите от мазнини, които черният дроб превръща в кетонови тела и само по-малко от 1 процент въглехидрати, които се превръщат в глюкоза в организма. Кетоновите тела навлизат в мозъка и се използват като алтернативен източник на енергия вместо глюкозата. \r\nВ светлината на скорошнита публикации, сочещи, че продуктите на метаболизма на кетон могат да потиснат възпалителната секреция на имунните клетки, учените предполагат, че кетогенната диета може да намали тежестта на грипа и да намали вероятността от смърт и са тествали тяхната хипотеза при мишки. \r\nМишките, които са били прехвърлени на кето диета седем дни преди да бъдат заразени с грипния вирус, не са отслабнали по време на заболяването, те са имали по-малко вируси в белите си дробове и по-висок процент на оцеляване в сравнение с контролната група животни, хранени с диета с високо съдържание на въглехидрати (18 процента мазнини, 58 - въглехидрати). \r\nУчените откриха, че защитният ефект на кетодиетата се дължи на факта, че когато се разграждат мазнините в белите дробове, се активират γδ Т клетки, имунната система, което води до увеличаване на производството на слуз от клетките на дихателните пътища, което ефективно забавя вируса. При мишки, заразени с вирус на грип А, при които генът, кодиращ γδ Т клетки, е деактивиран, кетогенната диета не осигурява антивирусна защита. \r\nЗащитните γδ Т клетки не се активират в два други случая: когато мишките са били хранени с високи нива на мазнини и въглехидрати (60 процента мазнини, 20 процента въглехидрати) или когато са им давали химически съединения на кетони. \r\n„Това проучване показва, че чрез изгарянето на мазнини, за да се направят кетонови тела от храната, която ядем, имунната система помага в борбата с грипната инфекция“, казва професор Диксит в съобщение за пресата на Йейлския университет. \r\n \r\nПревод и редакция:", "date": "2019.11.18", "title": "Science Immunology: Учени от Йейлския университет изясниха каква диета защитава от грип"}
{"url": "http://www.focus-news.net/news/2019/11/18/2720682/rayonna-prokuratura-burgas-vnese-v-sada-iskane-za-zadarzhane-pod-strazha-na-obvinen-v-prichinyavane-na-telesna-povreda-na-politsay-i-byagstvo-ot-aresta.html", "text": "Районна прокуратура – Бургас внесе в съда искане за налагане на мярка за неотклонение „задържане под стража“ спрямо Атанас Б., обвинен в причиняване на лека телесна повреда на полицай и бягство от помещение за настаняване на задържани лица. Това съобщиха от пресцентъра на  прокуратурата .   \r\nМъжът е обвинен за това, че на 11 ноември2019 г. на ул. „Перущица“ в ж. к. „Лазур“ в Бургас, чрез удар с метла, нанесен в областта на гърба и последвало падане на земята, причинил лека телесна повреда на полицейски служител при изпълнение на службата му, като телесната повреда се изразява в причиняване на болки в областта на кръста, охлузвания по дланите и лявото коляно, кръвонасядане и оток на дясната длан, като уврежданията са довели до болка – престъпление по чл.131, ал.2, т.4, вр. чл.130, ал.2 от НК. Атанас Б. е обвинен и за това, че заедно с горепосоченото деяние, като задържан на основание на Указа за боржа с дребното хулиганство, в изпълнение на решение на Районен съд – Карнобат, влязло в законова сила, с което му е наложено административно наказание „Задържане в структурно звено на МВР“ за срок от 14 денонощия, избягал от помещение за настаняване на задържани лица в Бургас – престъпление по чл.297, ал.1, вр. чл.23, ал.1 от НК. \r\nРайонен съд – Бургас е насрочил заседанието си за 15.00 часа.", "date": "2019.11.18", "title": "Районна прокуратура – Бургас внесе в съда искане за задържане под стража на обвинен в причиняване на телесна повреда на полицай и бягство от ареста"}
{"url": "http://www.focus-news.net/news/2019/11/18/2720687/mazh-e-pregazen-ot-barz-vlak-blizo-do-gara-kostenets.html", "text": "Мъж е прегазен от бърз влак докато е лежал на железопътни релси близо до гара \"Костенец\". Това съобщиха за  Агенция „Фокус“  от ОДМВР-София област. Сигналът за инцидента е подаден 12.18 часа. Извършен е оглед на местопроизшествието и е образувано досъдебно производство. \r\nБояна МАРКОВА", "date": "2019.11.18", "title": "Мъж е прегазен от бърз влак близо до гара \"Костенец\""}
{"url": "http://www.focus-news.net/news/2019/11/18/2720683/orf-donald-tusk-e-edinstveniyat-kandidat-za-predsedatel-na-enp.html", "text": "Напускащият председател на Европейския съвет Доналд Туск е единствен кандидат за лидерския пост в Европейската народна партия (ЕНП), предава  ORF , най-голямата обществена медия в Австрия. \r\nНовината бе потвърдена от редиците на партията.  \r\nИзборите ще се проведат на партийната конференция, насрочена за сряда и четвъртък в столицата на Хърватия - Загреб. Французинът Жозеф дол подаде оставка като лидер на партията. Освен председател ще бъдат избрани и десет негови заместници. Австрийският еврокомисар Йоханес Хан също е сред кандидатите. \r\n \r\n Тереза Герова", "date": "2019.11.18", "title": "ORF: Доналд Туск е единственият кандидат за председател на ЕНП"}
{"url": "http://www.focus-news.net/news/2019/11/18/2720689/sport-nasrochiha-izpalkom-na-bfs-na-28-noemvri.html", "text": "Изпълнителният комитет на Българския футболен съюз ще се събере на 28 ноември т.г. Сбирката на футболните шефове ще започне в 15:00 часа, заявиха от Бояна. На въпросния Изпълком ще бъде разгледан въпросът за конгреса, на който да бъде избрано ново управително тяло на родния футбол. Любопитен нюанс в ситуацията е претенцията на Йордан Лечков за президентския пост, заеман за момента от Михаил Касабов. Както е известно, бившият плеймейкър внесе жалба в съда срещу своя колега.", "date": "2019.11.18", "title": "Спорт: Насрочиха изпълком на БФС на 28 ноември"}
{"url": "http://www.focus-news.net/news/2019/11/18/2720690/nad-250-artisti-muzikanti-i-tantsyori-shte-uchastvat-blagotvoritelno-v-initsiativata-shou-bez-ime-na-neshka-robeva-v-stara-zagora.html", "text": "Грандиозен спектакъл ще събере благотворително над 250 участници на 15 декември в спортна зала „Стара Загора“ (бивша ДЗУ). Това съобщиха от пресцентъра на  Общината . „Много енергия, много емоция, много детска чистота“ – така описа събитието неговият създател Нешка Робева. Тя ще пристигне в Стара Загора заедно с петдесет души екип – професионални артисти, музиканти и танцьори. Участие ще вземат и местните клубове по художествена гимнастика „Елит“, „Берое“ и „Импала“. Ансамбъл „Загорци“ и вокална формация към НЧ „Родина“ също ще се включат. Част от събитието в Стара Загора ще бъдат и националните състезатели по аеробика, които тази година извоюваха европейска титла. „Съчетавайки музика, танц и спорт се получава красота“, подчерта Робева. Тя изказа благодарност за отзивчивостта на кмета Живко Тодоров и ресорния зам.-кмет Красимира Чахова, както и за съдействието, което е получил екипът ѝ, от страна на Община Стара Загора.  \r\nТурнето на „Шоу без име“ стартира на 24 ноември в Благоевград и ще премине общо през десет града. Финалът му ще е в Стара Загора. Сценарият и участниците за всяка спирка на спектакъла са различни, уточниха организаторите. Журито ще бъде международно, но съставът му остава изненада, допълниха те.  \r\n„Обръщайки внимание на спорта отглеждаме здрави деца, защото той е дисциплина“, каза  Робева. Тя подчерта, че събитието е благотворително и всяка подкрепа за каузата му – подпомагане на българския спорт и клубовете в страната, е добре дошла. Робева допълни, че част от средствата ще бъдат дарени за лечение на малката Йордана, която има рядко заболяване - проксимален бедрен дефицит.  \r\nБилетите са в продажба в мрежата на Eventim, а цените им са от 15 до 40 лева.", "date": "2019.11.18", "title": "Над 250 артисти, музиканти и танцьори ще участват благотворително в инициативата „Шоу без име“ на Нешка Робева в Стара Загора"}
{"url": "http://www.focus-news.net/news/2019/11/18/2720660/bivshiyat-sotsialen-ministar-ivan-neykov-ako-upravlyavashtite-prodalzhavat-da-darzhat-na-nerazumnata-myarka-za-bolnichnite-shte-se-vdigne-gradusat-na-sotsialnoto-naprezhenie.html", "text": "Ако управляващите продължават да държат на неразумната мярка за болничните, ще се вдигне градусът на социалното напрежение. Това каза в коментар за  Агенция „Фокус“  бившият социален министър Иван Нейков във връзка със заявената стачна готовност на синдикатите по повод решението на парламента първия ден от болничните да не се изплаща. Той определи готовността за протести на КНСБ и КТ „Подкрепа“ като възможно най-нормалната. „Това е най-естественото действие, когато зад гърба им се взимат решения, касаещи осигурителни права на хората. Никой не трябва да се учудва, че те реагират така. Щеше да е учудващо, ако не реагираха. Още повече, че в Кодекса на труда има изрична норма, която предвижда, че всички въпроси, свързани с трудовите и осигурителни отношения, трябва да минават през фазата на тристранния диалог, а тук виждаме, че липсва дори и опит да се направи такъв диалог, когато беше обявено това намерение. Така че аз очаквам да има реакция на реакцията на синдикатите, защото иначе ще създадем проблем там, където го няма“, допълни още Нейков. \r\nПо повод тезата на АИКБ, че чрез неизплащането на първия ден от болничните ще увеличи БВП и заплатите на работещите, която президентът на КНСБ Пламен Димитров определи като „абсурдна“, Нейков посочи: „Не знам как са направени разчетите на АИКБ, но знам, че в продължение на много години се изповядваше тезата да се намалят осигуровките, за да могат работодателите да създадат работни места, в резултат на което стигнахме до много високите нива на безработицата и най-големия дефицит в НОИ. Така че пътят към ада по принцип е постлан с добри намерения“, допълни още бившият социален министър.  \r\nТеодора ПАВЛОВА", "date": "2019.11.18", "title": "Бившият социален министър Иван Нейков: Ако управляващите продължават да държат на неразумната мярка за болничните, ще се вдигне градусът на социалното напрежение"}
{"url": "http://www.focus-news.net/news/2019/11/18/2720692/zoopark-ot-nemskiya-grad-karlsrue-predostavya-evropeyski-bizon-na-op-tsentar-za-zashtita-na-prirodata-i-zhivotnite-v-dobrich.html", "text": "Зоопарк от немския град Карлсруе предоставя европейски бизон на Общинското предприятие „Център за защита на природата и животните“ (ОП ЦЗПЖ) в Добрич. Това съобщи директорът на Центъра Християн Христов, предаде кореспондент на  Радио „Фокус” – Варна .  Ръководството на Общинското предприятие „Център за защита на природата и животните“ в Добрич се е свързало с развъден център в Беловежки парк в Полша и са проведени преговори за получаване в добруджанския зоопарк на европейски бизон (зубър). Това е много рядък вид. Има към момента около 3500 екземпляра в световен мащаб. По думите директора на ОП ЦЗПЖ много малка част от тази бройка живеят в дивата природа. „Свързвайки се с тази организация, им обясних, че ние в момента в Добрич имаме сериозни намерения да започнем развъдна програма и да създадем стадо бизони, но за съжаление имаме само една женска, което означаваше, че ние трябва да намерим подходящ мъжки и да организираме неговия транспорт“, каза Християн Христов. По думите му нещата вече се случват. В момента се изработва логистиката за всичко. Европейският бизон ще бъде предоставен безплатно. Центърът в Добрич поема транспортните разходи. Новината се определя като много добра. Ръководството на зоопарка в Добрич отправя думи на благодарност за дарението, което се очаква най-вероятно през декември тази година. Предстоят поредица от трудни дейности, защото не е лесна операция да се пренесе едър бозайник от Германия до Добрич, като  става дума за диво животно, което е с тегло около един тон. Фирмата изпълнител вече е избрана. За най-нетърпеливите все още няма точна дата на пристигане на мъжкия екземпляр. Другата добра новина е, че приемането на още един зубър е възможно, защото вече е готово новото ограждение на зоната, където живее женският бизон. То е направено от солидно дърво, средствата са осигурени от швейцарските партньори от Сдружение „Про Зоо Добрич – Шафхаузен“.  Съвсем скоро посетителите на Центъра за защита на природата и животните в Добрич ще се радват на поредно ново попълнение и то от рядък вид – европейски бизон.  \r\nЖулиета НИКОЛОВА", "date": "2019.11.18", "title": "Зоопарк от немския град Карлсруе предоставя европейски бизон на ОП „Център за защита на природата и животните“ в Добрич"}
{"url": "http://www.focus-news.net/news/2019/11/18/2720686/api-predpriema-deynosti-po-startiraneto-na-osnoven-remont-i-rehabilitatsiya-na-pat-iii-811-v-uchastaka-sofiya-breznik.html", "text": "Агенция „Пътна инфраструктура“ уведоми областния управител на Перник Ирена Соколова за предприетите до момента дейности по рехабилитацията на пътя свързващ общините Брезник и Сливница. Това съобщиха от пресцентъра на  Областна администрация - Перник . Областният управител сезира Агенцията по сигнали на граждани на община Брезник, в които се твърди, че републиканският път е в недобро техническо състояние. Това стана и една от причините през месец август тази година транспортната фирма, изпълняваща превоз на пътници по линията с маршрут София АГ „Север” – Метростанция – Божурище – Сливница – Гълъбовци – Гургулят – Ракита – Арзан – Брезник, да преустанови да изпълнява разписанието си. \r\nОт АПИ информират, че към момента са предприети действия относно разработването на проект в пълна степен на проектна готовност и е инициирано обявяването на обществени поръчки за определяне на изпълнител на строително-монтажни работи. Обособените позиции са две: Основен ремонт на Път III-811 в участъка между гр. Сливница и с. Гълъбовци (община Сливница) и основен ремонт в частта от с. Гълъбовци (община Сливница) до с. Ракита (община Сливница). \r\nОт АПИ изразяват становището си, че трасето, най-вече в частта му попадаща в рамките на Област София, е със силно амортизирани участъци и се нуждае от неотложна рехабилитация.", "date": "2019.11.18", "title": "АПИ предприема дейности по стартирането на основен ремонт и рехабилитация на път III-811 в участъка София – Брезник"}
{"url": "http://www.focus-news.net/news/2019/11/18/2720688/afp-kitay-nyama-da-stoi-spokoyno-ako-situatsiyata-v-honkong-stane-nekontroliruema.html", "text": "Пекин няма да стои и просто да наблюдава дали протестите в Хонконг ще станат „неконтролируеми\". Това предупреди посланикът на Китай във Великобритания Лю Сяомин на пресконференция в Лондон, предава  AFP . \r\n„Ако ситуацията стане неконтролируема, централното правителство в Пекин със сигурност няма да стои и просто да гледа. Имаме достатъчно решения и власт, за да прекратим вълненията\", увери Сяомин. \r\nИзявлението му е на фона на поредното изостряне на ситуацията в Хонконг.  \r\n \r\n Тереза Герова", "date": "2019.11.18", "title": "AFP: Китай няма да стои спокойно, ако ситуацията в Хонконг стане „неконтролируема“"}
{"url": "http://www.focus-news.net/news/2019/11/18/2720694/kolona-ot-avtomobili-se-e-obrazuvala-na-p-v-simitli-v-posoka-sofiya.html", "text": "Колона от автомобили се е образувала на п. в. „Симитли“ в посока София, съобщи  слушател на Радио „Фокус“ .", "date": "2019.11.18", "title": "Колона от автомобили се е образувала на п. в. „Симитли“ в посока София"}
{"url": "http://www.focus-news.net/news/2019/11/18/2720695/kolednata-elha-v-stara-zagora-greyva-na-5-dekemvri.html", "text": "Коледното дърво на обновения площад пред сградата на Общината в Стара Загора ще засияе с красива премяна на 5 декември. 12-метровата елха беше засадена м. г. на специалната сцена, тя се развива добре и ще радва за години напред малчуганите на Стара Загора. Това съобщиха от пресцентъра на  Общината . \r\nОт Общината канят малки и големи старозагорци в 17.30 часа, за да посрещнат Дядо Коледа, който ще запали светлините с магическия си жезъл. \r\nПодготвена е и специална музикална програма, за да се включат всички в Коледната магия и да се създаде още по-празнична атмосфера. \r\n„Тази година надграждаме, заедно с фирмата, която се грижи за осветлението в нашия град. Готвим специална изненада за старозагорци за коледните светлини“, коментира Иванка Сотирова, зам.-кмет на Община Стара Загора. \r\nПо призива на кмета Живко Тодоров, със запалване светлините на елхата, трябва да светне и всяка друга коледна украса в Стара Загора. \r\nЗа най-светлите християнски дни през декември, Община Стара Загора готви специална програма. Тя е наситена с прояви, като специално място е отделено за децата на града. Всички културни институти в града ще се включат активно в коледно-новогодишните събития. \r\nТази година коледните и новогодишни базари в Стара Загора започват от 1 декември. Освен в централната част на града има предвидени места за базари в кварталите.", "date": "2019.11.18", "title": "Коледната елха в Стара Загора грейва на 5 декември"}
{"url": "http://www.focus-news.net/news/2019/11/18/2720698/s-dvudnevna-praznichna-programa-v-asenovgrad-shte-bade-otbelyazan-denyat-na-hristiyanskoto-semeystvo.html", "text": "С двудневна празнична програма в Асеновград ще бъде отбелязан Денят на християнското семейство и православната младеж. Това съобщиха за  Радио „Фокус“ – Пловдив  от Общината. Програмата започва още на 20 ноември, в 17.30 часа, в читалище „Родолюбие“, когато ще се състои празничен концерт с участието на детски и самодейни творчески състави. Събитието се организира от Архиерейското наместничество в лицето на отец Йордан Георгиев, съвместно с Община Асеновград и Народно читалище „Родолюбие”. \r\nВ Деня на християнското семейство – 21 ноември, празничната програма ще започне в 11.00 часа в Градската библиотека „Паисий Хилендарски“, където ще се състои библиотечен  урок  с  ученици от ОУ „Ангел Кънчев”, озаглавен „Цветовете на приятелството”. В 16.30 часа, отново в библиотеката, ще се проведе открит урок пред децата от детска градина „Зорница” и техните родители „Четенето започва от семейството”. \r\n„Всички, които желаят да участват в нашата програма, са добре дошли, за да може заедно да преживеем този хубав празник“, посочи архиерейският наместник на Асеновград отец Йордан Георгиев. \r\nТони МИХАЙЛОВ", "date": "2019.11.18", "title": "С двудневна празнична програма в Асеновград ще бъде отбелязан Денят на християнското семейство"}
{"url": "http://www.focus-news.net/news/2019/11/18/2720696/dalech-ot-epidemiologichnite-stoynosti-e-zabolevaemostta-ot-grip-i-ostri-respiratorni-zabolyavaniya-v-oblast-veliko-tarnovo.html", "text": "Далеч от епидемиологичните стойности е заболеваемостта от грип и остри респираторни заболявания (ОРЗ) във в област Велико Търново. За периода от 11 до 17 ноември случаите са 52.19 при средна заболеваемост за страната 87.79 на 10 000 души, съобщиха за  Радио „Фокус“ – Велико Търново  от Регионалната здравна инспекция. Данните са от Информационната система за събиране и анализиране на данни за заболеваемостта от грип и ОРЗ в България. Те се събират официално от началото на месеца. \r\nЕпидемиологични са стойностите над 150 заболели на 10 000 души население. \r\nЛуиза ТРАНЧЕВА", "date": "2019.11.18", "title": "Далеч от епидемиологичните стойности е заболеваемостта от грип и остри респираторни заболявания в област Велико Търново"}
{"url": "http://www.focus-news.net/news/2019/11/18/2720700/okrazhen-sad-burgas-zadarzha-pod-strazha-mazh-obvinen-v-darzhane-s-tsel-razprostranenie-na-nad-6-kilograma-kanabis.html", "text": "По искане на Окръжна прокуратура – Бургас, съдът задържа под стража Живко Д., обвинен в държане с цел разпространение на над 6 килограма канабис. Това съобщиха от пресцентъра на  Окръжна прокуратура - Бургас .   \r\nПо искане на Окръжна прокуратура – Бургас, съдът задържа под стража Живко Д. Той е обвинен за това, че на 14 ноември 2019 г. в с. Чукарка, общ. Айтос, обл. Бургас, в къща, без надлежно разрешително, държал с цел разпространение високорисково наркотично вещество – над 6 килограма канабис (коноп, марихуана) – престъпление по чл.354а, ал.1, изр.1, предл.4 от НК.  \r\nСпоред прокурора, налице е обосновано предположение за това, че Живко Д. е извършил престъплението, за което е обвинен. Представителят на държавното обвинение е категоричен, че Живко Д. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Окръжен съд – Бургас подлежи на обжалване пред Апелативния съд в града.", "date": "2019.11.18", "title": "Окръжен съд – Бургас задържа под стража мъж, обвинен в държане с цел разпространение на над 6 килограма канабис"}
{"url": "http://www.focus-news.net/news/2019/11/18/2720693/d-r-svetlin-mitev-sdruzhenie-na-obshtopraktikuvashtite-lekari-varna-veche-sa-dostaveni-kolichestva-ot-bezplatnite-vaksini-za-vazrastni.html", "text": "Започва раздаването на противогрипна ваксина за възрастните хора над 65 години във Варна. Количества от препарата се предоставят на личните лекари, съобщи за  Радио „Фокус“ – Варна   председателят на Регионалната колегия на Сдружението на общопрактикуващите лекари д-р Светлин Митев. Той добави, че фирмата-доставчик е осигурила дори малко по-голямо количество от предвидените от Министерството на здравеопазване за 10 процента от хората в пациентските листи на джипитата. По думите на д-р Митев поставянето на ваксината е приоритетно насочено към възрастни хора с остри и хронични заболявания, като диабет, хронично-обструктивна белодробна болест и сърдечна недостатъчност.  \r\n„Това е добро за населението, ще има по-голямо ваксинално покритие и ако има епидемия от грип е нищожен шансът ваксинираните хора да се разболеят“, коментира д-р Митев и посочи към безплатната ваксина има много голям интерес. Доста хора са звънели по телефоните в кабинетите да питат за повече информация, а на места е имало и листи на чакащи. Д-р Митев добави, че е хубаво ваксината да се постави своевременно, тъй като първите случаи на грип започват още през декември. Той припомни, че са необходими поне 20 дни след поставянето за изграждане на антитела. \r\nДиана СТОЕВА", "date": "2019.11.18", "title": "Д-р Светлин Митев, Сдружение на общопрактикуващите лекари – Варна: Вече са доставени количества от безплатните ваксини за възрастни"}
{"url": "http://www.focus-news.net/news/2019/11/18/2720699/sadat-v-burgas-nalozhi-uslovni-nakazaniya-na-dvama-inspektori-ot-odbh-burgas-za-podkup.html", "text": "По внесен обвинителен акт на Окръжна прокуратура – Бургас, съдът наложи наказания от по 1 година и 6 месеца „лишаване от свобода“, изтърпяването на които е отложено за изпитателен срок от три години, спрямо Петър А., инспектор в отдел „Контрол на храните“ при Областна дирекция по безопасност на храните (ОДБХ) – Бургас, и Мая К., главен инспектор в отдел „Контрол на храните“ при ОДБХ – Бургас. Това съобщиха от пресцентъра на  Окръжна прокуратура - Бургас . Те са подсъдими за това, че през периода 29 август 2017 г. – 5 септември 2017 г. в Несебър, при условията на продължавано престъпление, в качеството си на длъжностни лица, действайки като съизвършители, на първата дата (29 август 2017 г.) са поискали от С.М. – управител и едноличен собственик на търговско дружество, стопанисващ заведение за обществено хранене – ресторант, дар който не им се следва – парична сума в размер на 500 лева, за не извършат действия по служба – да не изпълнят служебните си задължения – да не съставят акт за констатиране на административни нарушения, констатирани на 29 август 2017 г. в стопанисвания обект, въз основа на който да бъде издадено наказателно постановление, а също така и да не извършат проверка в кухнята на обекта, с цел установяване и на други нарушения по Закона за храните. На втората дата (5 септември 2017 г.) – приели от С.М. дар, който не им се следвал – парична сума в размер 500 лева, тъй като не са изпълнили служебните си задължения – престъпление по чл.301, ал.1, вр. чл.20, ал.2, вр.чл.26, ал.1 и чл.54 от НК. На всеки от подсъдимите е наложена и „глоба“ в размер от по 1 500 лева. Петър А. и Мая К. са лишени от право да упражняват професия или дейност, свързана с държавни контролни функции за срок от три години. \r\nПрисъдата на Окръжен съд – Бургас подлежи на обжалване пред Апелативния съд в града.", "date": "2019.11.18", "title": "Съдът в Бургас наложи условни наказания на двама инспектори от ОДБХ – Бургас за подкуп"}
{"url": "http://www.focus-news.net/news/2019/11/18/2720702/zapochna-aktivnata-smyana-letnite-sas-zimni-gumi-na-mps-v-pazardzhik.html", "text": "Започна активната смяна летните със зимни гуми на моторните превозни средства (МПС) в Пазарджик, предаде репортер на  Радио „Фокус“ – Пазарджик . Опашки има пред сервизите и работилниците за смяна на гуми. Много от шофьорите носят зимните си гуми заедно с джанти и смяната става бързо, но има и такива, които чакат да бъдат свалени летните и поставени зимни гуми. Цените на услугата варират между 20 и 50 лева в зависимост от това дали се поставят четири или две зимни гуми. При покупка на нови зимни гуми се прави отстъпка от цената и се включва и монтажа. Целта на собствениците на сервизи е да привличат повече клиенти. В зависимост от размерите на гумите и производителите, в Пазарджик цените на новите варират между 80 и 160 лева. Цените на употребяваните гуми са между 40 и 70 лева. При закупуването на чифт гуми също се прави отстъпка, която е средно около 10%, а шофьорите предпочитат да се възползват от нея. \r\nАлбена ЖИЛЕКОВА", "date": "2019.11.18", "title": "Започна активната смяна летните със зимни гуми на МПС в Пазарджик"}
{"url": "http://www.focus-news.net/news/2019/11/18/2720704/ria-novosti-ucheni-obyasniha-zashto-mladezhite-po-tseliya-svyat-gubyat-interes-kam-seksa.html", "text": "Близо 20% от „милениалите“ (родени от края на 80-те до началото на 2000-те години) в развитите страни никога не са правили секс. А тези, които все пак са завързали романтични отношения, правят секс не по-често от четири пъти в месеца, докато при поколението на техните родители този показател се е равнявал на шест. В Русия няма такава статистика, но социолозите признават: съвременната младеж е променила нагласите и ценностите. Самите милениали доста откровено разказват защо се отказват от секса, пише  РИА Новости . \r\n„Никога не съм имал сериозна връзка и със сигурност няма да имам до 30-тата си годишнина. Не защото съм срамежлив, а защото считам, че това е загуба на време. Трябва да инвестирам в тези отношения всичките си ресурси, а не съм готов да го направя само, за да се отърва от въображаемото чувство на самота. Разбирам: ако работиш много, трябва понякога да се отпускаш. Но можеш да правиш това чрез някое хоби или кино – нещо, което да разсейва и да освобождава главата ви от мислите“, смята 20-годишният студент Максим К. \r\nСпоред четвъртокурсника в Санкт Петербургския държавен университет Александър Е., за неговите връстници спокойният живот „в съответствие с приблизителен план за кариера е по-важен от плашещите отношения с друг човек“. \r\n„Връзките са по-скоро допълнителен аспект на живота. Имаме домашни любимци вместо деца (особено момичета, знам няколко). По принцип търсим сигурен заместител на телесния контакт с хора с домашен любимец, който може да бъде погален, гушкан. Можете да живеете с тях след като се разделите с родителите си“, обяснява Александър. \r\nПодобни разсъждения могат да се намерят в социалните мрежи и онлайн форумите на почти всеки език на света. Липсата на интерес към връзките и секса от страна на милениалите е често срещана тенденция за повечето развити страни. \r\nПрез 2015 г. в Япония учените откриха, че 43 процента от несемейните млади хора, които са интервюирали на възраст от 18 до 34 години, са девственици. В същото време 30 процента от анкетираните заявиха, че въобще не възнамеряват да влизат във връзка. \r\nСпоред британски социолози, един на всеки осем, роден между 1989 и 1990 г., е останал девствен до 26 години. След анализ на данните от националното проучване, техните американски колеги установяват, че 15 процента от хората на възраст от 20 до 24 години не правят секс, докато не навършат пълнолетие или преди брака. За сравнение: само шест процента от поколението от 60-те години се придържат към подобно безбрачие. \r\n \r\n В Русия няма криза \r\n \r\n„Сред моите връстници няма криза по отношение на секса. Не е обичайно да се дискутира публично, но това не се счита за тема табу. Много хора разбират секса в обичайния смисъл - като неразделна част от любовта между мъж и жена. Въпреки че да, повечето от милениалите, които познавам лично (кръгът от мои познати-връстници - около сто души), най-вероятно не са имали сексуални контакти“, каза 21-годишният Александър Е. \r\nСпоред 24-годишния инженер Антон К. поколението му е силно заинтересовано от секса, но през следващите години в Русия вниманието към тази тема ще спадне, както се случва сега в западните страни. Междувременно в обкръжението му има малко девственици, но за тези, които вече имат сексуален опит, интимността с момичетата се случва доста рядко, признава той. \r\n„Няма руски изследвания за асексуалността на милениалите, но съм виждала много предположения, че те отделят по-малко внимание на сексуалните отношения. Преди осем години проведохме проучване сред студенти, включително и по тази тема. Сексуалният опит при повечето от тях все още е се характеризираше с фокус върху чувствата. Те считаха брака и връзките като нещо, основано на любов, симпатия. Сексуалните контакти за тях (особено за момичета) бяха възможни в рамките на отношенията, но бракът се забавя във времето. Тоест, те вярваха, че на 19 -20 години е твърде рано е да мислите за деца и брак. Струва си да се опитате да изградите връзка. Ако не успеете, тогава ще има и други“, казва Любов Борусяк, социолог, водещ изследовател в лабораторията за социално-културни образователни практики в Московския държавен педагогически университет. \r\nОбщуването на милениалите до голяма степен се е преместило във виртуалния свят, като често те търсят партньор именно там, отбелязва изследователят. Не само запознанствата, но често флиртовете и ухажванията започват в интернет, а след това излизат офлайн. \r\n„Стана нормално цифровото поколение да се запознава чрез интернет. На мнозина им се струва, че запознаването с помощта на Tinder и други платформи е по-лесно и по-безопасно, отколкото лично. За младите хора комуникацията директно в реалността наистина е трудна. Те се страхуват да направят грешка, да бъдат отхвърлени. Дали това е добро или лошо, трудно е да се каже. Все още не виждаме резултатите как браковете, сключени след запознанства онлайн или офлайн, се различават по своята продължителност“, пояснява Борусяк. \r\n \r\n Няма да повлияе на раждаемостта  \r\n \r\nУчени от Калифорнийския университет (Сан Диего, САЩ) предполагат, че една от възможните причини за охлажданeто на милениалите към секса е удължаването на периода на детството. Съвременните млади хора растат по-бавно от родителите си. Средно настоящият завършил училище по своите навици и типични занятия е подобен на 15-годишните от 70-те и 80-те години, смятат авторите на изследването. \r\n„Периодът на детството се удължава във всички страни. Първо, той е внимателно удължен от родителите, които наистина не искат децата да се отделят от тях. Второ, това се дължи на увеличаване на продължителността на образованието. Докато човек учи, той не е дете, но не е и възрастен, има признаци на инфантилизъм. Това е глобална тенденция и ние също участваме в нея“, подчертава Любов Борусяк. \r\nВпрочем, продължителното детство, късния брак и увеличението на възрастта, когато хората стават родители, няма да се отрази на раждаемостта, отбелязва изследователката. \r\n „Когато преобладават малодетните семейства (в Русия, както и в други европейски страни, това е точно така отдавна), дори при късен брак съпрузите ще успеят да направят две деца. Други са факторите, които се отразяват на раждаемостта. А така просто децата ще се раждат в по-зряла възраст. Мнозинството така или иначе искат да имат семейство и деца, но не веднага, а към 30-те си години“, обобщава социологът. \r\n \r\nПревод и редакция:", "date": "2019.11.18", "title": "РИА Новости: Учени обясниха защо младежите по целия свят губят интерес към секса"}
{"url": "http://www.focus-news.net/news/2019/11/18/2720691/rumen-hristov-sds-parvite-3-dni-ot-bolnichniya-tryabva-da-se-plashtat-ot-noi.html", "text": "СДС се обяви против идеята първият ден от болничния да е изцяло за сметка на работника. Това каза в интервю за предаването \"12+3\" на  БНР  лидерът на СДС Румен Христов. „Ако допуснем, че 1/3 от болничните, по информация на работодателите, са фалшиви, то останалата част са на работещи, които наистина имат нужда от тези болнични, и те нямат никаква вина за това, че има недобросъвестни работещи и лекари. Не може заради това, че има неизрядни хора, да бъдат наказвани тези, които са изрядни и наистина имат нужда от лечение и помощ за дните, в които не са на работа“. Според СДС първите 3 дни от болничния трябва да се плащат от НОИ. Трябва да се намерят механизми срещу злоупотребите. \r\n„Трябва цялото общество да седне, включително синдикати, работодатели, управляващи и опозиция, за да се набележат мерки и да се намери приемливо решение“, обясни той.", "date": "2019.11.18", "title": "Румен Христов, СДС: Първите 3 дни от болничния трябва да се плащат от НОИ"}
{"url": "http://www.focus-news.net/news/2019/11/18/2720701/ofitsialnata-tseremoniya-za-vrachvane-na-nagradite-za-zhenite-v-naukata-se-provede-na-19-noemvri-sas-spetsialnoto-uchastie-na-vitseprezidenta-iliyana-yotova.html", "text": "L’Oréal България, Национална комисия за ЮНЕСКО – България и Софийски университет „Св. Климент Охридски“ организират официална церемония за връчване на наградите „За жените в науката“ в София. Това съобщиха  организаторите  на инициативата. Събитието ще се проведе от 17.00 часа на 19 ноември 2019 г. пред Аулата на СУ „Св. Климент Охридски“ на бул. „Цар Освободител“ 15 със специалното участие на вицепрезидента Илияна Йотова. \r\n„Три великолепни българки ще бъдат отличени за своите смели научни идеи!“, посочват организаторите.", "date": "2019.11.18", "title": "Официалната церемония за връчване на наградите „За жените в науката“ се проведе на 19 ноември със специалното участие на вицепрезидента Илияна Йотова"}
{"url": "http://www.focus-news.net/news/2019/11/18/2720706/blagodarstven-moleben-shte-se-sastoi-v-denya-na-hristiyanskoto-semeystvo-v-kyustendil.html", "text": "Благодарствен молебен ще се състои в Деня на християнското семейство в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Инициативата се провежда за втора поредна година. Събитието е насрочено за 21 ноември, от 17.30 часа, пред сградата на Общински драматичен театър. То се организира от Община Кюстендил и Търговско-промишлената палата. В този час ще бъдат пуснати и Коледните светлини по булевард „България” в Кюстендил. В програмата ще участват вокалните групи „Калпазани” и „Алегра”, както и Студио „Дебют”.  \r\nВенцеслав ИЛЧЕВ", "date": "2019.11.18", "title": "Благодарствен молебен ще се състои в Деня на християнското семейство в Кюстендил"}
{"url": "http://www.focus-news.net/news/2019/11/18/2720722/sport-nemanya-matich-postroi-stadion-i-go-krasti-zhoze-mourinyo.html", "text": "Футбол: Футболистът на Манчестър Юнайтед Неманя Матич подпомогна финансово построяването на стадион в родния си град Уб и го кръсти на името на Жозе Моуриньо. \r\nСтадионът е с капацитет за 500 души и се намира на метри от родния дом на Матич. Халфът е решил да кръсти съоръжението на името на Моуриньо заради огромното уважение, което има към португалеца, който му бе наставник в Челси и в Манчестър Юнайтед. \r\nОт началото на сезона 31-годишният Матич има само 5 мача за Манчестър Юнайтед и се очаква да напусне клуба през лятото, когато изтича договорът му с \"червените дяволи\".", "date": "2019.11.18", "title": "Спорт: Неманя Матич построи стадион и го кръсти “Жозе Моуриньо“"}
{"url": "http://www.focus-news.net/news/2019/11/18/2720705/sport-albantsite-otkriha-nov-stadion-na-macha-s-frantsiya.html", "text": "Тимът на Албания записа поражение с 0:2 от Франция в последната си европейска квалификация. Мачът в Тирана обаче ще се запомни и с факта, че това бе първият двубой , който се игра на стадион „Еър Албания”. Съоръжението бе изградено в последните няколко години на мястото на бившия национален стадион „Кемал Стафа”. Стадионът е капацитет 22 500 места и е категория 4 звезди. „Еър Албания” е изключително модерно съоръжение, а първите впечатления от него са страхотни, пишат дори във Франция, чийто тим имаше честта да бъде първият гост там.", "date": "2019.11.18", "title": "Спорт: Албанците откриха нов стадион на мача с Франция"}
{"url": "http://www.focus-news.net/news/2019/11/18/2720721/daniel-smilov-politolog-potentsialna-kandidatuira-na-maykal-blumbarg-za-prezidentskiya-post-v-sasht-e-riskova-i-ima-mnogo-slabosti.html", "text": "Потенциална кандидатура на Майкъл Блумбърг за президентския пост в САЩ е рискова и има много слабости. Това каза в коментар за  Агенция „Фокус“  политологът Даниел Смилов във връзка с намеренията на бизнесменът и бивш кмет на Ню Йорк Майкъл Блумбърг да се включи в битката за президентското място в САЩ. Смилов не отрече и добрите възможности в една такава кандидатура, но посочи, че не очаква тя да се превърне в голям успех. „Има и добри възможности: все пак Блумбърг е човек, който е много разпознаваем, свързан е силно с Демократическата партия и от някаква гледна точка има сходен профил с Тръмп. Дори като бизнесмен е доста по-успешен от него. Но трябва да кажем, че тази кандидатура също е и доста рискова. Аз не очаквам тя автоматично да се превърне в голям успех. Слабите и страни идват от няколко фактора. Първо: все пак Блумбърг не е бил изправен в такава предизборна ситуация за най-високия пост в САЩ и черна кампания срещу него все още не е стартирала. В този смисъл е трудно да кажем как ще реагира обществото и неговите опоненти спрямо него“, добави политологът.  \r\n Смилов отбеляза, че по първоначални изследвания преднината на Майкъл Блумбърг спрямо други кандидати на Демократическата партия не е особено отчетлива. „Това, което досега съм виждал, е по-скоро скромна подкрепа. Вярно е, че говорим хипотетично за една такава кандидатура, но поне на базата на тези данни не може да се очаква от самото начало, тя ще е много силна. И трето, което може би е най-важно: Демократическата партия като че ли се измести доста наляво и кандидати като Лорънс имат доста силно изразена лява програма. Също и част от нейните съперници в тази категория като разбира се Бърни Сандърс“, посочи той. \r\nПо думите му, предвид изборната система на САЩ, именно провеждането на така наречените предварителни (първични избори), на които симпатизантите на двете от партиите: Републиканската и Демократическата, избират кандидата за президентския пост, Блумбърг няма големи шансове, тъй като обикновено на този изборен етап печелят кандидати с по-радикални позиции. „По време на предварителни избори обикновено печелят по-крайните кандидати, защото в предварителните избори участват по-запалени партийни привърженици. Те обикновено заемат и по-радикална позиция. Това е една от особеностите на американския модел с предварителни избори, че самата система на такъв тип избори води до известна радикализация на позициите. От тази гледна точка Блумбърг като по-центристки кандидат може да се окаже маргинализиран от по-крайни кандидати“, обясни Даниел Смилов. \r\nТеодора ПАВЛОВА", "date": "2019.11.18", "title": "Даниел Смилов, политолог: Потенциална кандидатура на Майкъл Блумбърг за президентския пост в САЩ е рискова и има много слабости"}
{"url": "http://www.focus-news.net/news/2019/11/18/2720723/vazstanoveno-e-dvizhenieto-po-pat-i-1-blagoevgrad-simitli-pri-tunel-zheleznitsa.html", "text": "Възстановено е движението по път I-1 Благоевград – Симитли при тунел „Железница“. Това съобщиха от  Агенция \"Пътна инфраструктура\"", "date": "2019.11.18", "title": "Възстановено е движението по път I-1 Благоевград – Симитли при тунел „Железница“"}
{"url": "http://www.focus-news.net/news/2019/11/18/2720724/dvizhenieto-po-pat-i-3-radomirtsi-telish-na-razklona-za-selo-rakita-pv-oblast-pleven-se-osashtestvyava-v-edna-lenta-dvuposochno-poradi-paten-intsident.html", "text": "Движението по път I-3 Радомирци – Телиш, на разклона за село Ракита, при км 123, се осъществява в една лента двупосочно поради пътен инцидент. Това съобщиха от пресцентъра на  Агенция \"Пътна инфраструктура\"  (АПИ). Трафикът се регулира от \"Пътна полиция\". \r\nШофьорите е необходимо да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.11.18", "title": "Движението по път I-3 Радомирци – Телиш на разклона за село Ракита пв област Плевен се осъществява в една лента двупосочно поради пътен инцидент"}
{"url": "http://www.focus-news.net/news/2019/11/18/2720725/vitsepremierat-mariyana-nikolova-shte-uchastva-v-mezhdunarodniya-biznes-forum-indiya-evropa-29.html", "text": "Заместник министър-председателят по икономическата и демографската политика Марияна Николова ще участва в Петото издание на международния бизнес форум „Индия-Европа 29“, който ще се проведе в Делхи - Индия на 20-ти и 21 ноември 2019 г. Тя ще участва в откриващата сесия, където ще представи България като привлекателна дестинация за инвестиции и развиване на бизнес, съобщиха от  правителствена информационна служба . В делегацията, водена от вицепремиера Николова, ще бъдат заместник-министърът на туризма Любен Кънчев, заместник-министърът на транспорта, информационните технологии и съобщенията Велик Занчев и председателят на Изпълнителната агенция за насърчаване на малките и средните предприятия Бойко Таков. Преди старта на бизнес форума „Индия-Европа 29“, вицепремиерът Николова ще открие интерактивна среща между Българска търговско-промишлена палата и Федерацията на индийските търговско-промишлени палати.", "date": "2019.11.18", "title": "Вицепремиерът Марияна Николова ще участва в международния бизнес форум „Индия-Европа 29“"}
{"url": "http://www.focus-news.net/news/2019/11/18/2720680/ria-novosti-gazprom-izprati-na-naftogaz-ofitsialno-predlozhenie-za-udalzhavane-na-dogovora-za-tranzit-na-priroden-gaz.html", "text": "Руският енергиен гигант „Газпром“ изпрати на украинската държавна компания „Нафтогаз“ официално предложение за удължаване на договора за транзит на природен газ, предава   РИА Новости . \r\nОт „Газпром“ заявиха, че са готови да сключат договор за една година, като вземат предвид прогнозното търсене в Европейския съюз. Предпоставка е взаимното отказване от съдебни искове и антитръстови глоби. \r\nОсвен това руската страна очаква решението на Киев относно директните покупки на природен газ, считано от 2020 г. \r\n \r\n Тереза Герова", "date": "2019.11.18", "title": "РИА Новости: „Газпром“ изпрати на „Нафтогаз“ официално предложение за удължаване на договора за транзит на природен газ"}
{"url": "http://www.focus-news.net/news/2019/11/18/2720726/mihaela-krumova-beshe-izbrana-za-predsedatel-na-obshtinski-savet-kyustendil.html", "text": "Михаела Крумова беше избрана за председател на Общински съвет – Кюстендил, предаде репортер на  Радио „Фокус” – Кюстендил . В рамките на заседанието на Общинския съвет положиха клетва нови осем общински съветници. Последва процедура за таен избор на председател на Общински съвет. От страна на общинските съветници бяха направени две номинации. Едната на Михаела Крумова, предишният председател на Общински съвет. Втората кандидатура беше на Кирил Станчев, който си даде отвод. След гласуването стана ясно, че за кандидатурата на Михаела Крумова са гласували 21 общински съветници. 12 бяха пликовете без бюлетина. „Надявам се, че през следващите шест месеца ще работим добре и в екип, единствено и само в интерес на Община Кюстендил”, каза Михаела Крумова. Тя насрочи следващото заседание на Общински съвет – Кюстендил за 28 ноември от 14.00 часа.  \r\nВенцеслав ИЛЧЕВ", "date": "2019.11.18", "title": "Михаела Крумова беше избрана за председател на Общински съвет – Кюстендил"}
{"url": "http://www.focus-news.net/news/2019/11/18/2720727/vitseprezidentat-iliyana-yotova-shte-bade-gost-na-vrachvaneto-na-nagradite-za-zhenite-v-naukata.html", "text": "Вицепрезидентът Илияна Йотова ще бъде гост на официалната церемония по награждаването на тазгодишните победителки от Националната стипендиантска програма „За жените в науката“ на 19 ноември, вторник. Това съобщиха от  прессекретариата на държавния глава . Събитието ще се проведе във фоайето пред Аулата на Софийския университет „Св. Климент Охридски“ от 17.00 часа. Вицепрезидентът ще приветства победителките и ще награди една от тях.  \r\nПрограмата „За жените в науката“ е инициатива на L'Oreal и ЮНЕСКО. Националното издание в България стартира през 2010 г. в партньорство със Софийския университет.", "date": "2019.11.18", "title": "Вицепрезидентът Илияна Йотова ще бъде гост на връчването на наградите „За жените в науката“"}
{"url": "http://www.focus-news.net/news/2019/11/18/2720703/georgi-gyokov-bsp-nie-sme-na-stranata-na-vsichki-koito-izlyazat-na-protest-sreshtu-ideyata-parviyat-den-ot-bolnichnite-da-ne-se-zaplashta.html", "text": "Ние ще защитим и ще сме на страната на всички, които излязат на протест против тази идея първият болничен да не се заплаща. Това каза народният представител от ПГ на „БСП за България“ Георги Гьоков  в коментар за   Агенция „Фокус“  във връзка със заявената стачна готовност на синдикатите по повод решението на парламента първия ден от болничните да не се изплаща. Неговите очаквания са били стачната готовност на синдикатите да бъде обявена дори на секундата, но по думите му и в момента действията им не са закъснели. „Това е изключително цинично решение и предложение и то не трябва да се пропуска с лека ръка, защото аз смятам, че тези, които го предлагат, действат по метода на пробата: да видим какъв ще е отзвукът, ако отзвукът и негативната реакция са много сериозни , го оттегляме, а ако не е – настояваме, но наблюдаваме каква е степента на реакция и да речем след пет-шест месеца пак ще го предложим или със следващия бюджет. Това е изключително непочтено и ненормално отношение към хората, които съвестно се осигуряват. Не изключвам, че има фалшиви болнични, но не може заради 10-15 % да наказваш и останалите хора, които са изрядни платци на осигуровки и не злоупотребяват с болничните“, добави още Гьоков.  \r\nДепутатът от БСП посочи, че не може да има такова положение, в което и агнето да е цяло, и вълкът да е сит, тоест при решението на проблема с фалшивите болнични винаги ще остане някой недокрай доволен. „Има принципи, които трябва да се спазват. Работниците се осигуряват, работодателите ги осигуряват, защото си разделят осигурителната вноска в размер 60 за работодателя  и 40 % за работника. И най-логичното е този, който прибира осигуровките, тоест НОИ, да изплаща обезщетение, когато настъпи някакво осигурително събитие и то обезщетението да бъде такова, че да замества трудовите доходи, които са загубени“, посочи Гьоков. \r\nТой напомни, че заплащането на осигуровките от работодателите е станало практика от 2009 година с решение на тогавашния финансов министър Симеон Дянков във връзка с финансовата криза по това време. „Тази световна финансова криза тогава засегна и България и заради дефицитите във фондовете, като по този начин всъщност дефицитите не спаднаха, но остана оттогава работодателите да плащат тези обезщетения за заболяванията и така до днес. Може би работодателите са прави да протестират, но този процес не трябва да е за сметка на работника. Аз в никакъв случай няма да се съглася, че работниците и служителите трябва да отнесат целия проблем с недостига на фондовете, фалшивите болнични и няма да плащаме на работниците, защото те, условно казано, са най-слабото звено във веригата – и ще си го върнем на тях“, добави още Георги Гьоков.  \r\nТеодора ПАВЛОВА", "date": "2019.11.18", "title": "Георги Гьоков, БСП: Ние сме на страната на всички, които излязат на протест срещу идеята първият ден от болничните да не се заплаща"}
{"url": "http://www.focus-news.net/news/2019/11/18/2720729/maksim-samorukov-karnegi-tsentarv-interes-na-rusiya-e-kosovskiyat-problem-da-ne-bade-reshen.html", "text": "\"Русия има интерес да не се разрешава Косовския проблем, защото тя няма да бъде толкова привлекателна за Сърбия, след като този проблем бъде решен“, заяви в интервю за Радио „Свободна Европа“ Максим Саморуков, заместник-главен редактор на московския център „Карнеги“, цитиран от белградското  Радио „Б 92“ . \r\nПо неговите думи, когато става въпрос за амбициите на Русия да се включи в диалога между Белград и Прищина, „Русия има интерес да не се разрешава въпроса, поради което изявленията на руските служители за постигане на окончателно споразумение могат да се разглеждат като двусмислени“. \r\nКакто и в други конфликти в Западните Балкани, Русия не иска конфликтът между Сърбия и Косово да бъде разрешен. Подкрепата на Русия в този момент е от решаващо значение за Сърбия, най-вече заради ситуацията в Косово. Сърбия се нуждае от Русия в международен план и от нейната сила в Организацията на обединените нации, за да предотврати пълното признаване на Косово. След като конфликтът бъде решен, Русия вече няма да бъде толкова привлекателна за Сърбия. Но досега видяхме толкова много проблеми и пречки по пътя на разрешаването на този конфликт, че Русия практически не трябва да прави много, за да го предотврати \", каза той, както съобщават косовските медии. \r\nОсвен това той обяснява, че в този смисъл изявленията на руските представители са нееднозначни. От една страна, Русия казва, че е готова да подкрепи всяко решение, приемливо за Сърбия, но от друга страна, тя казва, че то трябва да се основава на Резолюция 1244 на ООН, която възпрепятства независимостта на Косово. И именно с тази неяснота Русия иска да покаже на Сърбия, че Кремъл всъщност не одобрява Белград да признае Косово. \r\n\"Но със сигурност бих казал, че Русия не е основната пречка за разрешаването на този конфликт. Има много пречки на местно ниво и има дълъг път за постигане на окончателно споразумение, така че Русия да бъде спокойна, защото окончателното решение засега не се вижда“, каза Саморуков. \r\nТой подчертава, че Западните Балкани не са приоритет за Русия и че тя не е готова да инвестира много пари или усилия в региона, но не желае и присъствието на Запада на Балканите. \r\n\"Геополитическият застой, в който се намира регионът в момента, е идеален за Русия. Това не означава нито пълна стабилизация, нито пълна дестабилизация, а нещо между тях. Русия не иска замразените конфликти на Балканите да бъдат разрешени, тъй като замразените конфликти пазят Западните Балкани далеч от НАТО и Европейския съюз, но Русия също не иска тези конфликти да станат активни, защото Русия също има своята червена линия \", заключи Саморуков. \r\n \r\n  Юлиян Марков", "date": "2019.11.18", "title": "Максим Саморуков (Карнеги център):В интерес на Русия е Косовският проблем да не бъде решен"}
{"url": "http://www.focus-news.net/news/2019/11/18/2720731/neobhodimo-e-vodachite-da-shofirat-s-povisheno-vnimanie-prez-tunel-vitinya.html", "text": "Необходимо е водачите да шофират с повишено внимание през тунел „Витиня“, съобщиха от  ОДМВР - София . Причината е пътен инцидент, при който изпаднала гума от товарен автомобил е ударила лека кола. Няма пострадали хора. Движението се осъществява двупосочно в двете свободни ленти. Екип на Пътна полиция при ОДМВР - София регулира на място.", "date": "2019.11.18", "title": "Необходимо е водачите да шофират с повишено внимание през тунел „Витиня“"}
{"url": "http://www.focus-news.net/news/2019/11/18/2720730/22-godishen-mazh-e-postradal-sled-kato-avtomobil-se-e-blasnal-v-darvo-na-patya-mezhdu-selata-avren-i-zdravets-v-oblast-varna.html", "text": "Мъж на 22 години е с контузии, след като шофьор е ударил автомобила си в крайпътно дърво във Варненска област. Това съобщиха от пресцентъра на  Областната дирекция на МВР  във Варна. Инцидентът е станал снощи, около 23.25 часа, на пътя между селата Аврен и Здравец. 23-годишният водач на лек автомобил от село Каменар, поради движение с несъобразена скорост, губи контрол над управлението и се блъска в крайпътно дърво, вляво по посоката на движение. Пострадал е пътникът в лекия автомобил. 22-годишният мъж е прегледан и освободен за домашно лечение с контузия на дясно рамо, гръден кош и ляво бедро.", "date": "2019.11.18", "title": "22-годишен мъж е пострадал, след като автомобил се е блъснал в дърво на пътя между селата Аврен и Здравец в област Варна"}
{"url": "http://www.focus-news.net/news/2019/11/18/2720697/sindikat-obrazovanie-kam-kt-podkrepa-zapochva-organizatsiya-na-natsionalni-protesti-ako-ne-bade-spryan-debatat-za-neplashtane-na-parviya-den-ot-bolnichnite.html", "text": "Синдикат „Образование“ към КТ „Подкрепа“ започва организация на национални стачни действия и протести, ако не бъде спрян дебатът относно неплащане към работника на първия ден от болничния отпуск. Това съобщиха от  синдиката . \r\n„Синдикат „Образование“ и българските учители са възмутени и категорично не приемат да се отнема част от едно безспорно право, признато в хиляди държави, а именно - правото на платен болничен отпуск. С този дебат държавата не само отхвърля от себе си една основна социална отговорност, вменявайки я на работника. С това си намерение държавните институции признават, че на практика те не съществуват ефективно, а само формално, и че не могат да са преборят институционално с фалшивите болнични“, посочват още от синдиката. Според тях, дори и заявено само декларативно, намерението доказва, че националният социален диалог е незначим и неефективен, генериращ фиктивни политики, и ако бъде приета тази мярка, хиляди учители ще бъдат принудени да ходят болни на работа, което поставя под огромна опасност българските деца и ученици. \r\n„България е страната с най-ниски доходи в целия Европейски съюз, а учителите продължават да са с най-ниските възнаграждения в сравнение с европейските си колеги. Премавхвайки първия платен ден от болничните отпуски се посяга, не само на това фундаментално право, но и на усещането на работещите за стабилна социална държава, грижеща се за трудещите се граждани. Дори и за миг да си представим, че тази хипотеза бъде приета, то това ще бъде брутално признание, че ние, работещите, признаваме, че сме „лъжци“ и сме готови да платим за евентуално съществуваща порочна практика за фалшиви болнични. Но ние от Синдикат „Образование“ сме твърдо против този дебат и не приемаме да бъдат сочени за измамници всички български работещи, отнемайки им първия ден платен болничен“, заявяват от синдиката и отбелязват, че Синдикат „Образование“ към КТ „Подкрепа“ започва подготовка за национални протестни и стачни действия и ще затвори образователните институции, ако бъде прието предложението да не се плаща първият ден от болничния. Синдикатът призовава премиера Бойко Борисов да се вслуша в гласа на учителите, да се намеси, за да предотврати създалото се стачно напрежение от възникналата ситуация.", "date": "2019.11.18", "title": "Синдикат „Образование“ към КТ „Подкрепа“ започва организация на национални протести, ако не бъде спрян дебатът за неплащане на първия ден от болничните"}
{"url": "http://www.focus-news.net/news/2019/11/18/2720734/katastrofa-mezhdu-dva-tovarni-avtomobila-s-remarketa-zatrudnyava-dvizhenieto-na-glaven-pat-pleven-sofiya.html", "text": "Катастрофа между два товарни автомобила с ремаркета затруднява движението на главен път Плевен - София. Това съобщиха от  ОДМВР - Плевен . Сигналът за пътния инцидент е постъпил днес в 14:30 часа. Движението на моторни превозни средства да се ограничи само в лявото платно на главен път Плевен - София в района при разклона за село Ракита. По първоначална информация няма пострадали. Екипи на Пътна полиция при ОДМВР - Плевен са на мястото на произшествието и регулират движението, което се извършва само в едното платно.", "date": "2019.11.18", "title": "Катастрофа между два товарни автомобила с ремаркета затруднява движението на главен път Плевен - София"}
{"url": "http://www.focus-news.net/news/2019/11/18/2720728/kaloyan-pargov-bsp-pritesnyava-me-zlobata-i-omrazata-koyato-ponyakoga-se-izlachva-v-bsp.html", "text": "Притеснява ме това, че понякога се излъчва и злоба и омраза, а злобата и омразата са голяма опасност за всяка една организация, в случая говоря за БСП. Това каза председателят на БСП-София и общински съветник в СОС Калоян Паргов в интервю за предаването „Плюс-минус“ по  Нова телевизия . Той посочи, че на Пленума на БСП се е ситуирал с изказване между Нинова и Станишев, призовавайки за съгласие, а не съглашателство. „Поставих три въпроса, по-важни  от това кой е по-по-най. Първият въпрос е, че оттук нататък след тези два избора през тази година, влизайки в 2020, една година и половина преди парламентарните избори, трябва да си отговорим на три въпроса, имайки предвид какво постигнахме дотук: каква да бъде политиката, какво да се прави, как да се прави и с кого да се прави – въпросът за съюзника. И в цикъла, който започва от 1 декември, това трябва да е ключовото. Изразих една тревога, свързана с начина, по който си говорим вътре, без значение за какво“, допълни Паргов. \r\nТой посочи, че в писмото с искане за оставката на Корнелия Нинова като лидер на левицата не е поставен нито неговият подпис, нито тези на някои от емблематичните фигури на градската организация на партията.  \r\nИзборните резултати според него нито са велики успехи, нито се характеризират с грандиозни падения и загуби, заради които да се влиза в остра конфронтация в рамките на БСП. „Ако видите, всички изказващи се вчера на Пленума, включително и по телевизията, ще видите умереност в тона, което е добро начало, защото не беше мината една граница. Инфарктни пленуми, така наречени от журналистите може би, за да е по-интересно за аудиторията, винаги е имало“, добави още Калоян Паргов.", "date": "2019.11.18", "title": "Калоян Паргов, БСП: Притеснява ме злобата и омразата, която понякога се излъчва в БСП"}
{"url": "http://www.focus-news.net/news/2019/11/18/2720733/dvizhenieto-v-izprevarvashtata-lenta-v-tunela-trayanovi-vrata-na-avtomagistrala-trakiya-v-posoka-burgas-se-ogranichava-na-19-noemvri-poradi-remont-na-pozharo-izvestitelnata-sistema.html", "text": "Движението в изпреварващата лента в тунела „Траянови врата“ на автомагистрала „Тракия“ в посока Бургас, поради ремонт на пожаро-известителната система. Това съобщиха от пресцентъра на  Агенция \"Пътна инфраструктура\" . Трафикът ще се осъществява в активната лента. Агенция „Пътна инфраструктура“ призовава шофьорите да карат със съобразена скорост и повишено внимание.", "date": "2019.11.18", "title": "Движението в изпреварващата лента в тунела „Траянови врата“ на автомагистрала „Тракия“ в посока Бургас се ограничава на 19 ноември поради ремонт на  пожаро-известителната система"}
{"url": "http://www.focus-news.net/news/2019/11/18/2720737/mokri-i-hlazgavi-sa-nastilkite-vav-veliko-tarnovo-i-golyama-chast-ot-oblastta.html", "text": "Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до 29 ноември, съобщават за  Радио „Фокус“ – Велико Търново  от  Областно пътно управление. Времето във Великотърновски регион е облачно и дъждовно. В града вали и настилките са мокри, хлъзгави отсечки има и на много места в областта. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на месеца. Отворен за движение е Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на месеца. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nЛуиза ТРАНЧЕВА", "date": "2019.11.18", "title": "Мокри и хлъзгави са настилките във Велико Търново и голяма част от областта"}
{"url": "http://www.focus-news.net/news/2019/11/18/2720738/normalen-e-trafikat-v-oblast-burgas.html", "text": "Нормален е трафикът в област Бургас, предаде репортер на  Радио „Фокус“ – Бургас . Видимостта е добра, пътищата са нормално проходими. Движението е спокойно. \r\nНатоварен е трафикът в града. Интензивно е движението около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.11.18", "title": "Нормален е трафикът в област Бургас"}
{"url": "http://www.focus-news.net/news/2019/11/18/2720735/administrativen-sad-kyustendil-razporedi-povtorno-broene-na-byuletinite-ot-vtoriya-tur-na-kmetskite-izbori-v-dupnitsa.html", "text": "Административен съд - Кюстендил разпореди повторно броене на бюлетините от втория тур на кметските избори в Дупница, предаде репортер на  Радио „Фокус” – Кюстендил . Вещи лица ще преброят гласовете в две от секциите-№19 в Основно училище „Неофит Рилски“ и №5 в Професионална гимназия „С.П. Корольов”. Делото е по жалба на кандидат-кмета от „БСП за България” Първан Дангов, който загуби от настоящия кмет от ГЕРБ  Методи Чимев с разлика от 111 гласа. Съдът разпореди да бъдат преброени всички бюлетини, а недействителните и тези, на които е отбелязано „Не подкрепям никого” трябва да бъдат представени отделно. Според съдебния състав в протоколите от двете секции е отбелязано възражение. Съдът отхвърли искането за преброяване на бюлетините от всички 73 изборни секции. Беше отхвърлено и искането за разпит на свидетели. Следващото заседание беше насрочено за 20 ноември.  \r\nВенцеслав ИЛЧЕВ", "date": "2019.11.18", "title": "Административен съд - Кюстендил разпореди повторно броене на бюлетините от втория тур на кметските избори в Дупница"}
{"url": "http://www.focus-news.net/news/2019/11/18/2720732/kaloyan-pargov-bsp-izbornite-ni-rezultati-sa-dobri-no-sa-nedostatachni-za-pretentsiite-koito-imame.html", "text": "Изборните ни резултати са добри, не са за ожалване и оплакване, но са недостатъчни за претенциите, които имаме, върнахме се в мача с четири областни града: Русе, Благоевград, Перник, Разград. Това каза председателят на БСП-София и общински съветник в СОС Калоян Паргов в интервю за предаването „Плюс-минус“ по  Нова телевизия .  Той посочи, че резултатите в столицата също са показателни за растежа на БСП, но въпреки това той е недостатъчен, за да се превърне левицата в първа политическа сила. „Самите избори зададоха много въпроси. И очевидно, че резултатът на БСП не беше очакван от много хора: дали вътре, дали вън – няма значение. Но такъв е резултатът и той отразява нашата работа на целия екип, който аз ръководя, не само моята“, отбеляза Паргов.", "date": "2019.11.18", "title": "Калоян Паргов, БСП: Изборните ни резултати са добри, но са недостатъчни за претенциите, които имаме"}
{"url": "http://www.focus-news.net/news/2019/11/18/2720736/tass-putin-i-makron-sa-obsadili-situatsiyata-v-ukrayna-i-siriya-v-telefonen-razgovor.html", "text": "Руският президент Владимир Путин и френският президент Еманюел Макрон са обсъдили ситуацията в Украйна и Сирия в телефонен разговор преди срещата на върха на \"нормандската четворка\", насрочена за 9 декември в Париж, съобщиха от пресслужбата на Кремъл, цитирани от  TACC . \r\n\"Основното внимание бе обърнато на ситуацията в Украйна, като се взема предвид подготовката за срещата на върха, планирана за 9 декември в Париж, в \"нормандския формат\", се казва в изявление на Кремъл. \r\n„Беше подчертано и от двете страни, че провеждането на такава среща наистина трябва да допринесе за бързото и пълно прилагане на споразуменията от Минск“, се съобщава от пресслужбата на Кремъл. \r\n\"В този контекст се отбелязва необходимостта Киев да изпълнява задълженията си по политическите аспекти на вътрешното украинско уреждане на конфликта. На първо място, говорим за влизането в сила на закона за специалния статут на Донбас\", се казва още от пресслужбата на руския лидер. \r\nДвамата президенти по време на телефонния разговор са обсъдили и ситуацията в Сирия, като са постигнали съгласие за по-нататъшна координация между военните ведомства на двете страни за борба с тероризма в региона. \r\n\"По време на обсъждането на ситуацията в Сирия лидерите подчертаха голямото значение, (което те придават) на работата, започната от Конституционния комитет, както и за организацията на цялостна хуманитарна помощ за Сирия. Те постигнаха съгласие за по-нататъшна координация между военните ведомства на Русия и Франция с цел ефективно противодействие на терористичната заплаха в региона,\" се казва в изявлението на президентската пресслужба. \r\nОсвен това в телефонния разговор, иницииран от френската страна, лидерите на двете страни са засегнали някои належащи въпроси на руско-френския диалог. „Постигнато е споразумение за продължаване на контактите в различни формати“, обобщи Кремъл. \r\n \r\n  Юлиян Марков", "date": "2019.11.18", "title": "ТАСС: Путин и Макрон са обсъдили ситуацията в Украйна и Сирия в телефонен разговор"}
{"url": "http://www.focus-news.net/news/2019/11/18/2720740/", "text": "Мокри и хлъзгави на места са пътищата в област Смолян, съобщи за  Радио „Фокус“ – Смолян   дежурният в Областно пътно управление – Смолян. Времето е облачно, валежите навсякъде са спрели, но заради настилките са мокри навсякъде и водачите трябва да шофират със съобразена скорост. През деня не са получавани сигнали за инциденти по пътищата в региона. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са мокри заради валежите през деня. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.18", "title": "Мокри и хлъзгави на места са пътищата в област Смолян"}
{"url": "http://www.focus-news.net/news/2019/11/18/2720739/brifing-na-spetsializiranata-prokuratura-i-gdbop-za-neutralizirana-organizirana-prestapna-grupa-za-proizvodstvo-na-neistinski-dokumenti-shte-se-provede-na-19-noemvri.html", "text": "Брифинг на Специализираната прокуратура и ГДБОП за неутрализирана организирана престъпна група за производство на неистински документи ще се проведе от 11.00 часа на 19 ноември 2019 г. (вторник) в сградата на \"Черковна\" 90. Това съобщиха от  Апелативната специализирана прокуратура .", "date": "2019.11.18", "title": "Брифинг на Специализираната прокуратура и ГДБОП за неутрализирана организирана престъпна група за производство на неистински документи ще се проведе на 19 ноември"}
{"url": "http://www.focus-news.net/news/2019/11/18/2720743/administrativen-sad-vratsa-potvardi-reshenie-na-oik-otnosno-izbora-na-obshtinski-savetnitsi.html", "text": "С решение постановено по адм. дело № 789/2019 г. Административен съд – Враца потвърди Решение № 215/28.10.2019 г. на Общинска избирателна комисия (ОИК) – Враца за определяне на резултатите от изборите за общински съветници и обявяване на избраните общински съветници, допълнено с Решение № 219/01.11.2019 г. Това съобщиха от  съда . \r\nДелото е образувано по жалби на Цветелина Дамяновска, упълномощен представител на Коалиция „БСП за България“, Иван Иванов в качеството му на регистриран кандидат за общински съветник от същата коалиция и Иван Узунов - независим кандидат за общински съветник. \r\nПо жалбите на Цветелина Дамяновска и Иван Иванов съдът е констатирал, че в нито един от протоколите на 110 секционна избирателна комисия (СИК) не е отразено особено мнение, липсват възражения или жалби, които да са относими. Отчел е също, че няма оспорване на действителността или недействителността на някой глас от член на СИК и е формирал извод за липса на нарушения, чието недопускане би могло да доведе до друг краен изборен резултат. \r\nПо отношение на жалбата на Иван Узунов, съдът е приел същата за процесуално недопустима, като просрочена – подадена извън срока по чл. 459, ал. 1 от Изборния кодекс и е прекратил производството по делото в тази му част.", "date": "2019.11.18", "title": "Административен съд – Враца потвърди решение на ОИК относно избора на общински съветници"}
{"url": "http://www.focus-news.net/news/2019/11/18/2720742/ministar-mladen-marinov-shte-rakovodi-natsionalniya-shtab-v-ramkite-na-natsionalno-palnomashtabno-uchenie-zashtita-2019-g.html", "text": "Министърът на вътрешните работи Младен Маринов ще ръководи Националния щаб в рамките на Национално пълномащабно учение „Защита 2019 г.“. Това съобщиха от пресцентъра на  МВР . \r\nПредвидени са брифинги за медиите от 10.45 часа на 19 ноември (вторник) на „Никола Габровски 30“ в София и от 11.00 часа на 20 ноември (сряда) пред сградата на СУ „Св. Св. Кирил и Методий” на ул. Тодор Каблешков №1 в Козлодуй.  \r\nНационално пълномащабно учение „Защита 2019 г.“ стартира на 19 ноември. В сградата на ГДПБЗН на ул. „Никола Габровски“ ще бъде ситуиран Националния щаб, който ще ръководи действията на занятието, което ще се проведе на територията на областите София град, Монтана, Враца и Плевен.   \r\nНа 20 ноември, от 11.00 часа представители на Националния щаб и на Междуведомствената експертна група ще посетят град Козлодуй, където ще се запознаят с дейността на общинския щаб за изпълнение на Плановете за защита при бедствия на общината. Те, заедно с представители на медиите,  ще наблюдават херметизация на обществена сграда и хранителен магазин и евакуация на ученици и училищен персонал в СУ „Св. Св. Кирил и Методий”.", "date": "2019.11.18", "title": "Министър Младен Маринов ще ръководи Националния щаб в рамките на Национално пълномащабно учение „Защита 2019 г.“"}
{"url": "http://www.focus-news.net/news/2019/11/18/2720747/kolona-ot-avtomobili-se-e-obrazuvala-po-patya-tsentralna-gara-kv-komatevo-v-plovdiv.html", "text": "Колона от автомобили се е образувала по пътя Централна гара - кв. „Коматево“ в Пловдив. Това съобщи слушател на  Радио „Фокус“ .", "date": "2019.11.18", "title": "Kолона от автомобили се е образувала по пътя  Централна гара - кв. „Коматево“ в Пловдив"}
{"url": "http://www.focus-news.net/news/2019/11/18/2720749/vazstanoveno-e-dvizhenieto-v-tunel-vitinya-na-avtomagistrala-hemus-v-posoka-sofiya.html", "text": "Възстановено е движението в тунел Витиня на автомагистрала \"Хемус\" в посока София. Това съобщиха от пресцентъра на  Агенция \"Пътна инфраструктура\" .", "date": "2019.11.18", "title": "Възстановено е движението в тунел Витиня на автомагистрала \"Хемус\" в посока София"}
{"url": "http://www.focus-news.net/news/2019/11/18/2720748/time-sasht-ukrayna-se-chuvstva-izostavena-na-fona-na-razsledvaneto-za-impiychmant.html", "text": "Украйна е в центъра на днешната геополитическа битка изток-запад, но се чувства все по-самотна и изоставен от своите привърженици от САЩ на фона на драмата около разследването  за импийчмънт, която се развива във Вашингтон, пише авторитетното американско списание  Time  . \r\nПосланикът на САЩ, която беше отстранена по-рано тази година и свидетелства в петък в Конгреса - не е заменена, нито пък влиятелният американски пратеник , които имаше за задача да помогне на Украйна да потуши подкрепения от Русия сепаратистки бунт. Останалите в Киев американски служители на по-ниско ниво поддържат необичайно ниска активност. \r\nЕрозията на готовността на Вашингтон да защити своя източноевропейски съюзник оставя Украйна уязвима към нарастващия руски натиск, точно когато украинският президент Владимир Зеленски се насочва към преговори с висок залог следващия месец с руския президент Владимир Путин, за да се опита да прекрати смъртоносния конфликт в Източна Украйна. \r\nУкраинците все повече чувстват, че разследването за импийчмънт в САЩ прави страната им токсична. \r\nЧлен на комисията по външни работи на украинския парламент заяви, че американските служители проявяват все по-голямо безразличие към Украйна и не са склонни да присъстват на заседанията. \r\nТова е особено видимо, заяви законодателят, след оставката на специалния пратеник Кърт Волкър през септември, чието напускане доведе до изчезването на координационен център, съставен от хора, занимаващи се с делата на Украйна. \r\nУкраинският депутат обсъди чувствителния проблем с помощта на САЩ, попаднал в центъра на политическата борба във Вашингтон при условие, че името му няма да бъде разкривано. Украинските правителствени служители отказват да говорят за отношенията със САЩ, докато разследването за импийчмънт продължава, а влиятелните политици също са предпазливи да кажат нещо публично, което би могло да влоши още повече нещата за тяхната страна. \r\nМосква е щастлива да запълни празнотата, като допълнително затвърждава позицията на Русия на геополитическата фронтова линия в Европа, с последствия за региона. Смесените послания към Украйна от администрацията на президента Доналд Тръмп също вредят на дипломатическото доверие на САЩ в момент, когато американското външнополитическо влияние вече намалява. \r\n \r\n \r\n„Политиката на Тръмп към Украйна изглежда непоследователна и несъстоятелна“, заяви Никола Сунхуровски, ръководител на военните програми в Центъра „Разумков“ - базиран в Киев независим мозъчен тръст. \"Това е като махало и на Киев му беше трудно да се адаптира към новата ситуация.\" \r\nВ телефонен разговор от 25 юли, който предизвика разследването за импийчмънт, Тръмп принуди новоизбрания президент на Украйна Зеленски да разследва дейностите в страната на потенциалния му съперник Джо Байдън, докато администрацията на Тръмп задържа около 400 милиона долара военна помощ на Украйна. \r\nДемократите твърдят, че Тръмп е бил извършил престъпление  „подкуп и изнудване“, злоупотребявайки с длъжността си за лична политическа изгода. Президентът отрича неправомерните действия. В крайна сметка военната помощ беше отпусната през септември, след като Конгресът беше информиран за телефонния разговор. \r\nСпоред Сунхуровски военната помощ от САЩ представлява около 10 процента от бюджета на Украйна за отбрана. Той каза, че американската помощ е необходима за подкрепа на недостатъчно финансираната и лошо екипирана украинска армия, но е още по-решаваща като знак за решимостта на Вашингтон да застане твърдо зад своя съюзник. \r\n\"Военната помощ от САЩ е важен политически сигнал, показващ, че Украйна е жертва, а Русия е агресор\", каза Сунхуровский. \" \r\nАдминистрацията на президента Барак Обама предостави на Украйна несмъртоносни военни доставки, включително радари за противопехотни ракети, устройства за нощно виждане и медицински изделия. Администрацията на Тръмп през 2017 г. се съгласи да предостави смъртоносни оръжия, като се ангажира да продаде за 47 милиона долара противотанкови ракети „Джевлин“. \r\nСАЩ предадоха в сряда две преобразувани патрулни лодки на украинския флот, част от над 1,6 милиарда щатски долара помощ от 2014 година насам. Изказвайки се на церемонията, американският пратеник Джоузеф Пеннингтън обеща постоянна подкрепа на САЩ. \r\nТова беше една от редките американски изяви с висока видимост в Украйна през последните седмици. \r\nДокато американските бизнесмени остават вездесъщи в Киев, пристигащи ежедневно с полети до летище Бориспол и пълнещи лобитата на високите хотели в града, американските служители са незабележими, особено тези, които идват от Вашингтон. Когато асистентът на държавния секретар Дениз Натали гостува миналия месец, никоя от нейните срещи не беше обявена публично и медиите нямаха достъп. \r\n \r\n \r\nВолкър, специалният пратеник на САЩ за мирните преговори в Украйна, редовно посещаваше Киев, поддържаше тесни контакти с държавите от Европейския съюз, за да координира подкрепата си за Украйна и се срещна с руския си колега в защита на интересите на Украйна. Администрацията на Тръмп не е назначила заместник откакто Волкър подаде оставка. \r\nСамият Тръмп насърчи Зеленски да се срещне с Путин и да \"реши своя проблем.\" \r\n„Колебанията на Тръмп и липсата на ясна американска стратегия принуждават Киев да направи отстъпки на Русия“, каза Вадим Карасев, ръководител на Киевския институт за глобални стратегии. Това тревожи мнозина в Украйна, особено преди дългоочакваната среща на Зеленски с Путин и с лидерите на Франция и Германия на 9 декември. \r\nСлед като бившият президент на Украйна, приятелски настроен на Москва, бе отстранен от поста си чрез мащабни протести през 2014 г., Русия анексира Кримския полуостров и помогна за разпалването на сепаратисткия бунт на изток. В резултат на продължилите повече от пет години боеве загинаха над 13 000 и бе опустошена индустриалната сърцевина на страната. Съединените щати и ЕС реагираха, като наложиха на  Русия множество санкции, които възпрепятстваха търговията на Москва с ЕС. \r\nЕвропейските нации също предоставят на Украйна значителна помощ, но Украйна се опасява, че тяхната подкрепа също се изплъзва. Някои държави от ЕС настояха за отмяна на санкциите срещу Москва, а наскоро френският президент Еманюел Макрон призова за по-тесни връзки  с Русия. \r\nУкраинския депутат Ирина Геращенко заяви, че това може да съдейства за натиск върху Украйна да се съгласи на сделка при руските условия. \r\n\"Американската военна помощ укрепи позицията на Запада\", каза Карасев. „Всякакви съмнения, спиране или забавяне ще доведат до срив на западната коалиция и ще позволят на Париж и Берлин да играят своята игра и да сключат сделка с Русия. След като ролята на САЩ в Европа отслабва, влиянието на Русия неизбежно нараства - това е историческо махало, което Тръмп вече е пуснал в движение.\" \r\n \r\n  Юлиян Марков", "date": "2019.11.18", "title": "Time (САЩ): Украйна се чувства изоставена на фона на разследването за импийчмънт"}
{"url": "http://www.focus-news.net/news/2019/11/18/2720750/5-obekta-za-selski-turizam-vav-varnensko-sa-s-nalozhena-sanktsiya-ot-df-zemedelie-za-vrashtane-na-evrosubsidii.html", "text": "Собствениците на пет къщи за гости, ваканционни комплекси и хотели във Варненско ще трябва да връщат получените европейски, заради открити несъответствия. Санкциите са наложени от Държавен фонд „Земеделие“ за открити нарушения при усвояването на евросубсидии по Програмата за развитие на селските райони. Това сочи справка в сайта на  ДФ „Земеделие“ ДФ „Земеделие“. За три от обектите санкцията е в размер на 391 160 лева. Става въпрос за ваканционен комплекс за селски туризъм и семеен хотел в село Изгрев, община Суворово и за къща за гости в село Искър, община Вълчи дол. Собствениците на туристическа сграда, ремонтирана и реконструирана с евросредства в село Невша, община Ветрино ще трябва да възстановят сумата от малко над 385 086 лева, а на екоселище с юрти – 66 943 лева. По разпореждане на министъра на земеделието, храните и горите през юни тази година бяха проверени всички проекти, получили финансиране за изграждане на къщи за гости по ПРСР 2007-2013 г., за които 5-годишния период на мониторинг не беше изтекъл. Екипите на ДФ „Земеделие“ провериха общо 295 къщи за гости. От тях 288 проекта бяха в период на мониторинг и 7 – в извън мониторингов период, по постъпили сигнали на журналисти. Проверките бяха извършени в присъствието на медиите. Общата субсидия за всички 288 къщи за гости възлиза на 81 млн. лв.", "date": "2019.11.18", "title": "5 обекта за селски туризъм във Варненско са с наложена санкция от ДФ „Земеделие“ за връщане на евросубсидии"}
{"url": "http://www.focus-news.net/news/2019/11/18/2720745/mosv-riosv-pleven-i-baseynova-direktsiya-dunavski-rayon-spryaha-deynosti-po-pochistvane-na-reka-vit.html", "text": "Във връзка с констатирано извършване на дейности по почистване на наносни отложения в река Вит в района на пътен възел „Боаза“ и пътен възел „Дерманци“, община Луковит, област Ловеч, Басейнова дирекция „Дунавски район“ (БДДР) и РИОСВ – Плевен издадоха писма до областния управител на област Ловеч, с които се дава предписание за спиране на всякакви дейности по реката. Това съобщиха от пресцентъра на  Министерството на околната среда и водите  (МОСВ). \r\nБДДР издаде указания до областния управител на област Ловеч да не се предприемат дейности по почистване на наносни отложения в река Вит до приключване на изискуемите процедури за подобни дейности по реда на Закона за водите. Писмото на БДДР е въз основа на постъпило уведомление от Областен управител на област Ловеч за стартиране на дейности отнемане на наносни отложения в коритото на р. Вит. В писмото си до областния управител Басейнова дирекция изрично посочва, че за извършването на такива дейности се изисква разрешително по Закона за водите, каквото не е издавано. Осъществяването на такава дейност без разрешително подлежи на административно-наказателна отговорност. БДДР изисква от Областна администрация Ловеч копие от сключения договор между областния управител на област Ловеч и изпълнителя за извършване на дейностите, документи, удостоверяващи извършването на дейностите по договора, както и данни за служители на Областна администрация, присъствали на описаните дейности по отнемане на наносни отложения. \r\nСъщевременно РИОСВ – Плевен издаде Заповед за налагане на принудителна административна мярка по Закона за биологичното разнообразие на Областния управител на Област Ловеч за спиране на всякакви дейности по почистване на наносни отложения, премахване на дървесна растителност, добив на баластра и сеч в същия участък от река Вит. Целта е предотвратяване на административно нарушение по Закона за биологичното разнообразие и запазване на местата за размножаване на защитени видове птици. Мястото на дейностите попада в защитена зона за опазване на дивите птици, от мрежата „Натура 2000“ („Васильовска планина“ BG00002109).  На областния управител е предписано да не допуска извършване на дейности по почистване на наносни отложения и премахване на дървесна растителност, докато не бъдат изпълнени условията и мерките в Решение по ОВОС №2-2/2015 г. Дейността подлежи на съгласуване с РИОСВ – Плевен. \r\nПрез последните две седмици в двете институции постъпиха сигнали за изземане на баластра от река Вит над село Торос и местност „Боаза“. Веднага след получаването на сигналите, последният от които в неделя – 17.11.2019 г., своевременно е извършвана проверка. В момента на проверките на място не е констатирано наличие на техника", "date": "2019.11.18", "title": "МОСВ: РИОСВ – Плевен и Басейнова дирекция „Дунавски район“ спряха дейности по почистване на река Вит"}
{"url": "http://www.focus-news.net/news/2019/11/18/2720751/dvizhenieto-po-glavniya-pat-e-83-pri-razklona-za-selo-rakita-e-vazstanoveno.html", "text": "Движението на моторни превозни средства по главния път Е-83 е възстановено около 17.00 часа. Това съобщиха от  ОДМВР – Плевен . За около два часа и половина при разклона за село Ракита движението се осъществяваше само в лявата пътна лента в посока Плевен и служители на „Пътна полиция“ регулираха трафика на място. \r\nВ 14.28 часа на първокласен път Бяла-Ботевград при км 123 в близост до разклона за село Ракита е станал пътен инцидент между товарен автомобил \"Скания\" с прикачено полуремарке, с плевенска регистрация и товарен автомобил \"Рено\", с прикачено полуремарке, с благоевградска регистрация. Няма пострадали. Водачите на автомобилите са изпробвани за употреба на алкохол с техническо средство и уредът е отчел отрицателни резултати. Движението на моторни превозни средства се е извършвало само в лявата лента в посока град Плевен. Наложило се е екипи на Пътна полиция при ОДМВР – Плевен да регулират на място. Причина за пътнотранспортното произшествие (ПТП) е неспазването на дистанция. Съставен е акт на водача на товарен автомобил „Скания“ и е издаден протокол за ПТП с нанесени материални щети. Екип на „Пътна помощ“ е оказал съдействие на товарен автомобил „Скания“.", "date": "2019.11.18", "title": "Движението по главния път Е-83 при разклона за село Ракита е възстановено"}
{"url": "http://www.focus-news.net/news/2019/11/18/2720754/tass-ryadak-sin-diamant-e-prodaden-za-15-miliona-dolara.html", "text": "Рядък син сирен диамант с тегло 20,08 карата, добит през септември в Южна Африка, беше продаден за 14,9 милиона долара, съобщи в понеделник южноафриканската радиокомпания SABC, цитирана от  TACC . \r\n\"Много сме доволни от сумата, за която е продаден камъкът, тъй като сделката потвърждава постоянната стойност на сините диаманти\", заяви генералният мениджър на рудника, където диамантът беше открит, Ричард Дъфи. Цената на карат от този камък достига 741 хиляди долара. \r\nДиамантът е открит в рудника Кулинан, на 40 км източно от Претория. Именно там през 1905 г. е добит най-големият в света диамант с тегло 3 106 карата (621,35 грама), известен като Кулинан или Звездата на Африка. Той беше представен от правителството на Трансваалската колония на британския монарх Едуард VII, който поръча неговата обработка от  холандски бижутери. В резултат на нея камъкът с изключителна чистота и синьо-бял цвят е разделен на девет части. Най-големият диамант от тази партида, Кулинан-1, с тегло 530 карата, е поставен в британския кралски скиптър, който се съхранява в Таъур. В короната на Британската империя е монтиран вторият по големина камък - Кулинан II, с тегло 317 карата. Той също може да се види в лондонския Тауър. \r\n \r\n  Юлиян Марков", "date": "2019.11.18", "title": "ТАСС: Рядък син диамант е продаден за 15 милиона долара"}
{"url": "http://www.focus-news.net/news/2019/11/18/2720744/administrativen-sad-blagoevgrad-narochi-nova-data-za-zasedanie-po-deloto-za-osporenite-izbori-za-obshtinski-savetnitsi-v-obshtina-petrich.html", "text": "Административен съд – Благоевград отложи делото против избора на Общински съвет Петрич, образувано по жалби на шестима кандидати за общински съветници. Това съобщиха от пресцентъра на  Административен съд - Благоевград.  Съдът насрочи нова дата за заседание поради процесуални пречки за даване ход на делото, а именно: не е уведомена по законоустановения ред заинтересованата страна по делото Светослав Шарков. Шарков е обявен за избран за общински съветник с решение № 218-МИ на ОИК Петрич от 14.ноември след постъпила молба за отказ от Костадин Стойков, общински съветник от листата на ПП ГЕРБ.  \r\nДелото ще се разгледа в открито съдебно заседание, насрочено за 25.ноември 2019 година от 15:00 часа.  \r\nРешение № 177-МИ от 28.10.2019 г. на Общинска избирателна комисия Петрич за обявяване на избрани за общински съветници в община Петрич е оспорено в Административен съд – Благоевград  с шест жалби.", "date": "2019.11.18", "title": "Административен съд – Благоевград нарочи нова дата за заседание по делото за оспорените избори за общински съветници в община Петрич"}
{"url": "http://www.focus-news.net/news/2019/11/18/2720752/sport-sadiite-nakazaha-hamiltan-s-pet-sekundi-i-promeniha-kraynoto-klasirane-na-gran-pri-na-braziliya.html", "text": "Формула 1: Пилотът на Мерцедес Люис Хамилтън получи наказание от пет секунди за предизвикване на удар с Александър Албън в предпоследната обиколка на Гран при на Бразилия. След наказанието Хамилтън пада до седмата позиция,като по този начин Карлос Сайнц с Макларън става трети, Кими Райконен с Алфа Ромео – четвърти, следван от съотборника му Антонио Джовинаци – пети и Даниел Рикардо с Рено – шести. Първи завърши Макс Верстапен с Ред Бул, следван от Пиер Гасли от Торо Росо. \r\nЛюис Хамилтън вече завоюва предсрочно шампионската титла за сезона.", "date": "2019.11.18", "title": "Спорт: Съдиите наказаха Хамилтън с пет секунди и промениха крайното класиране на Гран при на Бразилия"}
{"url": "http://www.focus-news.net/news/2019/11/18/2720741/natovaren-e-trafikat-po-glaven-pat-e-79-mezhdu-simitli-i-blagoevgrad.html", "text": "Натоварен е трафикът по главен път Е-79 между Симитли и Благоевград, предаде репортер на  Радио „Фокус“ - Пирин . Причината е, че по-рано през деня там бе регистрирана верижна катастрофа между три леки автомобила, поради което преминаването в района на тунел „Железница“ бе спряно. Към момента движението вече е освободено. По автомагистрала „Струма“  и второкласен път – 19 Симитли – Гоце Делчев трафикът е обичайно натоварен за делничен ден.  \r\nВодачите на моторни превозни средства трябва да имат предвид, че се извършва рехабилитация на пътя автомагистрала „Струма“ – Лозеница от км 0+000 до км 10+754. До 31 декември преминаването е ограничено за всички моторни превозни средства и ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Повишена опасност от падащи камъни има в Кресненското дефиле, също и в района на проходите Предел и Папаз Чаир. Пътните настилки са предимно мокри и хлъзгави.  \r\nЛивия НИНОВА", "date": "2019.11.18", "title": "Натоварен е трафикът по главен път Е-79 между Симитли и Благоевград"}
{"url": "http://www.focus-news.net/news/2019/11/18/2720756/kiril-dobrev-bsp-ubeden-sam-che-sergey-stanishev-otnovo-iska-da-e-lider-na-bsp.html", "text": "Убеден съм, че Сергей Станишев отново иска да е лидер на БСП и във  всичките му изказвания прозира само това, излез си кажи честно, Първанов поне беше честен, тогава може да дойде на нивото, на което да водим спорове, днес той трябва да бъде обединител и да събере всички бивши лидери на БСП, включително и тези, които изключи, да каже, че иска да събере всички леви лидери, да бъде обединител и да каже, че заедно иска да победим ГЕРБ, но той предпочита да се закача с организационния секретар на партията, член на БСП в Нови Искър. Това каза зам.-председателят на БСП Кирил Добрев в интервю за предаването „Лице в лице“ по  бТВ . Той определи алтернативният доклад на щаба, воден от Сергей Станишев като дребнав и без визия. „Вчера на Пленума на БСП имаше доклад, представен от Националния предизборен щаб, който ръководя аз, и имаше един алтернативен доклад, представен от алтернативния щаб, воден от Сергей Станишев. Вчера дискусията беше много полезна. За едни чашата беше наполовина пълна, за други – наполовина празна. Мога да кажа, че нашият доклад беше доста по-обективен и дори по-критичен от доклада на опозицията, но той даваше някаква визия за напред. Докладът на опозицията беше дребнав и единствените решения, които даваше, беше ръководството да подаде оставка и с това всичко ще се оправи. Това показва, че другарите не просто не знаят какво да правят, те нямат визия как да се развива партията занапред. Те ми говорят за минали времена, да се върнем към изконни ценности, а както Станишев обича да казва: политиката е разговор за бъдещето, а не спомени за миналото“, допълни още той. \r\nТой коментира и обвиненията към БСП, като посочи, че някои от критиките са обида към младежките в левицата. „Те казват, че БСП няма ясен политически профил и леви послания. Второто обвинение е, че всъщност промяната е подмяна – аз много обичам това сравнение. Тук младежите не издържаха, защото това е обида към тях. Ако нещо сме свършили за тези години, това е, че изградихме, обучихме и подготвихме едно цяло поколение. Промяна е, когато на мястото на Георги Пирински сложиш Крум Зарков, защото освен че е ново поколение, той е по-адаптивен към новата среда и дава нов облик на партията. Няма да коментирам дали сме масова, или електорална партия“, допълни още той.", "date": "2019.11.18", "title": "Кирил Добрев, БСП: Убеден съм, че Сергей Станишев отново иска да е лидер на БСП"}
{"url": "http://www.focus-news.net/news/2019/11/18/2720746/administrativen-sad-blagoevgrad-prie-eskpertizata-na-nelichashtite-se-byuletini-ot-izborite-za-kmet-na-kmetstvo-koprivlen-obshtina-hadzhidimovo.html", "text": "Приключи по същество делото за оспорване на избора за кмет на кметство село Копривлен, община Хаджидимово. Това съобщиха от пресцентъра на  Административен съд - Благоевград.  В открито съдебно заседание съдът прие заключението на вещо лице, обследвало 150 бюлетини, отчетени от комисията в СИК № 11 в село Копривлен като „неличащи“. Съдебно-техническата експертиза бе насрочена с определение на съда за изясняване – има ли следи от пишещо средство по бюлетините и за кой кандидат са.  \r\nДелото е по жалба на Ангел Зайков, кандидат за кмет на кметство село Копривлен, община Хаджидимово срещу решението на ОИК Хаджидимово, с което е обявен за избран на първи тур за кмет на кметство село Копривлен – Лъчезар Банев.  \r\nСъдът ще се произнесе в срок.", "date": "2019.11.18", "title": "Административен съд – Благоевград прие ескпертизата на неличащите се бюлетини от изборите за кмет на кметство Копривлен, община Хаджидимово"}
{"url": "http://www.focus-news.net/news/2019/11/18/2720758/aktsenti-v-sutreshniya-blok-dobro-utro-balgariya-po-radio-fokus-na-19-noemvri.html", "text": "Тази година се навършиха 90-години от рождението на големия писател Йордан Радичков. С проф. Любомир Халачев, преподавател в НАТФИЗ „Кръстьо Сарафов“ и ректор за периода 2011-2015 г., ще ви разкажем за духовния свят на класика. През този месец НАТФИЗ ще представи две събития по този повод, кои са те, ще разберете в сутрешния блок  „Добро утро, България“  на   Радио „Фокус“ .  \r\nТемата за болничните ще доведе ли до нова вълна на протести, решим ли е проблемът с фалшивите болнични? Очаквайте коментара на председателя на парламентарната Комисия по труда, социалната и демографската политика Хасан Адемов и на представител от КНСБ.  \r\nКои са първите стъпки и приоритети в управлението на Община Благоевград ще ни каже новият кмет Румен Томов.  \r\nЕдинственият по рода си международен кинофестивал за планини, екстремни спортове, приключения и пътешествия за поредна година ще се проведе в Банско. Какво предвижда програмата на фестивала и с кои известни личности ще може да се срещнете, ще чуем от репортаж на Ливия Нинова от  Радио „Фокус“ – Пирин .  \r\nКулинарен фестивал „Да споделим Никулден“ предстои да се проведе във Варна в партньорството на читалища от града и страната и с Етнографския музей във Варна. Повече по темата ще научим от репортера ни във Варна Диана Стоева. \r\n \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.11.18", "title": "Акценти в сутрешния блок „Добро утро, България“ по Радио „Фокус“ на 19 ноември"}
{"url": "http://www.focus-news.net/news/2019/11/18/2720757/pregled-na-mezhdunarodnite-novini-do-18-chasa-agentsiya-fokus.html", "text": "Подготовката за срещата на върха в „нормандския формат“ (Русия, Украйна, Германия и Франция) на 9 декември е навлязла във финалния си стадий, съобщи пред журналистите прессекретарят на руския президент Дмитрий Песков, цитиран от  ТАСС . \r\n„Нормандският формат“ е планиран за 9 декември, това е истина, вече се води подготовка и тя е във финалния си стадий“, заяви представителят на Кремъл. \r\nПесков уточни, че на 18 ноември президентът на Русия Владимир Путин ще проведе международен телефонен разговор, без да уточнява с кого точно ще беседва руският лидер, но отбеляза, че той „ще бъде свързан с подготовката към „нормандския формат“. \r\nГоворителят на руския лидер отказа да даде прогноза за резултата от срещата на върха в „нормандския формат“. Според него очакванията не трябва да са нито големи, нито ниски. \r\n„Няма да изразя никакви очаквания за Нормандската четворка. Това е много сериозна среща, дългоочаквана“, заяви Песков и припомни, че „имаше много голям пробив в работата на „нормандския формат“. \r\n*** \r\n \r\n „Движението 5 Звезди“ (Д5З) – старшият партньор в коалицията с „Демократическата партия“, е разкъсвано от вътрешни противоречия и намаляваща подкрепа, което заплашва съществуването на двумесечната проевропейска коалиция в Италия, предава  Reuters. \r\nЛяво-популистката партия спечели 34% на изборите през март 2018 година, с два пъти повече от най-близкия си преследвач, но в момента подкрепата за нея е повече от двойно по-ниска. Анкетите показват, че низходящата тенденция подхранва напрежението в „Движението“ и несъгласието с лидера му Луиджи ди Майо. \r\nЧетиринадесет депутати от „Д5З“ се противопоставиха на ди Майо миналия месец, когато отхвърлиха план на правителството за спасяване на силно замърсяващ стоманолеярен завод в Южна Италия чрез предоставяне на правен имунитет на собствениците му. \r\nДи Майо, който е министър на външните работи на Италия, каза миналата седмица, че вътрешните му критици, които говорят анонимно пред пресата, са били водени от лична амбиция и трябва да напуснат партията. \r\nЛипсата на дисциплина в редиците на „Д5З“ и излизането на депутати от фракцията са заплаха за правителството, което има съвсем малко мнозинство в Сената (горната камара на парламента). \r\nПроблемите на „Д5З“ също нараняват отношенията с коалиционните му партньори от лявоцентристката Демократическа партия (ДП) и малките центристки и леви групи - като 33-годишният Ди Майо се опитва да диктува политиката, за да възстанови подкрепата към партията. Последвалото напрежение подкопава коалиционното сближаване и намалява подкрепата за всички негови партии. \r\n„Най-възможният сценарий, според мен, е правителството да падне през пролетта и да имаме нови избори“, казва Франческо Галиети, началник на фирма за оценяване на политическите рискове. \r\n„Изглежда, че единствената ясна цел на коалицията е да държи (основната опозиционна партия) „Лига“ извън властта, но това може да не е достатъчно, за да я държи заедно“, обяснява експертът. \r\n*** \r\n \r\n  На парламентарните избори в Беларус е показана пълна липса на уважение към демокрацията и са отказани основни свободи на избирателите и кандидатите. Това заявиха международни наблюдатели, след като опозицията не спечели дори едно място в парламента, предава  AFP . \r\n„Тези избори демонстрираха цялостна липса на зачитане на демократичните ангажименти“, казва в изявление Маргарета Седерфелт, лидерът на краткосрочната мисия за наблюдение на Организацията за сигурност и сътрудничество в Европа. ОССЕ изпрати 400 наблюдатели за изборите в неделя и стигна до заключението, че „основните свободи не са били зачетени“. \r\n*** \r\n \r\n  Руският енергиен гигант „Газпром“ изпрати на украинската държавна компания „Нафтогаз“ официално предложение за удължаване на договора за транзит на природен газ, предава   РИА Новости . \r\nОт „Газпром“ заявиха, че са готови да сключат договор за една година, като вземат предвид прогнозното търсене в Европейския съюз. Предпоставка е взаимното отказване от съдебни искове и антитръстови глоби. \r\nОсвен това руската страна очаква решението на Киев относно директните покупки на природен газ, считано от 2020 г. \r\n*** \r\n \r\n  Напускащият председател на Европейския съвет Доналд Туск е единствен кандидат за лидерския пост в Европейската народна партия (ЕНП), предава  ORF , най-голямата обществена медия в Австрия. \r\nНовината бе потвърдена от редиците на партията.  \r\nИзборите ще се проведат на партийната конференция, насрочена за сряда и четвъртък в столицата на Хърватия - Загреб. Французинът Жозеф дол подаде оставка като лидер на партията. Освен председател ще бъдат избрани и десет негови заместници. Австрийският еврокомисар Йоханес Хан също е сред кандидатите. \r\n*** \r\n \r\n  Пекин няма да стои и просто да наблюдава дали протестите в Хонконг ще станат „неконтролируеми\". Това предупреди посланикът на Китай във Великобритания Лю Сяомин на пресконференция в Лондон, предава  AFP . \r\n„Ако ситуацията стане неконтролируема, централното правителство в Пекин със сигурност няма да стои и просто да гледа. Имаме достатъчно решения и власт, за да прекратим вълненията\", увери Сяомин. \r\nИзявлението му е на фона на поредното изостряне на ситуацията в Хонконг.  \r\n*** \r\n \r\n САЩ заплашиха Египет със санкции заради намерението на страната да закупи руски изтребители, предава  РИА Новости . \r\nВъзможната покупка от Египет на руски изтребители ще изложи Кайро на риск от санкции от страна на САЩ, заяви помощник държавният секретар на САЩ по политическите въпроси Кларк Купър по време на международното авиационно изложение \"Дубай 2019\". \r\nСпоред представителя на Държавния департамент придобиването на изтребители от Русия също ще постави под съмнение възможността за по-нататъшно закупуване от Египет на американско оборудване. Купър каза още, че Вашингтон уведомява Кайро за рисковете при сключване на сделка с Русия. \r\nПо-рано The Wall Street Journal съобщи, че Пентагонът и Държавният департамент в съвместно писмо предупреждават египетските власти за възможното въвеждане на ограничителни мерки в случай на придобиване на руски изтребители Су-35. Според изданието ръководителите на американските външни и военни ведомства Майк Помпео и Марк Еспър призовават египетските си колеги да отменят сделката за Су-35. \r\nКоментирайки тази информация, руският сенатор Алексей Кондратиев  обвини Вашингтон в нарушаване на международните правила за търговия с оръжие. В коментар за РИА Новости той отбеляза, че на силно конкурентен пазар в много области американците се опитват активно да прилагат практиката на санкционен натиск. Депутатът Андрей Красов от своя страна отбеляза, че подобни мерки се въвеждат предимно срещу страни, водещи независима външна политика. \r\n*** \r\n \r\n Специалните части на грузинското вътрешно министерство започнаха разпръскването на демонстранти, които са се събрали около сградата на парламента и блокират входовете му, предава местният телевизионен канал „Рустави 2“, цитиран от  TACC .. \r\nКакто се съобщава, специалните сили използват водни оръдия за разпръскване на демонстрантите. Такава мярка, според информацията на канала, е взета след поредица от неуспешни опити на спецчастите да разпръснат протестиращите без използване на специални средства. \r\nСпоред телевизията командосите са изправени срещу съпротива, опозиционните лидери се намират на първия ред, като не позволяват на органите на реда да продължат напред. На места се води ръкопашен бой на протестиращите с представители на специалните сили. \r\nЗасега спецчастите са успели да изтласкат демонстрантите от един от резервните входове на сградата на парламента, съобщава \"Рустави 2\". Предстои освобождаване на главния вход на сградата на булевард „Руставели“, където протестиращите са изградили палатков  лагер.  \r\n*** \r\n \r\n Най-малко седем цивилни са убити, повечето от тях чуждестранни работници, а 30 са ранени при въздушен удар върху фабрика за бисквити в южната част на Триполи, съобщи здравното министерство на Либия, цитирано от  AFP . \r\nГоворителят на министерството Амин Хашеми каза за агенцията, че двама либийци и граждани на Бангладеш, Египет и Нигер са загинали, когато фабриката във Уади Раби, предградие на Труполи, оказало се в центъра на борбата за контрол върху столицата, водена между Либийската национална армия на маршал Халифа Хафтар и силите на признатото от ООН правителство за национално спасение, е била поразена с директно попадение. \r\n*** \r\n \r\n Руският президент Владимир Путин и френският президент Еманюел Макрон са обсъдили ситуацията в Украйна и Сирия в телефонен разговор преди срещата на върха на \"Нормандската четворка\", насрочена за 9 декември в Париж, съобщиха от пресслужбата на Кремъл, цитирани от  TACC . \r\n\"Основното внимание бе обърнато на ситуацията в Украйна, като се взема предвид подготовката за срещата на върха, планирана за 9 декември в Париж, в \"Нормандския формат\", се казва в изявление на Кремъл. \r\n„Беше подчертано и от двете страни, че провеждането на такава среща наистина трябва да допринесе за бързото и пълно прилагане на споразуменията от Минск“, се съобщава от пресслужбата на Кремъл. \r\n\"В този контекст се отбелязва необходимостта Киев да изпълнява задълженията си по политическите аспекти на вътрешното украинско уреждане на конфликта. На първо място, говорим за влизането в сила на закона за специалния статут на Донбас\", се казва още от пресслужбата на руския лидер. \r\nДвамата президенти по време на телефонния разговор са обсъдили и ситуацията в Сирия, като са постигнали съгласие за по-нататъшна координация между военните ведомства на двете страни за борба с тероризма в региона. \r\n\"По време на обсъждането на ситуацията в Сирия лидерите подчертаха голямото значение, (което те придават) на работата, започната от Конституционния комитет, както и за организацията на цялостна хуманитарна помощ за Сирия. Те постигнаха съгласие за по-нататъшна координация между военните ведомства на Русия и Франция с цел ефективно противодействие на терористичната заплаха в региона,\" се казва в изявлението на президентската пресслужба. \r\nОсвен това в телефонния разговор, иницииран от френската страна, лидерите на двете страни са засегнали някои належащи въпроси на руско-френския диалог. „Постигнато е споразумение за продължаване на контактите в различни формати“, обобщи Кремъл. \r\n***", "date": "2019.11.18", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/11/18/2720761/sport-balgarskite-boksyori-specheliha-tri-titli-na-mezhdunaroden-turnir-v-prishtina.html", "text": "Бокс: Българските боксьори спечелиха три титли на международния боксов турнир \"Адем Яшари\" в Прищина (Косово). Шампиони станаха Венсан Киркоров  в категория до 64 кг, Рами Киуан  - до 75 кг и Кристиян Николов - до 81 кг. \r\n \r\nВ надпреварата участваха състезатели от Албания, Чехия, Полша, Сърбия, Босна и Херцеговина, Северна Македония, България, Хърватия и Косово.", "date": "2019.11.18", "title": "Спорт: Българските боксьори спечелиха три титли на международен турнир в Прищина"}
{"url": "http://www.focus-news.net/news/2019/11/18/2720753/vremenno-dvizhenieto-po-pat-i-4-mikre-ablanitsa-v-rayona-na-s-golets-se-osashtestvyava-dvuposochno-v-edna-lenta-poradi-paten-intsiden.html", "text": "Временно движението по път I-4 Микре – Абланица в района на с. Голец се осъществява двупосочно в една лента поради пътен инцидент. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.11.18", "title": "Временно движението по път I-4 Микре – Абланица в района на с. Голец се осъществява двупосочно в една лента поради пътен инциден"}
{"url": "http://www.focus-news.net/news/2019/11/18/2720762/prez-minalata-sedmitsa-sa-izvarsheni-388-inspektsii-ot-sluzhiteli-osashtestvyavashti-darzhaven-zdraven-kontrol-vav-varna.html", "text": "През миналата седмица са извършени 388 инспекции от служители, осъществяващи държавен здравен контрол във Варна. Това съобщиха за  Радио „Фокус“ – Варна  от Регионалната здравна инспекция и допълниха, че 34 проверки са били извършени в различни обекти от Закона за здравето. Издадено е едно предписание за хигиенни и противоепидемични мерки. През отчетния период в отдел „Държавен здравен контрол“ са постъпили една жалба и един сигнал, по които е започната процедура по разглеждане. Обработен е и още един  сигнал от предходната седмица, който е неоснователен. Извършени са 4 проверки в кухненски блокове на детски заведения за здравословно хранене на деца от 0 до 3 год. Проверени са 2 учебни разписания. Не са констатирани нарушения. \r\nДесислава ВАСИЛЕВА", "date": "2019.11.18", "title": "През миналата седмица са извършени 388 инспекции от служители, осъществяващи държавен здравен контрол във Варна"}
{"url": "http://www.focus-news.net/news/2019/11/18/2720767/vazstanoveno-e-dvizhenieto-po-pat-i-4-mikre-ablanitsa-v-rayona-na-s-golets.html", "text": "Възстановено е движението по път I-4 Микре – Абланица в района на с. Голец. Това съобщиха от пресцентъра на  Агенция \"Пътна инфраструктура\" .", "date": "2019.11.18", "title": "Възстановено е движението по път I-4 Микре – Абланица в района на с. Голец"}
{"url": "http://www.focus-news.net/news/2019/11/18/2720766/tass-parlamentat-na-gruziya-vazobnovi-rabotata-si-sled-razpraskvaneto-na-demonstrantite.html", "text": "Грузинският парламент възобнови работата, след като бяха разпръснати демонстрантите, които блокираха входовете му от неделя вечерта, предава  TACC . \r\n\"Жалко е, че част от опозицията и нейните представители отново подведоха поддръжниците си и мирният протест наруши закона. Имам предвид блокирането на парламента\", каза председателят му Арчил Талаквадзе, който ръководи заседанието на Бюрото на законодателния орган . \r\nСамо депутатите от управляващата партия \"Грузинска мечта - демократична Грузия\" взимат участие в работата на парламента. Опозиционните партии Обединено национално движение и Европейска Грузия - Движението за свобода бойкотираха работата на законодателния орган. \r\nРъководителят на парламента обвини представителите на опозицията в ескалиране на напрежението и избягване на диалога. \r\n\"Част от парламентарната опозиция сложи вериги на вратите на парламента. Искам да напомня на обществото, че това са хората, които някога сложиха катинари и вериги на правата на човека, медиите, частната собственост, институциите и идеята за свободата на страната. Всичко това благодарение на монополизирани медии, което те представяха като демокрация и независимост“, каза Талаквадзе на заседание на парламентарното бюро. \r\nПредседателят на парламента донесе със себе си верига и катинар, които бяха окачени върху вратите на парламента. \"Искам да им предам  символично тази отрязана верига като спомен, който изразява техните подходи и ценности по отношение на гражданите и държавата\", добави той. \r\n \r\n  Юлиян Марков", "date": "2019.11.18", "title": "ТАСС: Парламентът на Грузия възобнови работата си след разпръскването на демонстрантите"}
{"url": "http://www.focus-news.net/news/2019/11/18/2720765/protestirashti-sreshtu-izbora-na-ivan-geshev-za-glaven-prokuror-blokiraha-tramvaynite-relsi-sreshtu-sgradata-na-sadebnata-palata.html", "text": "Протестиращи срещу избора на Иван Гешев за главен прокурор блокираха трамвайните релси срещу сградата на Съдебната палата, предаде репортер на  Агенция „Фокус“ . Протестиращите продължават своите скандирания с думите: „Свобода\". \r\nБояна МАРКОВА", "date": "2019.11.18", "title": "Протестиращи срещу избора на Иван Гешев за главен прокурор блокираха трамвайните релси срещу сградата на Съдебната палата"}
{"url": "http://www.focus-news.net/news/2019/11/18/2720759/desetki-grazhdani-se-sabirat-pred-sgradata-na-sadebnata-palata-v-sofiya-v-znak-na-protest-sreshtu-izbora-na-ivan-geshev-za-glaven-prokuror.html", "text": "Десетки граждани започнаха да се събират пред сградата на Съдебната палата в София в знак на протест срещу избора на Иван Гешев за главен прокурор, предаде репортер на  Агенция „Фокус“ . Полицейското присъствие в района е засилено. \r\nБояна МАРКОВА", "date": "2019.11.18", "title": "Десетки граждани се събират пред сградата на Съдебната палата в София в знак на протест срещу избора на Иван Гешев за главен прокурор"}
{"url": "http://www.focus-news.net/news/2019/11/18/2720764/poreden-festival-da-spodelim-nikulden-shte-se-provede-vav-varna-prez-noemvri.html", "text": "Кулинарният фестивал „Да споделим Никулден“ предстои да се проведе в Двореца на културата и спорта във Варна в края на месец ноември. Събитието, което ще е с вход свободен, е организирано за 30-ти ноември и отново ще има благотворителен характер. Това съобщи за  Радио „Фокус“ – Варна  Николай Панайотов от Варненската туристическа камара. По думите му, фестивалът се провежда за девета поредна година, а за трета негов домакин ще са Зали „Младост“ в ДКС. В конкурсната част по традиция ще участват хотели и ресторанти, учебни заведения и читалища. Ще има изложение на обредни хлябове, а в организацията този път ще се включи и Етнографският музей в града. На изложението традиционно участват представители от Варна и региона, които показват своите кулинарни умения в приготвянето на рибни ястия, морски деликатеси и други ястия за наближаващия празник Никулден. Винопроизводители ще презентират млади и отлежали вина. Гостите и жителите на града ще открият многобройни кулинарни „съкровища”, които ще могат да закупят и споделят със своите семейства, близки и приятели. Предвидено е също да има щандове с ръчно направени сувенири, подходящи за предстоящите Коледни и Новогодишни празници, както и представяне на фермерски продукти. Председател на журито, което ще оценява деликатесите е шеф Петър Йоргов. Начало на празника ще бъде дадено в 11.00 часа, а официалното  откриване ще е в 12.00 часа. Съпътстващата програма включва представяне на читалища, центрове за работа с деца, организации и фирми с предмет на дейност, свързана с морето, изложба-базар на ръчно изработени художествени изделия, концертна програма, анимация с публиката.  \r\nДиана СТОЕВА", "date": "2019.11.18", "title": "Пореден фестивал „Да споделим Никулден“ ще се проведе във Варна през ноември"}
{"url": "http://www.focus-news.net/news/2019/11/18/2720769/dots-nikolay-tsonkov-bsp-na-byudzhet-2020-mu-lipsva-vizhdaneto-na-upravlyavashtite-za-dalgosrochno-i-adekvatno-reshenie-na-natrupanite-i-vaznikvashtite-problemi.html", "text": "На Бюджет 2020 му липсва виждането на управляващите за дългосрочно и адекватно решение на натрупаните през последните 10 години и възникващите проблеми. Това каза за предаването  „Софийска трибуна“  по  Радио „Фокус“  народният представител от ПГ на БСП за България доц. Николай Цонков. По думите му един бюджет трябва да формира националните цели и визии за един по-дългосрочен период за икономическо развитие на страната. „Мога да кажа, че това е бюджет на застоя, но бих добавил, че това е бюджет на пропуснатите възможности и е изгубено време както за всички български граждани, така и за България“, обясни Цонков. Според него подводните камъни в Бюджет 2020 са свързани с начините на правенето му. „Отново имаме подценяване на българската икономика през основния показател БВП. За следващата година, за справка, е даден да достигне 126 млрд. лв. Ние смятаме, че той е подценен с може би поне 3 млрд. лв. Това означава, че в своя полза управляващите, просто, за да покажат на хората, че управляват добре и реализират излишък, подценяват приходната част в бюджета и в края на следващата година отново ще се окаже, че ще имаме може би излишък от 2 млрд. лв., които ще бъдат похарчени за удобните общини и ведомства, които са полезни за изборите на сегашното управление“, уточни народният представител от БСП. Според него ако до преди 2-3 години ставаше дума за бюджет на оцеляване, който да гарантира стабилност и сигурност, сега вече трябва да се говори за истински реформи – как всеки разход се отразява на развитието на икономиката. „Повишаването на минималната заплата не означава, че имаме целенасочена политика по доходите, както се бият по гърдите управляващите, че това е основният им приоритет“, бе категоричен той. Безспорно и БСП като социалистическа партия счита, че образованието и здравеопазването са основни сектори, на които трябва да се обърне внимание, добави Николай Цонков. „Освен тях имаме много други големи проблеми, например крайната бедност на голяма част от българското население. В този бюджет не виждаме по какъв начин се решава проблемът с бедността. Можем да добавим и проблема с работещите бедни, тоест с ниските заплати, които не позволяват на хората да водят нормален и достоен начин на живот“, посочи той. По думите му не се вижда правилно управление на средствата в образованието и здравеопазването. „Когато насочваме средствата за повишаване на заплатите на учителите, това означава ли, че автоматично повишаваме качеството на образованието? Отговорът е „Не“. Според статистиката частните уроци се увеличават постоянно, включително и по български език, което е абсурдно. Другото важно е това как се справяме с масовата функционална неграмотност, която по статистика всяка година нараства. До какви реални резултати ще доведе увеличението на средствата за образование – дали ще върнат в класните стаи повече от децата, които поради бедност не ходят на училище, дали ще решат проблема с мотивацията на учителите и с качеството на българското образование“, попита той. Според него истински важните проблеми у нас освен образованието, са бедност и здравеопазване. „Докато в здравеопазването продължаваме да говорим за болниците като търговски дружества, не можем да очакваме кой знае какви резултати. Ще продължим да разпределяме неефективно средствата в бюджета за здравеопазване, който всяка година расте с около половин милиард, той е вече над 5 млрд. от бюджета на България, но не е ясно къде отиват тези пари“, отбеляза депутатът от ПГ на „БСП за България“. Той коментира и алтернативата на левицата за Бюджет 2020. По думите му трябва да се подходи по друг начин от гледна точка на фискалната политика. „Дълго време данъкът върху физическите лица беше една ставка без значение какво възнаграждение получават, данъкът за печалбата също е 10%-на ставка, но това, свързано с българската икономика и разпределението на отраслите, не води до нейното развитие. Ако при европейската фискална политика по-голям дал от приходите имат преките данъци, то у нас това са косвените – ДДС, акцизи и т.н., а би трябвало да е обратното“, заяви Цонков. БСП счита, че от гледна точка на данъчната система трябва да се поема по-малка тежест от средната класа в България, обясни той. „В този смисъл алтернативно предложение е да има необлагаем минимум. Тоест тези, които получават най-ниска възнаграждения да не плащат данък върху физическите лица, а тези, които получават най-високи възнаграждения да имат по-голям принос в данъчните приходи“, допълни Цонков. Според него през предложения от управляващите бюджет не се предлага и решение на демографската криза. „Предлагаме бавно и постепенно да се премине към семейно подоходно облагане и на всяко дете да се облекчава семейство с 50 лв.“, каза още Николай Цонков, като обясни  алтернативите на БСП и по отношение на образованието. „От 1 до 12 клас можем да поемаме разходите а учебници на учениците. Може да се повиши помощта за майките студентки от 3000 на 6000 лв.“, добави депутатът. По думите му е важно да се обърне внимание и на детските надбавки и обезщетението за майчинство, което също трябва да бъде повишено и да бъде съотнесено към минималната работна заплата. Николай Цонков коментира и решението първият ден от болничния да не се заплаща, което предизвика сериозни дебати през последните дни. „То е в полза на работодателите и ощетява в пълна степен работниците. В момента виждаме, че държавата е безпомощна да реши проблема с фалшивите болнични. Това решение е унизително като предложение и потвърждава политиката на управляващите за геноцид към всички български граждани“, категоричен бе народният представител от ПГ на „БСП за България“. \r\nВеселка ИВАНОВА", "date": "2019.11.18", "title": "Доц. Николай Цонков, БСП: На Бюджет 2020 му липсва виждането на управляващите за дългосрочно и адекватно решение на натрупаните и възникващите проблеми"}
{"url": "http://www.focus-news.net/news/2019/11/18/2720768/protestirashtite-sreshtu-izbora-na-ivan-geshev-za-glaven-prokuror-blokiraha-pl-sv-nedelya.html", "text": "С думите „Гешев е позор\" протестиращите срещу избора на Иван Гешев за главен прокурор продължават своето шествие до президентството, предаде репортер на  Агенция „Фокус“ . Протестиращите блокираха пл. Св. „Неделя“ по време на шествието си. \r\nБояна МАРКОВА", "date": "2019.11.18", "title": "Протестиращите срещу избора на Иван Гешев за главен прокурор блокираха пл. Св. „Неделя“"}
{"url": "http://www.focus-news.net/news/2019/11/18/2720770/79-godishen-peshehodets-e-zaginal-pri-paten-intsident-v-gorna-oryahovitsa.html", "text": "79-годишен пешеходец е загинал при пътен инцидент в Горна Оряховица. Това съобщи за  Радио \"Фокус\" - Велико Търново  говорителят на ОДМВР - Велико Търново Марияна Христова. Произшествието е станало около 17.00 ч. По първоначална информация лек автомобил, управляван от 23-годишен водач, е блъснал пресичащия в близост до пешеходна пътека възрастен мъж. В резултат на инцидентъa пешеходецът е починал на място. Движението в района е затруднено. Причините са в процес на изясняване. По случая е започнато досъдебно производство. \r\nРени АТАНАСОВА", "date": "2019.11.18", "title": "79-годишен пешеходец е загинал при пътен инцидент в Горна Оряховица"}
{"url": "http://www.focus-news.net/news/2019/11/18/2720760/afp-novata-evropeyska-komisiya-mozhe-da-zapochne-rabota-na-1-dekemvri.html", "text": "Новата Европейска комисия се готви за старт на работата си от 1 декември, след като депутатите одобриха окончателния състав на екипа, определен от Урсула фон дер Лайен, предава  AFP . \r\nИзбраният председател на ЕК се надяваше да встъпи в длъжност този месец, но членовете на ЕП отхвърлиха трима членове от първоначалния й състав и Великобритания отказа да предложи кандидат, забавяйки процеса. \r\nСлед като Великобритания трябва да напусне блока в края на януари, бившият германски министър на отбраната сега планира да продължи  с 27-членен ръководен екип. \r\nПредложеният комисар от Унгария Оливер Вархели беше одобрен, след като премина през през второ изслушване, за да убеди евродепутатите, че той ще служи на интересите на ЕС, а не дясното популистко правителство на страната му. \r\nОчаква се Европейският парламент да даде окончателно одобрение на целия екип от комисари следващата седмица, проправяйки пътя на Урсула фон дер Лайен да поеме поста от Жан-Клод Юнкер в началото на следващия месец. \r\n \r\n  Юлиян Марков", "date": "2019.11.18", "title": "AFP: Новата Европейска комисия може да започне работа на 1 декември"}
{"url": "http://www.focus-news.net/news/2019/11/18/2720775/prof-aleksandar-marinov-politolog-zagubite-ot-mestnite-izbori-se-dalzhat-na-tsentralnoto-upravlenie-na-partiite-a-ne-na-mestnite-strukturi.html", "text": "В оценките на партиите не се говори за слабостите и тяхното преодоляване. Това каза  за предаването  „Това е България“  на  Радио „Фокус“  политологът проф. Александър Маринов. Той обясни, че всяко партийно управление определя резултатите от изборите като положителни, но тази оценка се прави с цел задоволяване на членската маса. Според Маринов съществува тенденцията вината за загуби да се стоварва върху местните структури. „Вярно е, че местните избори предполагат множество местни кампании, отчитайки местните фактори, но освен всичко останало партиите имат своя обща национална политика, послания, ценности и т.н. Или поне би трябвало да имат .Така че, не може да се каже, че националното ръководство е пас или просто като някаква туристическа атракция обикаля страната. Така че за съжаление аз не съм окуражен от това, което чухме. Всеки показва това, което му изнася. Някои показват това, което въобще не съществува, а не просто някоя подсилена версия“, добави политологът. \r\nАлександър Маринов определи резултатите от изборите на ГЕРБ като пропадане и обясни, че това се дължи на управлението на партията и вертикалната й структура. Той допълни, че ако една политическа организация не е вътрешно демократична, не може да предлага различни възможности за развитие пред обществото.  \r\n \r\nЦоня СЪБЧЕВА", "date": "2019.11.18", "title": "Проф. Александър Маринов, политолог: Загубите от местните избори се дължат на централното управление на партиите, а не на местните структури"}
{"url": "http://www.focus-news.net/news/2019/11/18/2720774/predstoyashti-mezhdunarodni-sabitiya-za-19-noemvri-agentsiya-fokus.html", "text": "*** \r\n  Предизборен дебат между Борис Джонсън и Джереми Корбин \r\n \r\n*** \r\n  Визита на чешкия премиер Анджей Бабиш \r\n \r\n*** \r\n  Среща на Ангела Меркел с африкански лидери \r\n \r\n*** \r\n  Членовете на ГСДП започват гласуването за нов лидер \r\n \r\n*** \r\n  Европейският съд ще се произнесе за полската съдебна реформа \r\n \r\n*** \r\n  Пресконференция на Йенс Столтенберг преди срещата на външните министри на Алианса \r\n \r\n*** \r\n  Александър Уиндман и Кърт Волкър ще свидетелстват в рамките на разследването за импийчмънт", "date": "2019.11.18", "title": "Предстоящи международни събития за 19 ноември (Агенция \"Фокус\")"}
{"url": "http://www.focus-news.net/news/2019/11/18/2720772/nezavisimaya-gazeta-opitvat-se-da-razubedyat-zelenski-za-sreshtata-mu-s-putin.html", "text": "Украинското \"Движение за съпротива срещу капитулацията\" обяви общонационална мобилизация в навечерието на срещата на \"нормандската четворка\". Участниците се опасяват, че екипът на Владимир Зеленски ще направи отстъпки на руската страна, заплашвайки националната сигурност. Срещата на лидерите на Руската федерация, Украйна, Германия, Франция е насрочена за 9 декември в Париж. На 21 ноември в Киев ще се проведе митинг, наречен „Имаме достойнство“, пише руският вестник  „Независимая газета“  в материал, представен без редакторска намеса. \r\n„Движението за съпротива срещу капитулацията“ се формира от участниците в различни протести, проведени в Киев в началото на октомври - заради решението на екипа на Зеленски да се съгласи на споразумение в Донбас по „формулата на Щайнмайер“. Като цяло формулата предполага провеждането на местните избори в районите извън контрола на Киев и предоставянето на разширени правомощия (специален статут) на новите местни власти. \r\nУчастниците в протестите считат, че президентът се е съгласил да проведе избори, тоест да изпълни политическите клаузи на споразуменията от Минск, преди клаузите, посветени на гарантиране на сигурността. \r\nВладимир Зеленски вече няколко пъти е заявявал, че това не е така: „Няма и няма да има избори под дулата на оръжията“, „... временният закон за специална процедура за местно самоуправление в определени райони на Донецка и Луганска области (известен също като закон за специален статут на Донбас) ще започне да действа постоянно, при условие че местните избори  там се проведат в съответствие с Конституцията на Украйна и законодателството на Украйна, а също и след публикуването на доклада на ОССЕ, че изборите са проведени според стандартите на ОССЕ и международните  стандарти за демократични избори. \" \r\n„Нормандската четворка“ трябва да реши точно как да координира прилагането на въпросите, свързани със сигурността и политическите аспекти на Минските споразумения. Тази задача беше поставена още през есента на 2016 г., когато лидерите на Руската федерация, Украйна, Германия, Франция за последен път проведоха преговори в пълен формат. Тогава екипът на Петро Порошенко поиска споразуменията да бъдат разделени на две части и на първия етап да бъдат приложени всички точки, свързани със сигурността (прекратяване на огъня, изтегляне на войските, прехвърляне на контрола над границата), а на втория етап всички политически точки (амнистия, провеждане на избори, предоставяне на местна власт на разширени правомощия). Непризнатите републики (ДНР и ЛНР) не предприеха този подход, като поискаха споразуменията от Минск да се изпълняват в реда, в който са изписани точките им, като се редуват решаването на проблемите със сигурността с решението на политическите въпроси. Руската страна подкрепи тази логика на действие. \r\nОттогава преговорите са в задънена улица. Сега екипът на Зеленски, съдейки по публичните изявления, се придържа към линията, зададена от Порошенко: първо сигурността, а след това политическото споразумение. Въпреки това участниците в новото движение обвиняват властите, че се подготвят за капитулация. \r\nМиналия уикенд в Киев се проведе Националният форум за достойнството, в който взеха участие 300 делегати, представляващи различни региони на Украйна. Това съобщи един от координаторите на „Движението за съпротива срещу капитулацията“ Андрей Юсов. Той публикува призива, приет на срещата пред хората и властите. Като цяло участниците в срещата критикуват решенията на екипа на Зеленски както във външната, така и във вътрешната политика: „Докато Русия продължава агресивната война срещу държавата ни, украинското ръководство заявява готовността си да предостави специален статут на Донбас при руски условия, да проведе избори на окупираните територии, да отмени санкциите срещу агресора, да се откаже от набора във въоръжените сили, да възобнови сътрудничеството с Русия в енергийния сектор; поставя под съмнение желанието на Украйна за членство в НАТО. Подобни действия на властите демотивират и морално обезоръжават украинското общество, създават атмосфера на безпокойство и несигурност ... \"Участниците в срещата в Киев заявиха, че с такова развитие на събитията, Украйна я очаква хаос:\" За съжаление властите не осъзнават истинските причини и реалните извършители на руско-украинската война .. Техните грешни оценки (на властите. - „НГ”) пораждат същите фалшиви надежди на част от обществото за лесно мирно разрешаване на военния конфликт и бързо нормализиране на отношенията с Русия (която всъщност се стреми да унищожи нашата държава).\" \r\nВечерта на 21 ноември движението насрочи митинг на площад Независимост, който както през 2013-2014 г. беше наречен „вече“. \"Започваме процеса на подготовка на програма за действие за спасението на Украйна днес и победа, както и национален успех в близко бъдеще\", каза Юсов. На митингите могат да прозвучат директни обвинения. Един от лидерите на движението, бивш член на украинската делегация по време на разговорите на тристранната контактна група в Минск, Роман Безсмертни наскоро обяви в ефира на телевизия „Еспресо“, че помощникът на президента Андрей Йермак е в контакт с помощника на президента на Русия Владислав Сурков. Прави впечатление, че преди това Йермак съобщаваше за телефонните разговори на президентите на Украйна и Руската федерация. Сега той беше първият, който съобщи за връщането на задържаните от Русия кораби в Украйна. Безсмертни заяви, че контактите на помощника на Зеленски подкопават доверието на западните партньори. В Украйна също мнозина са недоверчиви към възможността за задкулисни преговори. Това беше обсъдено миналата седмица, когато възникна въпросът за двустранна среща между президентите на Украйна и Руската федерация в Астана. И въпреки че и двете страни опровергаха подготовката за такъв формат, не всички в Киев повярваха в това. \r\n„Това е опасен капан“, каза Иля Куса, експерт по международна политика в украинския Институт за бъдещето, политолог. В статия за изданието „Главред“ той отбеляза, че предложението за среща в Астана не е случайно: „Схемата е много подобна на това как с помощта на Казахстан Руската федерация успя да маргинализира„ женевския формат “във връзка със ситуацията в Сирия и да го замени с „Астански“, вкарвайки там регионални играчи, включително Иран и Турция. В резултат на това резултатите от работата на Астанския формат се обсъждат днес в Женева и целият дневен ред на процеса в Женева е формиран въз основа на резултатите от проруския „Астански формат“. Куса отбеляза, че идеята за необвързваща среща между президентите на Украйна и Русия може да доведе до това, Зеленски да приеме предложенията на Путин. \r\nВ Киев призовават Зеленски да не се съгласява на срещата, предложена от неговите помощници с Путин, във формата на двустранни преговори. През октомври украинският президент заяви пред репортери, че мнозина преди това са го обезкуражили от телефонни разговори с руския лидер. Както знаете, три такива разговора са проведени от деня, когато Зеленски е избран за президент. Според резултатите от тях през лятото стана възможно да се спре започналото в Донбас утежняване на обстановката, а в началото на есента да се проведе украинско-руска размяна на осъдени и задържани лица, които двете страни взаимно наричат политически затворници. \r\nВ отговор на въпросите на журналистите какво би казал на Путин по време на първата си лична среща, Зеленски каза: „Все още не мога да ви кажа какво ще кажа на Владимир Путин на нашата среща. Защото ще се обърна не само към Владимир Путин, но ще се обърна и към г-жа Меркел и към господин Макрон. Това ще бъде среща на четирима лидери. Оставете на мен тактиката на моето поведение и разговора с Путин, ако е възможно.\" Но членовете на „Движението за съпротива срещу капитулацията” предават намерение да повлияят както на тактиката на действията на Зеленски, така и на стратегическите му решения. Заради това, „вечето“ отива към Майдан. Ще ги послуша ли Зеленски, ще стане известно в началото на декември. \r\n \r\n  Юлиян Марков", "date": "2019.11.18", "title": "„Независимая газета“: Опитват се да разубедят Зеленски за срещата му с Путин"}
{"url": "http://www.focus-news.net/news/2019/11/18/2720776/kmetat-na-sofiya-yordanka-fandakova-okolo-20-mln-lv-sredno-na-godina-se-investirat-v-stroitelstvoto-na-novi-sgradi-za-detski-gradini-i-uchilishta-obzor.html", "text": "Кметът на София Йорданка Фандъкова провери  изграждането на нова сграда за разширение към 64 Основно училище \"Цар Симеон Велики\" в „Симеоново“. То ще бъде оборудвано с 5 нови класни стаи и физкултурен салон. Ремонтът на сградата трябва да завърши до 5 декември и училището да влезе в експлоатация. По думите на Фандъкова една от важните задачи на Столична община е била и остава да направят така, че да няма училище без физкултурен салон. Тя обясни, че строителството на новата училищна сграда в кв. „Симеоново“ е на своя финал, а директорът на училището, учителите и децата го очакват с нетърпение, тъй като досега те са карали часовете по физкултура в класните стаи. По думите на кмета на София сградата е модерна и с всички мерки за енергийна ефективност. Тя допълни, че в училището има 311 деца, които ще могат да минат в една смяна – нещо, което са заложили в програмата, за да не се налага децата да стават в 5.00 часа за училище. Фандъкова е категорична, че за нея образованието е най-важният приоритет. По думите ѝ около 20 млн. лв. средно на година се инвестират в строителството на нови сгради за детски градини и училища. Тя поздрави Правителството за вече заложената програма от 70 млн. лв. в проекта за бюджет за следващата година и заяви, че ще се възползват веднага. Фандъкова посочи, че в момента се строят 10 нови детски градини и са заложени още 8 за другата година. Тя обърна внимание колко е важно районните кметове да работят, а не само „да мрънкат и да се оплакват“. „Чувам как щели да ме „притискат“. Аз нямам нужна от натиск, ако кметът си е свършил работата. Ако дойдат с готов проект, веднага го залагаме за строителство“, обясни тя. На журналистически въпрос за въвеждането на задължителна детска градина за 4-годишните деца, Фандъкова отговори, че в програмата на ГЕРБ, още когато е била министър на образованието е заложила такава политика. Според нея това е важно за подготовката на децата за 1 клас и е сериозна национална политика. Относно видеонаблюдението, Фандъкова е категорична, че то е ефективно и системата за видеонаблюдение се разширява. По думите ѝ, това е превенция срещу различни посегателства и престъпления и помага на полицията да си свърши работа, ако има такива. Кметът на София обеща да даде информация за всички имена на хората от стария ѝ екип, с които продължава да работи и на тези, с които го обновява. \r\nЗорница КОСТАДИНОВА", "date": "2019.11.18", "title": "Кметът на София Йорданка Фандъкова: Около 20 млн. лв. средно на година се инвестират в строителството на нови сгради за детски градини и училища (ОБЗОР)"}
{"url": "http://www.focus-news.net/news/2019/11/18/2720763/za-poreden-pat-grazhdani-se-sabraha-v-znak-na-protest-sreshtu-izbora-na-ivan-geshev-za-glaven-prokuror.html", "text": "За пореден път граждани се събраха в знак на протест срещу избора на Иван Гешев за главен прокурор, предаде репортер на  Агенция „Фокус“ . Протестиращите носеха плакати с надписи „Боец срещу мафията“, „Гешев = заграбена България“, „Срам, избор между един“ и др. Те скандираха: „Гешев е позор“. \r\nБояна МАРКОВА", "date": "2019.11.18", "title": "За пореден път граждани се събраха в знак на протест срещу избора на Иван Гешев за главен прокурор"}
{"url": "http://www.focus-news.net/news/2019/11/18/2720771/provede-se-obshtestveno-obsazhdane-za-promyana-v-prednaznachenieto-na-sashtestvuvasht-dalgosrochen-dalg-na-obshtina-stara-zagora.html", "text": "Община Стара Загора има сключен договор за дългосрочен общински дълг под формата на револвиращ банков кредит, сключен с „Райфайзенбанк (България)“ ЕАД (решение № 1513 от 26.04.2018г. на Общински съвет Стара Загора). Предметът му е мостово финансиране на следните проекти по ОП  „Региони в растеж“ 2014 г.- 2020 г. – „Зелена и достъпна среда за жителите на Стара Загора - етап 2“, „Обновяване на образователната инфраструктура в община Стара Загора“, „Най-доброто за децата“ и „Подкрепа на деинституционализацията на грижите за деца“, както и „Модернизация и развитие на устойчив градски транспорт в гр. Стара Загора- фаза 2“. Това стана ясно от презентацията, която направи директорът на дирекция „Финанси, бюджет и счетоводни дейности“ на Община Стара Загора Цанка Ганева, съобщиха от пресцентъра на  Общината . „Изпълнението на тези проекти, които са пред приключване, предполага свободен кредитен ресурс, който в същото време ни е необходим за изпълнение на нови такива, които към момента на сключване на договора не са имали одобрение. Това ни дава основание да поискаме от Общинския съвет да одобри промяната в предназначението на вече сключения договор за кредит“, каза главният финансист на администрацията тази вечер.  \r\nДоговорните параметри на дълга гласят, че той е на стойност 10 млн. лева, с краен срок за погасяване 25 декември 2022 година.  Годишната лихва е в размер, равен на Основен Лихвен Процент на Българската Народна Банка, увеличен с надбавка 0,89. Обезпечението  на кредита е чрез учреден пореден особен залог по реда на Закона за особените залози върху всички настоящи и бъдещи вземания на Община Стара Загора на парични средства (собствени приходи) на общината, съгласно чл.45, ал.1, т.1, букви от а) до ж) от Закона за публичните финанси и е в размер на 100% (сто процента) от размера на кредита. \r\n„Целта е да предоговорим кредита, като променим предназначението му, за да включим в обхвата му за мостово финансиране всички инвестиционни проекти, реализирани  със средства от Европейския съюз по Оперативна програма „Региони в растеж„  и ОП „ Околна среда“, при запазване на останалите параметри в договорени размери и срокове“, допълни Цанка Ганева.  \r\nТя представи и подробности за проектите, които Общината има намерение да кредитира за мостови плащания - „Изграждане на социални жилища в град Стара Загора“, финансиран по ОП „Региони в растеж 2014-2020, „Паркоустрояване, благоустрояване и подобряване на физическата среда на „Станционната градина“ в град Стара Загора“, „Обновяване и реконструкция на Летен Театър в парк „Митрополит Мeтодий Кусев“ и  „Прилагане на мерки за подобряване качеството на живот в град Стара Загора“ по ОП „Околна среда“.  \r\nНа общественото обсъждане присъстваха още председателят на Общинския съвет в града Мария Динева, общински съветници, зам.-кметът Иванка Сотирова, главният архитект на Общината Виктория Грозева, секретарят на администрацията Делян Иванов, представители на различни общински отдели, граждани и медии.", "date": "2019.11.18", "title": "Проведе се обществено обсъждане за промяна в предназначението на съществуващ дългосрочен дълг на Община Стара Загора"}
{"url": "http://www.focus-news.net/news/2019/11/18/2720777/anadolu-agency-ruskata-armiya-se-razpolozhi-v-bivsha-amerikanska-baza-v-siriya.html", "text": "Руската армия се разположи  в база, изградена на язовир на река Ефрат, по-рано освободена  от американските войници, предава кореспондент на  Anadolu Agency . \r\nРусия разположи силите си в базата на язовир Тишрин в източната част на провинция Алепо на река Ефрат. \r\nПо-рано базата беше освободена от американските военни по време на турската операция  \"Извор на мира“. \r\nКонтролът над базата беше предаден на Русия след реч на руски командир заедно с представителя  на кюрдските Отряди за народна самоотбрана (ОНС)Серван Дервиш.  \r\nПрез декември 2015 г. ОНС подкрепени от ръководената от САЩ международна коалиция, поеха контрола над язовир Тишрин от „Ислямска държава“ \r\nЯзовирът беше първата точка, заета от ОНС на запад от Ефрат. САЩ изградиха база на язовира през януари 2016 г. \r\nПрез миналата седмица Русия разположи сили в базите „Сарин“ и „Сабит“, разположени в северния район Айн ал-Араб на изток от река Ефрат. \r\n \r\n  Юлиян Марков", "date": "2019.11.18", "title": "Anadolu Agency: Руската армия се разположи в бивша американска база в Сирия"}
{"url": "http://www.focus-news.net/news/2019/11/18/2720780/fondatsiya-puls-postavya-nachaloto-na-programata-taralezhi-savmestno-s-oblastnata-administratsiya-v-pernik.html", "text": "Фондация \"ПУЛС\" поставя началото на програмата \"Таралежи\" съвместно с Областната администрация в Перник. Това съобщиха от пресцентъра на  Областната администрация . \r\nСъбитието ще се състои от 10.00 ч. на 19 ноември 2019 г. в VI СУ \"Св. Св. Кирил и Методий\". \r\nСлед приветствие от страна на гостите, на присъстващите директори на училища, класни ръководители и педагогически съветници, ще се пристъпи към детайлно обсъждане на програмата и нейното провеждане.", "date": "2019.11.18", "title": "Фондация \"ПУЛС\" поставя началото на програмата \"Таралежи\" съвместно с Областната администрация в Перник"}
{"url": "http://www.focus-news.net/news/2019/11/18/2720778/nimh-utre-maksimalnite-temperaturi-shte-badat-mezhdu-13-i-18.html", "text": "През нощта над по-голямата част от страната облачността ще е значителна, временни разкъсвания ще има главно над югозападните райони. В низините и по поречието на Дунав ще се задържи мъгливо. Утре, след временно намаление на облачността, главно над планинските райони, от запад тя отново ще се увеличи. Ще духа слаб вятър от изток-югоизток. Минималните температури ще са от 8° до 13°, по-ниски по високите полета на Западна България. Максимални - предимно между 13° и 18°, в местата с трайна мъгла ще останат около 11°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология  (НИМХ). Атмосферното налягане ще се задържи малко по-високо от средното за месеца. \r\nНад Черноморието облачността ще е значителна, на места видимостта ще е намалена. Ще духа слаб вятър от изток-югоизток. Максимални температури на въздуха между 16° и 18°. Температурата на морската вода е 17-18°. Вълнението на морето ще е 2-3 бала. \r\nНад планините ще преобладава слънчево време, но след обяд облачността ще се увеличи. Ще духа слаб до умерен южен вятър. Максимална температура на 1200 метра около 12°, на 2000 метра – около 6°. \r\nВ сряда вятърът от изток-югоизток ще се усили, особено в източната половина от страната. Ще преобладава облачно време и от запад на изток през деня и през нощта срещу четвъртък на много места ще има валежи от дъжд. Температурите ще започнат да се понижават. През следващите дни от изток, впоследствие и от североизток, ще продължи да нахлува сравнително хладен въздух и температурите ще се нормализират. Ще бъде предимно облачно, с прекъсвания и на места ще превалява дъжд, над около 1800 м - сняг. По-съществени ще са валежите в четвъртък и петък в Рило-Родопската област. Температурите ще бъдат с малък дневен ход.", "date": "2019.11.18", "title": "НИМХ: Утре  максималните температури ще бъдат между 13° и 18°"}
{"url": "http://www.focus-news.net/news/2019/11/18/2720781/zvezdelina-lyutfi-tselta-na-zdravniya-informatsionen-tsentar-medikal-karadzha-e-da-dade-informiranost-na-patsientite-kade-da-provedat-lechenieto-si.html", "text": "Целта на Здравния информационен център „Медикал Караджъ“ е да даде информираност на пациентите къде да проведат лечението си. Това каза  за предаването  „Това е България“  на  Радио „Фокус“  управителят на Здравния информационен център „Медикал Караджъ“ Звезделина Лютфи. Тя добави, че центърът работи с повечето реномирани болници на Балканите, които имат „Златен сертификат“. По думите й информационният център предоставя помощ на пациенти в голям обхват от здравни направления. „В последните години бих казала, че инвитро процедурите са изключително търсени като направление. За съжаление все по-голям е броят на пациентите, които имат репродуктивни проблеми. Това е една голяма част от пациентите, които пътуват в чужбина в търсене на решение на проблема си. Неврохирургия, детска ортопедия, ортопедия за възрастни - изключително много направления, неврология. Дори и експериментални програми, свързани с нелечими все още заболявания“, допълни управителят на Здравния информационен център „Медикал Караджъ“ в отговор на въпроса пациенти с какви заболявания се обръщат за съдействие. \r\nЗвезделина Лютфи каза още, че направленията по неврохирургия и детска ортопедия са силно търсени и по тях са постигнати невероятни успехи по оперативни интервенции и рехабилитационни програми.  \r\n \r\nЦоня СЪБЧЕВА", "date": "2019.11.18", "title": "Звезделина Лютфи: Целта на Здравния информационен център „Медикал Караджъ“ е да даде информираност на пациентите къде да проведат лечението си"}
{"url": "http://www.focus-news.net/news/2019/11/18/2720783/predstoyashti-sabitiya-v-stranata-za-19-noemvri-agentsiya-fokus.html", "text": "*** \r\n \r\nОт 10.00 часа във Военна академия „Георги Стойков Раковски“, президентът Румен Радев ще участва в отбелязването на празника на Сухопътни войски. \r\n \r\n \r\n*** \r\n \r\nОт 09:00 часа в зала 6 на НДК, ще се проведе среща-дискусия на тема: „5G: интелигентна трансформация и растеж“. Участие в дискусията ще вземат: Иван Димитров, председател на Комисията за регулиране на съобщенията; Росен Желязков, министър на транспорта, информационните технологии и съобщенията; проф. д.ик.н. Стати Статев, ректор на Университета по национално и световно стопанство и директор на Институт по икономика и политики. \r\n \r\n*** \r\n \r\nОт 09:00 часа в хотел „ИнтерКонтинентал“, Дипломатическият институт, със съдействието на дирекциите „ООН и сътрудничество за развитие“ и „Външноикономически отношения“ в МВнР, организира семинар на тема „По пътя към многогодишната рамка на Р България за подпомагане на развитието и хуманитарна помощ за периода 2020-22 г.“   \r\n \r\n*** \r\n \r\nОт 10:00 часа в заседателната зала „София\" на Столичния общински съвет, ще се проведе заседание.  \r\n \r\n*** \r\n \r\nОт 10:00 часа, в централата на КТ „Подкрепа“, ще се проведе заседание на двата Национални стачни комитета на КТ „Подкрепа“ и на КНСБ, на което ще се обсъждат бъдещите съвместни действия относно предложението първият ден от временната нетрудоспособност (болнични) да не се плаща от работодателите от 1 януари 2020 г.  и да остава за сметка на работещите. \r\n \r\n*** \r\n \r\nОт 10:00 часа в Националния пресклуб на БТА ще се проведе пресконференция на тема: „Добри практики и модели за мониторинг и оценка на проекти\" и \"анализ и оценка на използваната система за отчетност и докладване напредъка в изпълнението на  актуализираната стратегия за продължаване на реформата в съдебната система 2014-2020 г.\". \r\n \r\n*** \r\n \r\nОт 10.00 часа в зала „София“ на Гранд Хотел „София“, ще се проведе дискусия на тема: „Алтернативен бюджет за по-високи доходи“. \r\n \r\n*** \r\n \r\nОт 10:30 часа в Международен център – УниКредит Булбанк (ул. „Аксаков“ 8), ще се проведе пресконференция, посветена на 25-ия Ежегоден благотворителен базар на Международен женски клуб - София. В пресконференцията участие ще вземат: - Албена Джоунс, президент на Международен женски клуб – София; Ангелина Лякова, координатор на 25-ия благотворителен базар; Ивайло Иванов, управител на Интер Експо Център; Теодора Петкова, председател на Управителния съвет и главен изпълнителен директор на „УниКредит Булбанк“. \r\n \r\n*** \r\n   \r\nОт 10.45 часа на ул. „Никола Габровски 30“ ще се проведе брифинг на Националния щаб в рамките на пълномащабно учение „Защита 2019 г.“, ръководен от министъра на вътрешните работи Младен Маринов. \r\n \r\n*** \r\n   \r\nОт 11.00 часа в сградата на \"Черковна\" 90 ще се проведе брифинг на Специализираната прокуратура и ГДБОП за неутрализирана организирана престъпна група за производство на неистински документи. \r\n \r\n*** \r\n \r\nОт 11.30 часа, в зала „Мусала“ на хотел „Хилтън“, заместник-министърът на регионалното развитие и благоустройството Деница Николова ще съпредседателства  заседание на Съвместния комитет за наблюдение на Програмата за трансгранично сътрудничество Интеррег V-A Гърция – България 2014-2020 г. \r\n \r\n*** \r\n \r\nОт 13:00 часа в централата на ПП АБВ на улица „Врабча“-23, ще се проведе пресконференция на партията.  \r\n \r\n*** \r\n \r\nOт 13:00 часа в Интер Експо Център, ще се проведе осмото издание на Предприемаческа борса. \r\n \r\n*** \r\n \r\nОт 17.00 часа пред Аулата на СУ „Св. Климент Охридски“ на бул. „Цар Освободител“-15, ще се проведе официална церемония за връчване на наградите „За жените в науката“ със специалното участие на вицепрезидента Илияна Йотова. \r\n \r\n*** \r\n \r\nОт 18:30 часа в Книжен център „Гринуич“ на бул. „Витоша“-37, ще се състои на премиерата на книгата „Врата на боговете“ от Гергана Лаптева. \r\n \r\n \r\n*** \r\n \r\nОт 18:00 часа, в къща музей „Петко и Пенчо Славейкови“ Националният литературен музей, в. „Български лекар“ и Съюзът на офицерите и сержантите от запаса и резерва организират в памет на Дядо Петко Р. Славейков отбелязване на Дядовден. \r\n \r\n*** \r\n \r\nОт 19:00 часа в зала 1 на НДК, ще се проведе концерт с участието на най-популярните български певци по повод 65-годишнината на Живко Колев.  \r\n \r\n*** \r\n \r\nОт 19:00 часа в кино „Люмиер Лидл“ Детският хор на БНР ще представи коледния концерт „Бяла коледа“. \r\n \r\n*** \r\n   \r\nОт 9.00 часа в Културен център „Морско казино“ Общинският съвет ще проведе редовното си заседание.  \r\n \r\n*** \r\n \r\nОт 11.00 часа в сградата на „Кариерен център” към дирекция „Районна служба по заетостта“ на ул. „Патриарх Евтимий” № 35 А ще се проведе съвместната пресконференция на дирекциите „Бюро по труда“, „Социално подпомагане“ и „Инспекция по труда“. \r\n \r\n*** \r\n \r\nОт 10.30 часа в зала „Варна“ в сградата на Общината ще се проведе пресконференция на Фондация „Карин дом“ във връзка с обявяването на международен архитектурен конкурс за идеен проект на нова сграда на Карин дом. \r\n \r\n*** \r\n \r\nОт 11.00 часа в Аулата на Икономическия университет ще се състои тържествена промоция за връчване на дипломи на Абсолвенти випуск 2019 г. – образователно-квалификационна степен „бакалавър“ в специалност „Финанси“.   \r\n \r\n*** \r\n \r\nОт 14.00 ч. на територията на Кризисния център за лица в кв. „Зона Б“ ще се проведе засаждане на 20 дръвчета за отбелязване на 20-ата годишнина от разкриването на първия за югоизточна Европа SOS Младежки дом. \r\n \r\n*** \r\n \r\nОт 17.30 ч. в Регионална библиотека „Петко Р. Славейков“ ще се проведе иновационен лагер-състезание на Junior Achievement България по повод Световната седмица на предприемачеството.  \r\n \r\n*** \r\n \r\nОт 14.00 часа, на закритата лекоатлетическа писта на стадион „Георги Бенковски“, кметът на Община Видин д-р Цветан Ценков ще бъде гост на детското състезание под мотото „Спортът е по-добрият начин децата да пораснат“. \r\n \r\n*** \r\n \r\nОт 18:00 часа в Музея на хумора и сатирата пред габровска публика ще бъде представен E.U.E.R.P.I. - солов музикален проект на Мирян Колев. \r\n \r\n*** \r\n   \r\nОт 10.00 ч. в VI СУ \"Св. Св. Кирил и Методий\" Фондация \"ПУЛС\" и Областната администрация ще поставят началото на програмата \"Таралежи\". \r\n \r\n*** \r\n \r\nОт 11.00 часа в Езикова гимназия \"Иван Вазов\", журналистът Георги Стоянов ще представи книгата си \"Останете живи”, насочена срещу войната по пътищата. \r\n \r\n*** \r\n \r\nОт 13:00 в Голямата заседателна зала на Висшето училище по сигурност и икономика,         Ръководството на Висшето училище по сигурност и икономика организира представяне на книгата на проф. Боян Биолчев „Преселението“. \r\n \r\n*** \r\n \r\nОт 10.00 часа в МБАЛ – Севлиево ще бъде открито обновеното детско отделение. Ще присъстват Цвета Караянчева и Бойко Борисов. От 11.00 ч. в „Идеал Стандарт – Видима“ ще се състои официалното  откриване на модернизирания завод за санитарна арматура, което съвпада с честванията по повод 85-годишнината на компанията.", "date": "2019.11.18", "title": "Предстоящи събития в страната за 19 ноември (Агенция „Фокус“)"}
{"url": "http://www.focus-news.net/news/2019/11/18/2720785/bbc-uvelichavaneto-na-skorostta-na-vyatara-v-svetoven-mashtab-podpomaga-zelenata-energiya.html", "text": "Ново проучване установява, че глобалните скорости на вятъра са се увеличили значително след 2010 г. след десетилетия на спад, информира  BBC . \r\nСпоред учените промените в моделите на океанската и атмосферната циркулация стоят зад това увеличение. Откритието е много добра новина за производството на вятърна енергия. Учените вярват, че по-бързите ветрове ще спомогнат произведената енергия да нарасне с около 37%. \r\nОт 80-те години на миналия век учените наблюдаваха значително намаляване на скоростта на ветровете по целия свят. \r\nНаречен \"земно спокойствие\", спадът беше достатъчно голям, и ако беше продължил до края на този век, глобалната скорост на вятъра щеше да намалее с 21%. Авторите на изследването твърдят, че това би намалило наполовина количеството енергия, получено от вятърната индустрия. \r\nПреглеждайки данни от 9 000 наземни метеорологични станции, комбинирани със статистически модели, изследователите показват, че през годините след 2010 г. ветровете са увеличили отново скоростта си  \"значително\" по целия свят. \r\n \r\n  Юлиян Марков", "date": "2019.11.18", "title": "BBC: Увеличаването на скоростта на вятъра в световен мащаб подпомага зелената енергия"}
{"url": "http://www.focus-news.net/news/2019/11/18/2720773/veche-poveche-ot-chas-prodalzhava-protestat-sreshtu-izbora-na-ivan-geshev-za-glaven-prokuror.html", "text": "Вече повече от час продължава протестът срещу избора на Иван Гешев за главен прокурор, предаде репортер на  Агенция „Фокус“ . Протестиращите се събраха пред Съдебната палата. Оттам те тръгнаха в шествие и в момента са пред президентството. Протестиращите продължават да викат: „мафия“, носейки плакати с надписи: „Гешев слуга на мафията“, „Срам“ и други. \r\nБояна МАРКОВА", "date": "2019.11.18", "title": "Вече повече от час продължава протестът срещу избора на Иван Гешев за главен прокурор"}
{"url": "http://www.focus-news.net/news/2019/11/18/2720786/gd-granichna-politsiya-trafikat-e-silno-intenziven-na-izhod-za-tovarni-avtomobili-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin.html", "text": "Трафикът е силно интензивен на изход за товарни автомобили на ГКПП \"Капитан Андреево\" и ГКПП \"Лесово\" на българо-турската и на ГКПП \"Дунав мост - Русе\"  и ГКПП \"Дунав мост - Видин\" на българо-румънската граница. Това съобщиха от  ГД \"Гранична полиция\" . \r\nПреминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.11.18", "title": "ГД \"Гранична полиция\": Трафикът е силно интензивен на изход за товарни автомобили на ГКПП \"Капитан Андреево\", ГКПП \"Лесово\", ГКПП \"Дунав мост - Русе\"  и ГКПП \"Дунав мост - Видин\""}
{"url": "http://www.focus-news.net/news/2019/11/18/2720787/afp-protestirashti-organiziraha-drazko-byagstvo-ot-obsadeniya-universitet-v-honkong.html", "text": "Десетки протестиращи в Хонконг организираха дръзко бягство от двудневна полицейска обсада на университетския кампус, като спуснаха въжета от мост до чакащи ги отдолу мотоциклети, след като Пекин отново предупреди, че може да се намеси, за да прекрати кризата, обхващаща града, предава  AFP . \r\nСблъсъците избухнаха в ранните часове на вторник (местно време – понеделник вечерта българско време) между протестиращите и полицията, които заплашиха да използват смъртоносна сила, за да освободят активистите, блокирани  в Хонконгския политехнически университет. \r\nОбсадата на университета се превърна в битка на волята между полицейските сили в Хонконг и непрекъснато променящото тактиката си протестно движение. \r\nВ понеделник късно вечерта десетки облечени в черно протестиращи от пешеходен  мост се спускаха по въжета на пътя отдолу, където ги очакваха мотоциклети. \r\nПри очевидно координирани усилия десетки хиляди протестиращи се втурнаха към кампуса на университета, за да прекъснат обсадата, като едновременно с това се разразиха сблъсъци с полицията в квартал Коулун. \r\nНяколко десетки души останаха в кампуса, каза един протестиращ пред AFP, въпреки че на редица непълнолетни беше разрешено да напуснат университета след преговори с полицията. \r\n \r\n  Юлиян Марков", "date": "2019.11.18", "title": "AFP: Протестиращи организираха дръзко бягство от обсадения университет в Хонконг"}
{"url": "http://www.focus-news.net/news/2019/11/18/2720788/georgi-harizanov-politicheski-analizator-partiynata-sistema-na-balgariya-se-transformira-v-dvupolyusna-sblasakat-e-mezhdu-gerb-i-bsp.html", "text": "Партиите няма да направят негативните анализи от местните избори публични. Това каза  за предаването  „Това е България“  на  Радио „Фокус“  политическият анализатор Георги Харизанов. Той обясни, че политическите партии се стремят да показват положителните резултати. “Всички имат положителни резултати - несъмнено. Всички имат и проблеми, но аз не мисля, че е нормално партиите открито да говорят за своите проблеми, защото това, от една страна действа демотивиращо на техните избиратели, на техния партиен апарат, който започва да се чувства обвинен, когато ръководствата на партиите посочват проблеми. И от друга страна, естествено, се използва и преекспонира от политическите противници. Това, което се надявам, е партиите да са си направили реалистичен анализ на резултатите вътре без на всяка цена да очаквам и да настоявам той да бъде публично изнесен“, добави анализаторът. \r\nГеорги Харизанов каза още, че партийната ни система се трансформира в двуполюсна, защото през последните години основният сблъсък на избори е между ГЕРБ и БСП. Според него последните избори са затвърдили тезата, че само една от тази две партии ще управляват. \r\n \r\nЦоня СЪБЧЕВА", "date": "2019.11.18", "title": "Георги Харизанов, политически анализатор: Партийната система на България се трансформира в двуполюсна, сблъсъкът е между ГЕРБ и БСП"}
{"url": "http://www.focus-news.net/news/2019/11/18/2720782/sport-daniele-de-rosi-shte-podnovi-dogovora-si-s-boka-huniors.html", "text": "Футбол: Бившият италиански национал Даниеле Де Роси ще поднови договора си с аржентинския отбор Бока Хуниорс до 2021 година.  36-годишният халф премина в легендарния аржентински тим миналото лято, но заради контузия игра само пет мача във всички турнири. Преди да подпише с Бока, Де Роси прекара цялата си професионална кариера в Рома.", "date": "2019.11.18", "title": "Спорт: Даниеле де Роси ще поднови договора си с Бока Хуниорс"}
{"url": "http://www.focus-news.net/news/2019/11/18/2720789/prof-aleksandar-marinov-politolog-zadalbochavaneto-na-nereshenite-problemi-mozhe-da-predizvika-predsrochni-izbori.html", "text": "Задълбочаването на нерешените проблеми може да предизвика предсрочни избори. Това каза  за предаването  „Това е България“  на  Радио „Фокус“  политологът проф. Александър Маринов. Той обясни, че сегашното управление отлага решенията на проблеми, като по този начин те се задълбочават. Според него политическият елит не е готов промяна. „Аз не виждам политическа сила, която да е готова, да може и да иска да направи наистина сериозна качествена промяна. Никой. Нито в опозиция, нито в управляващи. В управляващи е ясно – какво да промени ГЕРБ, какво да промени Бойко Борисов? Той самият го казва още преди изборите – никаква промяна няма да има. Ние ще си победим, в случая в София, и пак ще си продължаваме по същия начин. Но и БСП, за съжаление, аз не виждам там готовност, концептуална, политическа, ако щете и персонална за сериозна промяна. Те няма да правят точно това, което правят в ГЕРБ, но няма да правят и нещо качествено по-различно“, добави политологът.  \r\nАлександър Маринов каза още, че ако обществото не е готово за промяна в управлението, „козметично“ прикритите проблеми сега ще имат тежки и необратими последици в бъдеще.  \r\n \r\nЦоня СЪБЧЕВА", "date": "2019.11.18", "title": "Проф. Александър Маринов, политолог: Задълбочаването на нерешените проблеми може да предизвика предсрочни избори"}
{"url": "http://www.focus-news.net/news/2019/11/18/2720779/tass-turtsiya-zaplashi-da-vazobnovi-voennata-operatsiya-v-siriya.html", "text": "Турция отново заплаши, че ще възобнови трансграничната операция \"Извор на мира\" в Сирия, ако кюрдските части на Отрядите за народна самоотбрана (ОНС) не изтеглят бойците си от турско-сирийската граница. Това заяви в понеделник турският външен министър Мевлют Чавушоглу пред турския вестник Yeni Safak, цитиран от  ТАСС . \r\n\"САЩ и Русия не са предприели необходимите стъпки в рамките на постигнатите споразумения с Анкара. Ако териториите не бъдат изчистени от кюрдските сили, тогава ние ще започнем операцията отново\", цитира думите му вестникът. \r\nСпоред турския външен министър Анкара „със сигурност трябва да се освободи от заплахата от тероризъм“. \r\n \r\n  Юлиян Марков", "date": "2019.11.18", "title": "ТАСС: Турция заплаши да възобнови военната операция в Сирия"}
{"url": "http://www.focus-news.net/news/2019/11/18/2720792/veliko-tarnovo-shte-posreshtne-koleda-s-bogat-kulturen-kalendar-i-iznenadi-za-detsata.html", "text": "С богат културен календар, в който всеки може да намери своя жанр и събитие, Велико Търново ще посрещне коледните и новогодишните празници. Програмата започва в средата на тази седмица с детския празник „Коледна въртележка“. Тогава официално ще бъде включена празничната украса на града. Това съобщиха от  Община Велико Търново . Актьорите от Театър „Весел“ ще забавляват малки и големи с куклено шоу, а редом с коледните светлини небето ще бъде обагрено от атрактивни фойерверки.  \r\nНад 20 са музикалните събития в календара. Своите традиционни концерти в дните до Рождество Христово ще изнесат детски и ученически формации и състави, Хор „Кантилена“, туристическо дружество „Трапезица“, „Джуниър бенд“ към СУ „Емилиян Станев“, формациите към Читалище „Надежда“, Биг Бенд Велико Търново, оркестърът на Музикално-драматичния театър „Константин Кисимов“ заедно с вокална група „Пеещи камбанки“, ДЮФА „Българче“ и др.  \r\nСред музикалните събития е също уникалният концерт „На 8 рояла“, в който 16 пианисти ще зарадват публиката с шедьоврите на класиците. Датата е 20 ноември, началото е в 19.00 ч., а мястото е ДКС „Васил Левски“. Също там, но на 29 ноември в 19.00 ч. е благотворителният концерт спектакъл на трупата на Нешка Робева. Ден по-рано в Изложбени зали „Рафаел Михайлов“ ще звучат творби на Йозеф Хайдн и Феликс Менделсон Бартолди. Класическите произведения ще бъдат изпълнени от трио в състав Анна Фурнаджиева (цигулка), Франческо Мариоци (виолончело) и Тодор Петров – пиано. \r\nВ края на този месец във Велико Търново ще гостува и Руският държавен балет на лед с популярните постановки „Лебедово езеро“ и „Лешникотрошачката“.  \r\nНа 29 ноември официално ще бъде открит и Коледният базар в парк „Марно поле“, който ще работи без прекъсване всеки ден до 31 декември включително. Три ще са изданията на работилничките за деца – на 14 и 21 декември, когато малчуганите и техните родители ще творят играчки за коледната елха, както и на 28 декември – за изработка на сурвакници.  \r\nНад 10 изложби ще зарадват почитателите на художественото изкуство. На 21 ноември в Изложбени зали „Рафаел Михайлов“ започва IV Национално биенале на рисунката, а от 26 до 30 ноември там ще бъде представена атрактивната експозиция „Историческо величие“, включваща картини, съкровища, предмети и литература. Съпътстващи събития са няколко образователни програми и анимация за деца, както и екскурзоводски беседи.  \r\nНа 4 декември в Регионалния исторически музей официално ще бъде дарен бюстът на генерал Сава Муткуров, изработен по инициатива на едноименния комитет. Поводът е рождението на бележития българин, а изложба ще напомни за живота и делото му.  \r\nПредставени ще бъдат новите книги на авторите Христо Добротинов, Йорданка Ненчева, Милка Денева. \r\nТри ще са безплатните прожекции на аудиовизуалния спектакъл „Царевград Търнов“ – звук и светлина“ – на 8, 25 и 30 декември, от 19.00 ч.  \r\nВ новогодишната нощ жителите и гостите на Велико Търново ще бъдат забавлявани от Графа, а по време на изпълненията му ще има атрактивно лазерно шоу. В програмата участват също Ансамбъл „Искра“ и дует „Инилия“.", "date": "2019.11.18", "title": "Велико Търново ще посрещне Коледа с богат културен календар и изненади за децата"}
{"url": "http://www.focus-news.net/news/2019/11/18/2720790/s-vazglasi-ne-na-mafiyata-i-pobedata-e-nasha-priklyuchi-protestat-sreshtu-izbora-na-ivan-geshev-za-glaven-prokuror.html", "text": "С възгласи „Не на мафията“ и „Победата е наша“ приключи протестът срещу избора на Иван Гешев за главен прокурор, предаде репортер на  Агенция „Фокус“ . Събралите се да изразят недоволството си коленичиха пред президентството в молитва за промяна. След близо три часа, протестиращите приключиха своята инициатива пред президентството.  \r\nБояна МАРКОВА", "date": "2019.11.18", "title": "С възгласи „Не на мафията“ и „Победата е наша“ приключи протестът срещу избора на Иван Гешев за главен прокурор"}
{"url": "http://www.focus-news.net/news/2019/11/18/2720793/sport-markus-gizdol-stana-starshi-trenyor-na-fk-kyoln.html", "text": "Футбол: Застрашеният от изпадане отбор на Кьолн назначи Маркус Гиздол за старши треньор, Той замени на поста Ахим Байерлорцер. Заедно с него пристигна и Хорст Хелд, който ще бъде спортен директор. Договорите на двамата с клуба са до юни 2021 година.   \r\nМаркус Гиздол ще направи своя дебют начело на \"козлите\" срещу втория в Бундеслигата Лайпциг в събота.  \r\nКьолн са на предпоследно място в Бундеслигата със 7 точки. Самият Байерлорцер  бе назначен за старши треньор на друг закъсал елитен отбор - Майнц 05.", "date": "2019.11.18", "title": "Спорт: Маркус Гиздол стана старши треньор на ФК Кьолн"}
{"url": "http://www.focus-news.net/news/2019/11/18/2720797/tass-amerikanskiyat-kongres-shte-razsledva-dali-donald-tramp-ne-e-izlagal-v-pokazaniyata-si-pred-robart-myuler.html", "text": "Камарата на представителите на Конгреса на САЩ разследва дали президентът Доналд Тръмп е дал неверни показания пред специалния прокурор Робърт Мюлер, предава  TACC . \r\nТова ново разследване на долната камара на Конгреса, контролиранa от Демократическата партия на САЩ, срещу Тръмп стана известно в понеделник. Данните, показващи, че демократите провеждат този процес, бяха обявени в Апелативния съд на Федералния окръг Колумбия от главния юрисконсулт на Камарата на представителите Дъглас Летър. \r\n\"Лъгал ли е президентът? Беше ли нечестен в отговорите си на разследването на Мюлер?\" - попита Летър, говорейки на заседанието на съда. Забележките му са цитирани от американските медии, присъстващи на тези съдебни заседания, включително CNN. \r\nЗаседанието се проведе по повод опитите на демократите в Камарата на представителите да получат класифицираните като „секретни“ материали от разследването на Мюлер. Те бяха поискани от Камарата на представителите през юли. Сега обаче всъщност става ясно, че демократите се опитват да ги използват като част от процедурата за импийчмънт срещу Тръмп, започнала на 24 септември. \r\n \r\n  Юлиян Марков", "date": "2019.11.18", "title": "ТАСС: Американският Конгрес ще разследва дали Доналд Тръмп не е излъгал в показанията си пред Робърт Мюлер"}
{"url": "http://www.focus-news.net/news/2019/11/18/2720795/plamen-mademov-e-noviyat-zamestnik-kmet-s-resor-obrazovanie-kultura-i-sotsialni-deynosti-na-gorna-oryahovitsa.html", "text": "Пламен Мадемов е новият заместник-кмет по хуманитарните дейности на Горна Оряховица, като зае длъжността в началото на миналата седмица. Това съобщиха за  Радио „Фокус“ - Велико Търново  от пресцентъра на Общината. Той е завършил ЕГ „Проф. д-р Асен Златаров“ във Велико Търново с испански и английски език. Дипломира се като бакалавър в специалност „Български език и история“ на Великотърновския университет „Св. св. Кирил и Методий“, след което става магистър по „Българска история“ в същия университет. През учебната 2003/2004 г. е преподавател по испански език в СУ „Вичо Грънчаров“ Горна Оряховица. От 2004 до 2008 г. работи в Община Горна Оряховица като ръководител на туристически информационен център. От 2008 г. е назначен в Исторически музей – Горна Оряховица, където започва като уредник, а от 2013 г. става директор на институцията. \r\nПод ръководството на Пламен Мадемов в горноряховския музей започват много нови инициативи, които запазват своята устойчивост през годините. През 2014 г. стартира лятната образователна програма „Семейни съботи в музея“. От 2015 г., след близо 25-годишно прекъсване, са възобновени археологическите проучвания на крепост Ряховец, а обектът придобива статут на недвижима културна ценност от национално значение. Година по-късно Историческият музей, Община Горна Оряховица и две от средните училища на града в партньорство с археологическия екип поставят началото на първата в България Археологическа школа за ученици. В нея младежи от различни възрасти получават уникалната възможност да се запознаят на място с работата на археолозите и да вземат участие в проучването на част от миналото на своя град. В традиционно се превърна и участието на горнооряховския музей в инициативата „Европейската нощ на музеите“, която се провежда с редица съпътстващи атракции. \r\nПрез същия период под ръководството на Пламен Мадемов бяха открити две нови експозиции в Исторически музей – Горна Оряховица – „Горнооряховски суджук“, посветена на един от вековните кулинарни символи на града, и обновената „Археология“, включваща много нови експонати от фонда и теренните проучвания. \r\nВ личния си живот новият заместник-кмет е женен с едно дете. Свободното си време обича да посвещава на пътешествията и футбола. От малък е запален привърженик на ОФК „Локомотив“ Горна Оряховица и е щастлив, че синът му активно тренира и се състезава в детско-юношеската школа на клуба. \r\nЛуиза ТРАНЧЕВА", "date": "2019.11.18", "title": "Пламен Мадемов е новият заместник-кмет с ресор „Образование, култура и социални дейности“ на Горна Оряховица"}
{"url": "http://www.focus-news.net/news/2019/11/18/2720784/denitsa-zlateva-bsp-nie-govorim-kakvo-sme-postignali-i-kakvo-da-podobrim-a-drugi-ni-vrashtat-v-minaloto.html", "text": "Оценката, която си поставихме вчера на заседанието на Народното събрание е, че представянето ни на местните избори е добро, но не достатъчно. Борихме се в условията на пълно надмощие на изпълнителната власт, на корпоративния и купения вот. Въпреки това се завърнахме в областните центрове и средните общини. Това заяви пред БНТ зам.-председателят на БСП Деница Златева, съобщиха от пресцентъра на  партията . \r\nТя отбеляза, че в много общини много малко не е  достигнало на кандидатите на левицата  да спечелят местния вот. \"В областни градове като Силистра и Шумен разликата между първия и втория е минимална. В София също направихме пробив- спечелихме 2  района и удвоихме броя на общинските си съветници. В тази кампания имахме нови, млади лица и дължим заслуженото на всички кандидати. Всички наши кметове ще покажат една нова визия на управление на общините\", обясни Златева. \r\nТя изрази съжаление, че в малките общини  е победил купеният вот. \"Не само ромското население, а и много българи продадоха гласа си. На тези избори се видя ясно разликата, между това- да гласуваш свободно и да  си под натиск,  че можеш да си загубиш работата\", подчерта зам.-председателят на БСП. \r\nДеница Златева обърна внимание на факта, че на много места ГЕРБ и ДПС са се обединили : \"ДПС са важен фактор в редица общини и могат да обърнат вота. Освен това на много места управляващите се къпят в любовта на определен етнос и това предреши изборите в доста населени места,  включително и в София\". Златева подчерта, че БСП ще използва предстоящата отчетно-изборна кампания, за да направи своите изводи къде е можело да се представи по-добре на  отминалите избори. \r\n\"Ако ние говорехме за това- какво сме  постигнали и какво да направим в бъдеще, други ни връщаха в миналото\", каза зам.- председателят на БСП. Деница Златева коментира критиките на т.нар. вътрешна опозиция :  \"Винаги съм била привърженик на принципа- партийните дискусии и сблъсъците на мнения да ги правим първо на партийните форуми. Вместо 50 души, подписали доклада, се оказа, че са 21. Те говореха за оставки, но вчера на пленума думата \"оставка\" не се спомена. Влизаме в пълен цикъл отчет и избори. На тях всеки член на партията ще може да даде оценка на ръководството. За съжаление много от авторите на доклада се притесняват от такъв подход\". Златева коментира, че част от авторите на алтернативния доклад не са участвали в нито едно предизборно мероприятие. \"Всички членове на предизборния щаб  и кандидатите на БСП един месец бяхме на терен непрекъснато, всеки ден, във всички кътчета на страната. Не сме делили общините на такива, които харесват ръководството на партията  или не го харесват. Всеки, който имаше желание, можеше да се включи в предизборната кампания. Въпрос на отговорност е да участваш активно в една кампания, а не да очакваш да бъдеш разпределен\", допълни тя. \r\n \"От БСП искаме връщане на машинното гласуване. Нужна е и актуализация на избирателните списъци. На тези избори имаше 650 000 недействителни бюлетини. Когато се гласува машинно, ако направите грешка, системата ви връща и трябва да коригирате своят избор.  ГЕРБ се страхуват от машинното гласуване. Надявам се честността на вота да се върне\", завърши Деница Златева.", "date": "2019.11.18", "title": "Деница Златева, БСП: Ние говорим какво сме  постигнали и какво да подобрим, а други ни връщат в миналото"}
{"url": "http://www.focus-news.net/news/2019/11/18/2720791/korrespondent-ukrayna-ukrainskiyat-flot-potvardi-zavrashtaneto-na-trite-voenni-koraba.html", "text": "Украинските катери „Никопол“ и  „Бердянск“ и влекачът „Яна Капу“ се отправят към дома, съобщи на страницата си в социалната мрежа  „Фейсбук“ пресслужбата на Военноморския флот (ВМФ) на Въоръжените сили на Украйна (ВСУ), цитирани от украинското издание  ”Корреспондент“ \r\nПо-рано заместник-министърът на външните работи на Украйна Елена Зеркал заяви, че и трите кораба са отправят към Одеса след завръщането. \r\nТя отбеляза също, че следващия четвъртък в Хага ще се проведат първите изслушвания на арбитражния съд по обвинения за нарушаване от страна на Русия на имунитета на три украински военни кораба и членовете на техните екипажи. \r\nРуските граничари нападнаха и задържаха три украински кораба - бронираните катери „Никопол“ и „Бердянск“, както и влекача „Яна Капу“ на 25 ноември 2018 г. Екипажите на корабите бяха задържани и обвинени в незаконно преминаване на границата, припомня изданието. \r\nНа 25 май 2019 г. Международният трибунал на ООН по морско право постанови, че няма никакво углавно нарушение и Русия трябва да освободи моряците и да върне корабите в Украйна. Русия не се съобрази с това решение. \r\nКорабите „Никопол“, „Бердянск“ и „Яна Капу“, върнати днес от Русия, ще бъдат подложени на щателна проверка и изследване. Това съобщи пресслужбата на външното министерство във „Фейсбук“. \r\n\"След щателна проверка и преглед ще стане ясно в какво състояние са върнати украинските кораби, дали е иззета техника и документация\", се казва в доклада. \r\nВъншно министерство припомни също, че на 1 април 2019 г. Украйна информира Руската федерация за спор за нарушаването на имунитета на военни кораби и членове на екипажа. \r\n\"Въпреки връщането на моряците и корабите, спорът продължава, сформиран е арбитражен съд. Първите процедурни изслушвания ще се проведат в Хага на 21-22 ноември, на които ще бъдат определени допълнителни процедурни въпроси за разглеждането на случая\", се казва в съобщението. \r\nКремъл подчерта че връщането не се извършва в съответствие с решението на международния трибунал от Стокхолм, а е израз на добра воля. \r\n \r\n  Юлиян Марков", "date": "2019.11.18", "title": "„Корреспондент“ (Украйна): Украинският флот потвърди завръщането на трите военни кораба"}
{"url": "http://www.focus-news.net/news/2019/11/18/2720799/deset-postoyanni-komisii-shte-rabotyat-prez-mandata-v-obshtinski-savet-gorna-oryahovitsa.html", "text": "Десет постоянни комисии ще работят през мандат 2019-2023 г. в Общинския съвет в Горна Оряховица, решиха на извънредна сесия местните общински съветници. Заседанието, което ръководи новоизбрания председател Димитър Николов, започна с полагане на клетва от общинския съветник Огнян Стоянов, съобщиха за  Радио „Фокус“ - Велико Търново  от пресцентъра на Община Горна Оряховица. \r\nПостоянните комисии в Общинския съвет ще бъдат седемчленни. Комисията по бюджет, финанси и евроинтеграция ще бъде председателствана, както и в предишния мандат от Савадор Ганчев. В състава й влизат общинските съветници адв. Деница Цветанова, Георги Бижев, Огнян Стоянов, Пламен Стоянов, Кирил Кирилов и Иван Момъков. Кирил Кирилов оглави комисията по общинска собственост, в която ще работи заедно със Савадор Ганчев, адв. Деница Цветанова, Даниел Костадинов, инж. Георги Рачев, адв. Людмила Илиева и Виктор Азманов. Комисията по териториално развитие, строителство и благоустройство и през този мандат ще се ръководи от Петър Гайдаров. В тази комисия влизат общинските съветници Добрин Дериджиян, Светла Ганева, инж. Антон Паричев, Стефчо Алипиев, Николай Караиванов и инж. Христо Беремски. Виктор Азманов ще бъде председател на комисията по икономика и приватизация, в която ще работи заедно със своите колеги Ангел Колев, Георги Бижев, Добрин Дериджиян, Огнян Стоянов Пламен Стоянов и Йордан Керчев. Иван Момъков отново ще ръководи комисията по образование, култура и религия. В състава на комисията влизат съветниците Йорданка Кушева, инж. Милена Димитрова, инж. Павлинка Николова, инж. Елена Григорова, д-р Ренета Гонгалова и инж. Йордан Михтиев. Георги Бижев оглави комисията по спорт и младежки дейности и ще работи заедно със съветниците Григор Минков, Добрин Дериджиян, д-р Ренета Гонгалова, Иван Атанасчев, Веско Ирибаджаков и инж. Йордан Михтиев. Комисията по социални дейности и здравеопазване през този мандат ще се ръководи от д-р Борислав Генчев. В състава на здравната комисия влизат още Йорданка Кушева, инж. Милена Димитрова, Стефчо Алипиев, д-р Ренета Гонгалова, инж. Павлинка Николова и Иван Атанасчев. Председател на комисията по екология, селско и горско стопанство ще бъде инж. Елена Григорова, която ще работи заедно с колегите си Светлана Ганева, Даниел Костадинов, инж. Светла Зарева, Йордан Керчев, Николай Караиванов и Веско Ирибаджаков. Комисията по местно самоуправление, нормативна уредба и транспорт отново ще се ръководи от инж. Георги Рачев. В състава на комисията влизат Ангел Колев, Григор Минков, инж. Антон Паричев, адв. Людмила Илиева, Петър Гайдаров и инж. Христо Беремски. Комисията за конфликт на интереси оглави инж. Йордан Михтиев, а в състава й влизат и общинските съветници адв. Деница Цветанова, Григор Минков,у инж. Светла Зарева, Кирил Кирилов, Виктор Азманов и адв. Людмила Илиева. \r\nОбщинските съветници избраха съставите и на две временни комисии, които също ще бъдат седемчленни. Първата ще изготви Правилника за работа на Общинския съвет и ще се ръководи от Даниел Костадинов. В състава на комисията, която ще работи по Правилника влизат още Григор минков, савадор Ганчев, инж. Георги Рачев, Виктор Азманов, адв. Людмила Илиева и Кирил Кирилов. Втората комисия е за структурата на Общината и е с председател Йорданка Кушева. В тази комисия влизат още инж. Милена Димитрова, Добрин Дериджиян, Огнян Стоянов, Стефчо Алипиев, Иван Момъков и инж. Христо Беремски. \r\nРени АТАНАСОВА", "date": "2019.11.18", "title": "Десет постоянни комисии ще работят през мандата в Общински съвет - Горна Оряховица"}
{"url": "http://www.focus-news.net/news/2019/11/18/2720800/knigata-vrata-na-bogovete-shte-bade-predstavena-v-sofiya.html", "text": "Книгата „Врата на боговете“ от Гергана Лаптева ще бъде представена в София. Това съобщиха от  Българския антарктически институт . Премиерата ще се състои на 19 ноември 2019 г., от 18.30 часа в Книжен център „Гринуич“ на бул. „Витоша“ 37. \r\nКнигата е вълнуващ и необикновен разказ, отвеждащ ни към едни от най-красивите места в Южна Америка, от водопадите Игуасу и Рио де Жанейро в Бразилия, през древната столица на инките Куско, загадъчният Мачу Пикчу и плаващите острови Урос в Перу, преминавайки през Ла Пас, Тиуанако и достигайки до мистичното езеро Титикака в Боливия, считано за родно място на Слънцето и дало началото на една империя.  \r\nКнигата е посветена на Южна Америка – континентът, който покорява въображението с древните си култури, митове и легенди, димящи вулкани, пустини и тихите или бурни води на два океана, миещи бреговете му. Грешка в изчисленията на Колумб води до откриването, не на богатите на подправки, но вече познати Индии, а на един съвършено нов континент, недокоснат от цивилизацията на стара Европа. \r\nСблъсъкът между два коренно различни свята довежда до изтребването и загиването от болести на цели племена и народи, но и дава на местните жители католическата вяра, език, писменост и ценностите на европейската цивилизация. Кое е по-правилно, дали развитието на местните племена по собствен път или покръстването им и налагането на средновековните ценности на западноевропейското общество, никога няма да узнаем.  \r\nДнес  пъстротата от смесването на раси, култури и уникалния напредък на народи, развиващи се свободно  от чуждо господство едва от около 200 години и красотата на все още девствената природа те кара да се влюбиш в този континент. \r\nРазбираемо е вълнението и ентусиазма, с който Гергана описва впечатленията си от досега си с Южна Америка. Страница след страница читателят е погълнат от митовете, легендите и културните шедьоври на местните индиански племена от доколумбовия период, от историята на завладяването на континента и спиращите дъха красоти на водопадите Игуасу, пустинята Атакама, езерото Титикака и потайностите на едни от най-красивите градове в света Рио де Жанейро, Куско и Сантяго де Чили. \r\nУдивително прецизно подбраните и красиви илюстрации, съчетани с авторски снимки  допринасят текстът да те погълне изцяло.  \r\nГергана Лаптева завършва Училището по изящни изкуства „Илия Петров“ със специалност „Живопис“. Висшето си образование получава в Софийския университет „Св. Климент Охридски“, специалност „Палеонтология”. Работи в Българския антарктически институт и Националния център за полярни изследвания – Национален оператор на дейността на Република България в Антарктида, като завеждащ отдел „Култура“. Участник е в седем експедиции до Ледения континент в редица еко-арт проекти, основател и координатор на програмата ЕКОАНТАР. Автор е на книгите „Непознатата южна земя – Terra Australis Incognita“ и „Посока юг – пътуване към Антарктида”.", "date": "2019.11.18", "title": "Книгата „Врата на боговете“ ще бъде представена в София"}
{"url": "http://www.focus-news.net/news/2019/11/18/2720803/afp-sasht-veche-ne-narichat-izraelskite-selishta-v-palestinskite-teritorii-nezakonni.html", "text": "САЩ вече не твърдят, че израелските селища в палестинските територии са незаконни, обяви държавният секретар Майк Помпео, в последната про-израелска промяна на официалната позиция на Вашингтон, предава  AFP . \r\nИзявлението поставя САЩ в противоречие с почти всички страни и резолюциите на Съвета за сигурност на ООН и идва точно на фона на опитите на центриста Бени Ганц за съставяне на правителство, което да замени премиера Бенямин Нетаняху, близък съюзник на президента Доналд Тръмп. \r\n\"След внимателно проучване на всички страни на правния дебат\", каза Помпео пред репортери, САЩ стигнаха до извода, че \"създаването на израелски цивилни селища на Западния бряг само по себе си не противоречи на международното право\". \r\n\"Наричането на създаване на цивилни селища в противоречие с международното право не работи. Това не води до напредък в каузата за мир\", каза Помпео. \r\nДосега политиката на САЩ се основаваше, поне на теория, на правно становище, издадено от Държавния департамент през 1978 г., което казва, че създаването на селища в палестинските територии, превзети десетилетие по-рано от Израел, противоречи на международното право. \r\nЧетвъртата Женевска конвенция  изрично забранява заселването на цивилни на окупирани територии. \r\nДокато Съединените щати като цяло винаги налагат вето на мерките на Съвета за сигурност, критични към Израел, предишният президент Барак Обама, възмутен от Нетаняху, в последните си седмици на власт позволи приемането на Резолюция 2334, която нарече селищата на Израел на Западния бряг „грубо нарушение“ на международното право. \r\n \r\n  Юлиян Марков", "date": "2019.11.18", "title": "AFP: САЩ вече не наричат израелските селища в палестинските територии „незаконни“"}
{"url": "http://www.focus-news.net/news/2019/11/18/2720798/futbolen-klub-septemvri-simitli-pobedi-lidera-na-yugozapadna-v-grupa-minyor-pernik.html", "text": "Футболен клуб „Септември“ – Симитли победи лидера на Югозападна В група – „Миньор“ -  Перник. Това съобщиха от  Община Симитли . Отборът на Симитли победи, като успя да отбележи 3 гола в противниковата врата, а своята опази и не допусна нито едно попадение в нея. С тази победа футболистите се доближиха на 1 точка от първото място, на което е отборът на Перник. За Симитли два гола отбеляза Хазуров, като единият е от дузпа. Не пропусна да се разпише с точно попадение и Марио Топузов. Така мачът приключи с извоювана победа за гостите от Симитли и резултат 0:3. \r\nВ първенството Септември остава единствения непобеден отбор, а след този мач може да се каже, че треньорът на „Септември“ - Спас Стоименов, надигра тактически своя учител - треньора на „Миньор“ - Перник - Юри Васев.", "date": "2019.11.18", "title": "Футболен клуб „Септември“ – Симитли победи лидера на Югозападна В група – „Миньор“ -  Перник"}
{"url": "http://www.focus-news.net/news/2019/11/18/2720804/the-independent-bivshiyat-premier-gordan-braun-se-opasyava-che-predstoyashtite-izbori-mogat-da-razkasat-stranata.html", "text": "Разделящата нацията кампания  може допълнително да дестабилизира политическото положение на Великобритания и да раздели още повече враждуващите политически лагери, предупреди бившият премиер лейбърист Гордън Браун, цитиран от британското издание  The Independent  . \r\nВ свое изказване бившият премиер обвини консерваторите в „подклаждане на английския национализъм“ и заяви, че въпросът за ЕС е „отрова“ в обществения живот на Великобритания. \r\nБраун предупреди, че \"горчивите разделения на страната\" сега са \"не само заради Брекзит\", говорейки за разделението между Севера и Юга, спорове между богатите и бедните и между \"четирите нации, които доскоро формираха сплотено Обединено кралство\" - все потенциални разделителни линии. \r\n\"Това ще отнеме много повече от едни избори - може би поколение - за да се сложи край на разширяващите се разломи в страната ни и да се източи отровата, която все повече заразява националния ни живот\", каза той. \r\n\"Огромно мнозинство от хората във Великобритания - 77 на сто - сега смятат, че Брекзит подхранва предразсъдъците и прави страната ни по-разделена от всякога.\" \r\n„С Шотландската народна партия, която заплашва с „твърда политика“  за отделяне на Шотландия и консерваторите, които подклаждат английския национализъм с тяхното твърдение, че Шотландия ще управлява Англия, ако има лейбъристко правителство, националистите от двете страни са по-заинтересовани да експлоатират разделения, а не да ги прекратят. \r\nКонсерваторите отхвърлиха възможността за втори референдум за независимост на Шотландия, който Шотландската народна партия би поискала като цена за поставянето на Джеръми Корбин в Даунинг Стрийт. \r\nГордън Браун добави: „На 12 декември можем да разрешим някои от неотложните предизвикателства пред страната - Брекзит, строгите икономии и Националната здравна система, и за това се нуждаем от правителството на лейбъристите, но цялото Обединено кралство ще трябва да работи много по-усилено, за да лекува раните от последните години. \r\n„Възстановяването на националното единство изисква, като отправна точка ,справяне с основните разделящи идеологии - национализма и расизма и не на последно място и с нови закони за премахване на антисемитизма и исламофобията. \r\n„Също така ще се изисква от политиците да достигнат и да влязат в диалог с обществеността, за да активизират нашия публичен дебат и да обновят провалящите институции. \r\n„И ще са необходими мерки за прекратяване на икономическата несигурност, която е почва за популистки национализъм, “завърши бившият премиер Гордън Браун. \r\n \r\n  Юлиян Марков", "date": "2019.11.18", "title": "The Independent: Бившият премиер Гордън Браун се опасява, че предстоящите избори „могат да разкъсат страната“"}
{"url": "http://www.focus-news.net/news/2019/11/18/2720794/sedem-proverki-sa-izvarsheni-ot-sluzhiteli-na-otdel-organizatsiya-i-kontrol-na-meditsinskite-deynosti-kam-rzi-vav-varna-prez-minalata-sedmitsa.html", "text": "Седем проверки са извършени от служители на отдел „Организация и контрол на медицинските дейности” към Регионалната здравна инспекция (РЗИ) във Варна през миналата седмица. Това съобщиха за  Радио „Фокус“ – Варна   от Регионалната здравна инспекция.  Две проверки са осъществени в лечебни заведения за извънболнична помощ, четири - в аптеки, и една - в дрогерия. Издадени са три указания и две предписания на аптеки. Комисията за администриране на процеса по регистрация и настъпили промени в обстоятелствата по извършени регистрации на лечебните заведения за извънболнична помощ и хосписите е издала едно удостоверение от Закона за лечебните заведения, две заповеди за заличаване на лечебно заведение и дрогерия и 3 становища за недостатъчност. \r\nПрез изминалата седмица на територията на област Варна от инспектори на отдел „Противоепидемичен контрол” към РЗИ са извършени 154 проверки.  \r\nДесислава ВАСИЛЕВА", "date": "2019.11.18", "title": "Седем проверки са извършени от служители на отдел „Организация и контрол на медицинските дейности” към РЗИ във Варна през миналата седмица"}
{"url": "http://www.focus-news.net/news/2019/11/18/2720796/moskovskiy-komsomolets-izvestni-sa-iskaniyata-na-putin-predi-sreshtata-sas-zelenski.html", "text": "Известни са исканията на Путин преди срещата със Зеленски, пише руският вестник  “Московский Комсомолец“ \r\nВладимир Путин ще се срещне с Владимир Зеленски на 9 декември  - Кремъл потвърди датата на срещата на върха на \"Нормандската четворка\" и участието на руския президент в нея. Дмитрий Песков обаче призова да не се повишават очакванията, за да няма разочарования  по-късно. Позициите на Москва и Киев относно уреждането на конфликта в Донбас все още са далеч от сближаване и за постигането на компромис една от страните ще трябва да направи сериозни отстъпки. \r\nЗа възобновяването на „нормандския формат“, чийто участници не са се срещали от 2016 г., започна да говори още преди президентските избори в Украйна. А след избирането на Владимир Зеленски подобна среща стана осезаема необходимост: новият лидер добре осъзнаваше, че без Владимир Путин избирателните обещания за Донбас биха били невъзможни за изпълнение. Москва обаче веднага даде да се разбере, че само заради срещата няма да има среща. Киев, първо, трябва да осигури изтеглянето на войски в поне три населени места (Станица Луганская, Золотое и Петровское) от общо 30. И второ, да се признае „формулата на Щайнмайер“, която урежда прилагането на закона за специалния статут на Донбас. (В деня на местните избори той трябва да влезе в сила временно и след като ОССЕ ги признае изборите за честни и свободни, за постоянно.) Отне няколко месеца, за да се изпълнят тези условия. От руска страна част от сделката беше освобождаването на украински моряци, режисьора Сенцов и други известни затворници (след това Зеленски имаше стимул да изпълни други изисквания) и връщането на задържаните в Керченския проток кораби на 18 ноември, се превърна, така да се каже, в окончателен акорд. \r\nПървите информации относно съгласуването на датата на срещата на „Нормандската четворка“ на 9 декември бяха направени от Елисейския дворец, което, знаейки страстта на Еманюел Макрон към публични изяви, изобщо не бе изненадващо. Киев и Берлин веднага потвърдиха тази информация. Москва, съдейки по оскъдните коментари от кулоарите на срещата на върха на БРИКС в Бразилия, където по това време беше руският президент, би искала да продължи да разтяга проблема, настоявайки за необходимостта от по-щателна подготовка. Когато обаче трима са за, а един против, това вече не е конструктивна позиция, и една кавга с Меркел и Макрон,  очевидно не би била в интерес на Кремъл. Следователно, Владимир Путин, най-вероятно, ще трябва да замине за Париж на 9 декември, без да е получил предварително одобрение на решенията, които могат да бъдат взети от „Нормандската четворка“. Помощникът му Юрий Ушаков заяви, че такава координация е необходима, тъй като целта на срещата е \"да се определят допълнителни стъпки за прилагане на споразуменията от Минск, а не да се фиксира желанието на Киев да преразгледа съществуващите споразумения.\" Самият Путин на пресконференция в Бразилия също се притесни, че Зеленски може да се опита да играе „ва банк“, за да бъдат признати решенията на „Нормандската четворка“ от  2015 г. като несъстоятелни. „И тогава какво ще обсъждаме в „нормандския формат“? – заяви Путин . \r\nВъпреки това в Киев вече обявиха, че все още не разчитат на подготовката на алтернативно споразумение, но ще търсят „корекция точка по точка“ на това, което вече е достъпно, поне в рамките на срока. И тук най-трудният въпрос е политическо уреждане. Според президента Зеленски след среща във \"нормандския формат\" Радата трябва да разработи и приеме нов закон за специалния статут на Донбас в замяна на \"версията на Порошенко\", изтичаща на 31 декември 2019 г. Президентът Путин от своя страна настоява, че съществуващият закон е добър за всички и срокът му просто трябва да бъде продължен. „Всъщност европейските партньори директно поискаха Украйна да направи този закон вечен. И Порошенко по едно време се съгласи с това. Но той не направи нищо\", оплака се в интервю пред репортери самият Путин, като предупреди, че ако Киев сега реши да приеме\" нещо, което няма да бъде съгласувано с ДНР и ЛНР, всичко веднага ще спре отново \". Законът за статута обаче не ограничава плана за вътреукраинско политическо уреждане. Нуждаем се и от закон за избори в непризнати републики, който засега дори не съществува като проект. И решението за амнистия за опълченците, което според споразуменията от Минск трябва да се извърши преди изборите, а не след, както искат да направят в Киев. \r\nПо принцип Дмитрий Песков изобщо не трепна, когато нарече предстоящата среща на „нормандската четворка“ „много сериозна“ и резултатите от нея „непредсказуеми“. „Нека не надценяваме нашите очаквания, за да не бъдем разочаровани по-късно и в същото време да не се подценяваме, надявайки се, че въпреки това подготовката ще окаже своето влияние“, каза говорителят на Кремъл. На срещата на върха е възможно да се постигне съгласие за допълнително изтегляне на войските, както и размяната на затворници по формулата „всички за всички“. Макрон и Меркел вероятно ще изискват от Москва и Киев да се споразумеят за транзита на газ: перспективата да останат през зимата със студени радиатори, както Владимир Путин предупреди Европа наскоро, очевидно не ги устройва. Руският президент вече даде да се разбере, че е готов да направи компромиси по този въпрос: може да бъде сключен нов договор, както по украинското, така и по европейското право. Освен това е обещана отстъпка от 20-25%. \r\n \r\n  Юлиян Марков", "date": "2019.11.18", "title": "„Московский Комсомолец“: Известни са исканията на Путин преди срещата със Зеленски"}
{"url": "http://www.focus-news.net/news/2019/11/18/2720801/the-times-dzheremi-korbin-obeshtava-natsionalizatsiya-na-avtobusnite-prevozi-v-obshtinite.html", "text": "Джеръми Корбин ще даде правомощия на местните съвети да поемат контрола върху автобусните услуги, като казва, че по-добрият местен транспорт е „в центъра на нашата програма“, цитира думите му британският вестник  The Times . \r\nМестните власти биха могли да създадат свои собствени общински автобусни компании, които да компенсират намалението на броя на пътниците извън Лондон, заяви лидерът на лейбъристите. \r\nПравомощията в лондонски стил да решават къде и кога да се движат автобусите и да определят тарифите са \"от съществено значение\" за стимулиране на местните икономики, каза той днес пред бизнес лидерите. \r\nЛейбъристите биха въвели и „абсолютно изискване“ автобусите да са в синхрон с железопътните разписания. \r\nИзказвайки се на конференцията на бизнеса в Лондон, Корбин се опита да противодейства на твърденията, че е „анти-бизнес“ настроен, като се аргументира: „Не е \"антибизнес\" да си срещу ниското заплащане. Не е \"антибизнес\" да се каже, че най-големите корпорации трябва да плащат данъците си, както правят по-малките компании. Не е \"антибизнес\" да се иска просперитет във всяка част на страната ни, а не само в Лондон.\" \r\nТой обеща на бизнеса „повече инвестиции, отколкото някога сте мечтали“ при управление на лейбъристите, след критиката на организацията на бизнес-лидерите, че плановете му за национализация са „изпратили студени тръпки в страната и в чужбина“. \r\nАвтобусните услуги отдавна са приоритет за Корбин, който обвинява дългосрочния спад на броя на пътниците в съкращенията на правителството и дерегулацията, датираща от 80-те години. \r\nЛондон, където автобусните услуги остават регулирани, отбеляза ръст на пътуванията през последните 20 години спрямо спада в останалата част от страната, докато тарифите са се увеличили със 160 на сто от 1995 г. През 2017-18 г. пътуванията във Великобритания са намалели с 90 милиона до 4,8 милиарда. \r\nКорбин припомни, че като депутат  през 80-те години „ние успяхме да наложим принципа, че трябва да има изцяло регулиран автобусен транспорт в Лондон. За съжаление, това не важи другаде. \" \r\n„Новоизбраните кметове се опитват да развият регулирана автобусна линия в целия си регион. Това, което правим, е да дадем възможност на местните власти да развиват автобусни услуги там, където ги няма. На някои е позволено да го правят в Закона за автобусите, на други не. Ще разширим това за всички “, каза Корбин. \r\n„Също така бихме поставили абсолютно изискване за интеграция на услугите между автобусите и железопътните услуги. Достъпът до автобус е нещо, което е важно за цялата работна сила, сигурен съм, както и за общностите като цяло.“ \r\n„Ако искаме да развиваме икономически крайградските и селските райони, тогава трябва да има доброкачествена система за обществен транспорт за тях, а автобусите и трамвайното метро са съществена част от това. Това част от нашето мислене и в центъра на нашата програма.\" \r\nДам Каролин Феърбърн, генерален директор на CBI, повтори корпоративната критика на плановете за ренационализация на лейбъристите, която, според нея, ще доведе „до висока цена и с несигурна възвръщаемост на данъкоплатците“. \r\n \r\n  Юлиян Марков", "date": "2019.11.18", "title": "The Times: Джереми Корбин обещава национализация на автобусните превози в общините"}
{"url": "http://www.focus-news.net/news/2019/11/18/2720802/sport-zavarshiha-parvite-poluvremena-na-igraeshtite-se-evrokvalifikatsii.html", "text": "Футбол: Завършиха първите полувремена на играещите се евроквалификации: \r\nГибралтар – Швейцария  0:1 \r\nГърция – Финландия  0:1 \r\nИрландия – Дания  0:0 \r\nИспания – Румъния  4:0 \r\nИталия – Армения  4:0 \r\nЛихтенщайн – Босна и Херцеговина  0:0 \r\nМалта – Норвегия  1:1 \r\nШвеция – Фарьорски острови  1:0", "date": "2019.11.18", "title": "Спорт: Завършиха първите полувремена на играещите се евроквалификации"}
