{"url": "http://www.focus-news.net/news/2018/09/10/2565504/alsat-m-formirana-e-savmestna-makedonsko-gratska-komisiya-po-istoricheskite-vaprosi.html", "text": "Формирана е съвместна македонско-гръцка комисия по историческите въпроси, съобщава македонският телевизионен канал  “Алсат-М“ . \r\nКомисията ще се състои от експерти от Македония и Гърция. Министерството на външните работи в Скопие обявява, че в състава на комисията от македонска страна влизат седем представители, под ръководството на посланик Виктор Габер. \r\nСъвместната комисия  е единственото задължение на страните, което трябва да бъде изпълнено преди влизане в  сила на Споразумението от Преспа. Предвижда се един месец след подписването му да се създаде двустранна комисия за исторически, археологически и образователни въпроси, чиято задача е да преразгледа историческите текстове.  Юлиян Марков", "date": "2018.09.10", "title": "„Алсат-М“: Формирана е съвместна македонско-гръцка комисия по историческите въпроси"}
{"url": "http://www.focus-news.net/news/2018/09/10/2565482/pazardzhik-roditeli-masovo-kupuvat-v-internet-drehi-za-detsata-si-za-parviya-ucheben-den.html", "text": "Родители от Пазарджик масово купуват в интернет дрехи за децата си за първия учебен ден, показа проверка на  Радио „Фокус“ – Пазарджик . Освен че спестява време, този начин дава възможност да се закупят дрехи на по-ниски цени и такива, каквито не се предлагат масово. При пазаруването в сайтове, които предлагат непотребни, но запазени дрехи, може също така да се уточняват важни подробности като размер, външен вид, дребни дефекти, преди дрехата да бъде поръчана и платена. Майките споделят, че са доволни, защото много от тях успяват да намерят уникални рокли за момичетата и елегантни ризи за момчетата, като така се избягва рискът другите деца да носят същите на първия учебен ден. \r\nАлбена ЖИЛЕКОВА", "date": "2018.09.10", "title": "Пазарджик:  Родители масово купуват в интернет дрехи за децата си за първия учебен ден"}
{"url": "http://www.focus-news.net/news/2018/09/10/2565486/miroslav-kolev-nch-hristo-botev-v-selo-stoletovo-mladite-sa-klyuch-kam-vazrazhdaneto-i-razvitieto-na-malkite-naseleni-mesta-v-stranata.html", "text": "Младите са ключ към възраждането и развитието на малките населени места в страната. Това каза за  Радио „Фокус“ – Пловдив  Мирослав Колев, председател на Народно читалище „Христо Ботев 1928г.” в карловското село Столетово, по повод създаването на неформалната група „Младите за Столетово“. По думите му, в колкото може повече малки населени места трябва да се създадат подобни неформални групи от младежи, за да се постигат наистина добри резултати и то основно със силата на доброволческата дейност. „Младите хора искат някои да ги подкрепи, да ги подтикне, да ги въвлече  в подобни инициативи и в ползите от доброволческата дейност, за да се развиват и да правят нещо в тази насока. В младите се таи много потенциал.  Представителите на възрастното поколение са хора, които могат да дават добри примери и мъдрости, с които да насърчават младежите да проявят интерес и да се включват в такива дейности. Целта е да се реализират идеи и инициативи, които да останат за поколенията и да дават добър пример на следващите млади хора, които вървят по същия път“, коментира Мирослав Колев. \r\n„Отчита се, че в рамките на съвремието младите хора обичат технологиите и да прекарват повече време на компютрите и смартфоните си. Но наблюдението ми е, че ако бъдат въвлечени в инициатива или неформална група, те се чувстват пълноценни и доволни от постигнатите резултати. Пример за това е неформалната група „Младите за Столетово“. Мотивирани от постигнати добри резултати, младите хора ще се включат с още по-голямо желание и хъс в следващи подобни проекти и инициативи“, каза още председателят на Народно читалище „Христо Ботев 1928г.” в карловското село Столетово Мирослав Колев. \r\nТони МИХАЙЛОВ", "date": "2018.09.10", "title": "Мирослав Колев, НЧ „Христо Ботев“ в село Столетово: Младите са ключ към възраждането и развитието на малките населени места в страната"}
{"url": "http://www.focus-news.net/news/2018/09/10/2565487/121-litsa-sa-preminali-prez-kabineta-za-bezplatno-i-anonimno-konsultirane-za-spin-vav-veliko-tarnovo-prez-avgust.html", "text": "121 лица са преминали през Кабинета за безплатно и анонимно консултиране за СПИН във Велико Търново през август. 61 от тях са мъже, а останалите 60 – жени. Това съобщиха за  Радио „Фокус“ – Велико Търново  от Кабинета за анонимно и безплатно изследване за ХИВ/СПИН. Най-възрастният пациент, направил си изследване за заболяването, е на 79 години, а най-младият – на 16. \r\nОт началото на годината са преминали близо 700 лица през Кабинета за безплатно и анонимно консултиране за СПИН във Велико Търново. Лицата са на възраст от 14 до 97 години. От януари до края на месец август са регистрирани две заразени с вируса лица от областта. \r\nРаботното време на Кабинета за безплатно и анонимно консултиране за СПИН във Велико Търново е всеки делничен ден, от 08.30 до 16.00 часа, с обедна почивка от 12.30 до 13.00 часа. Мобилният медицински кабинет на РЗИ – Велико Търново също продължава своята дейност, обикаляйки всички населени места от областта. \r\nНадежда КРЪСТЕВА", "date": "2018.09.10", "title": "121 лица са преминали през Кабинета за безплатно и анонимно консултиране за СПИН във Велико Търново през август"}
{"url": "http://www.focus-news.net/news/2018/09/10/2565484/grupa-za-psihologicheska-podkrepa-na-dvoyki-s-reproduktivni-problemi-startira-vav-veliko-tarnovo-ot-tazi-nedelya.html", "text": "Група за психологическа подкрепа на двойки с репродуктивни проблеми стартира във Велико Търново от тази неделя. Инициативата е на Фондация „Искам бебе“. Това съобщи за  Радио „Фокус“ – Велико Търново  регионалният координатор на организацията Вероника Михайлова. Срещите започват на 16 септември. В 9.30 часа в пицария „Теона” ще се проведе организационна среща, а консултациите с психолог започват в 11.00 часа. Те ще се провеждат всяка неделя в продължение на шест месеца в учебен център „Интелекти“, на ул. „Мария Габровска“ 2А. Терапевтичната група ще бъде водена от психолога Валентина Христова. Вероника Михайлова посочи, че срещите са абсолютно безплатни. До момента желание да се включат са заявили осем жени. Това е трета група за оказване на психологическа подкрепа на двойки с репродуктивни проблеми, която „Искам бебе“ – Велико Търново организира. Първата бе формирана през 2012 година, като в нея се включиха 12 човека. Втората се проведе през 2016 година. „Като човек, който е бил в такава група и който е бил с едно резервирано отношение спрямо работата със специалисти и психотерапевти, мога да кажа, че ефектът е изключително голям. Консултациите са много ползотворни, тъй като проблемът не е чисто физиологичен. Има неща, които са закодирани в главата и ние не подозираме, че те съществуват. Психолозите са обучени, специално подбрани и използват специфични методи, за да извадят това, което тежи в психиката на един човек. Ние се грижим не само за физиката му, а и за душата“, допълни Вероника Михайлова. \r\nНадежда КРЪСТЕВА", "date": "2018.09.10", "title": "Група за психологическа подкрепа на двойки с репродуктивни проблеми стартира във Велико Търново от тази неделя"}
{"url": "http://www.focus-news.net/news/2018/09/10/2565485/washington-examiner-darzhavniyat-departament-zakri-ofisat-na-palestinskata-osvoboditelna-organizatsiya-vav-vashington.html", "text": "Администрацията на американския президент Доналд Тръмп в понеделник закри офиса на Палестинската освободителна организация (ПОО) във Вашингтон заради съображения, предизвикани от отношението на представителството към оглавяваната от САЩ мирна инициатива за Израел, пише  вестник Washington Examiner . \r\n„ПОО не предприе стъпки в посока започването на директни и съдържателни преговори с Израел“, заяви говорителят на Държавния департамент Хедър Наурът чрез съобщение. „Напротив, ръководството на ПОО осъди мирния план на САЩ, който още не е видяло и отказа да съдейства с американското правителство в усилията за мир и по други поводи“. \r\nГоворителят на Държавния департамент отбеляза, че мярката е предприета след „внимателно обмисляне“ и отразява подобни опасения, изразени от конгресмени на Капитолийския хълм. \r\n„Решението е в съответствие и със съображенията на администрацията и конгресмените свързани с палестинските опити за възбуждане на разследване срещу Израел в Международния криминален съд“, добави Науърт. „Тази мярка не трябва да бъде използвана от тези, които искат да действат като оръдия за отклоняване от императива за постигане на мирно споразумение“. \r\nИзданието отбелязва, че Белият Дом предположително е бил във „финалния етап“ на своя мирен план през май, около времето, когато обяви преместването на американското посолство в Израел от Тел Авив в Ерусалим. Откриването на дипломатическото представителство предизвика вълнения сред палестинците и сблъсъци, които доведоха до смъртни случаи. \r\nВестникът коментира, че детайлите около инициативата на Вашингтон са много малко. Администрацията трябва да разкрие повече информация за инициативата, оглавявана от главния съветник на Белия Дом Джаред Къшнър през юни или юли догодина. \r\nПревод и редакция:", "date": "2018.09.10", "title": "Washington Examiner: Държавният департамент закри офисът на Палестинската освободителна организация във Вашингтон"}
{"url": "http://www.focus-news.net/news/2018/09/10/2565488/28-zarazni-zabolyavaniya-sa-registrirani-za-sedmitsa-v-kyustendil-nay-mnogo-sa-enterokolitite.html", "text": "28 заразни заболявания са регистрирани за седмица в Кюстендил, най-много са ентероколитите. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. 18 души са заболели от ентероколит, в сравнение с предходната седмица се отбелязва спад при заболелите, тогава броят им е бил 27. Установен е един нов случай на туберкулоза, както и един случай на марсилска треска. Здравните инспектори са регистрирали два случая на остра вяла парализа, както и четири случая на ротавирусен гастроентерит. Двама са заболели от салмонелоза. Седмичната заболяемост от остри респираторни заболявания е 29,50  на десет хиляди души, спрямо 39,33 през предходната седмица. \r\nВенцеслав ИЛЧЕВ", "date": "2018.09.10", "title": "28 заразни заболявания са регистрирани за седмица в Кюстендил, най-много са ентероколитите"}
{"url": "http://www.focus-news.net/news/2018/09/10/2565489/prof-mihail-konstantinov-tova-koeto-vizhdame-vav-vlastta-trudno-mozhe-da-se-opredeli-kato-stabilnost.html", "text": "Това, което виждаме, трудно може да се определи като стабилност, но то не означава нови избори. Това каза за  Радио „Фокус“  политическият анализатор проф. Михаил Константинов и добави, че социологическите проучвания показват, че няма промяна в обществените нагласи.  \r\n„Съотношението между основните политически сили ГЕРБ и БСП се запазва. Там не може да има голям обрат. Сега да тръгваме на инат към предсрочни избори е глупост. Никой не иска това, а тези, които го искат, не могат да го предизвикат. Така че стига сме говорили за предсрочни избори, да видим каква работа има за вършене и да се опитаме да я свършим. Защото това, което виждаме наоколо като кризи и катастрофи е резултат на изключително лошо свършена работа.“ \r\nПроф. Константинов каза още, че има конкретна работа, която обществото очаква да бъде свършена по отношение на кризите от последния месец – катастрофата край Своге, сривът на Търговския регистър и този в застрахователния сектор. Според него страната разполага с добри специалисти, които да решат тези проблеми, но е необходима политическа воля.", "date": "2018.09.10", "title": "Проф. Михаил Константинов: Това, което виждаме във властта, трудно може да се определи като стабилност"}
{"url": "http://www.focus-news.net/news/2018/09/10/2565491/elena-vretenarova-uchitel-parvite-svedeniya-za-poyava-na-kiliyno-uchilishte-v-petrich-datirat-ot-1856-godina.html", "text": "Първите сведения за поява на килийно училище в Петрич датират от 1856 година. Това каза за  Радио „Фокус“-Пирин  Елена Вретенарова, пенсиониран учител от Петрич. Тя уточни, че е открито частно килийно училище в къщата на Панчо Попмихов, а по-късно и към метоха на църквата „Свети Никола“. По думите й това, че в средата на 19 век град Петрич е под силно гръцко политическо и културно влияние значително забавя процеса на българското просветно дело в града. „През 1857 година в махала „Мартин“се построява внушителна и модерна за своето време гръцка църква – „Успение Богородично“. В непосредствена близост до нея се открива патриаршеско училище. Оказва се, че няма желаещи за обучаване гърчета и местните хора се договарят тайно с учителя калугер да обучава децата им на български език“, посочи Вретенарова. Тя обясни, че махалата се казва „Мартин“, защото някога там е имало един голям склад и преди 1912 година там турците са струпвали огромно количество пушки, наречени мартинки. Вретенарова отбеляза, че училището, което се е намирало там на мястото на сегашната детска градина, се е наричало „Свети свети Кирил и Методий“. По думите й в този период българското самосъзнание вече се пробужда и Петрич много бързо се раздвижва. Тя подчерта, че се ражда се идеята за изграждането на център, който да координира усилията на хората в стремежа им за извоюване на национална независимост, затова след Освобождението България много бързо се развива, защото водеща е не икономическата, а духовната революция. Вретенарова каза още, че така в Петрич се полагат основите на българското общинско дружество, което по-късно се утвърждава като Петричка Община. \r\nНатали СТЕФАНОВА", "date": "2018.09.10", "title": "Елена Вретенарова, учител: Първите сведения за поява на килийно училище в Петрич датират от 1856 година"}
{"url": "http://www.focus-news.net/news/2018/09/10/2565492/sport-rusiya-pobedi-chehiya-s-51-v-kontrola.html", "text": "Националният отбор на Русия победи Чехия с 5:1 в приятелски мач, игран на стадиона в град Ростов-на-Дон. Четвърфиналистите от последното световно първенство в петък започнаха успешно кампанията си в новия турнир Лига на нациите с победа с 2:1 като гости на Турция, а чехите, които пропуснаха последния Мондиал в Русия, загубиха в Прага от Украйна с 1:2.", "date": "2018.09.10", "title": "Спорт: Русия победи Чехия с 5:1 в контрола"}
{"url": "http://www.focus-news.net/news/2018/09/10/2565490/predstoyashti-mezhdunarodni-sabitiya-za-11-septemvri-agentsiya-fokus.html", "text": "*** САЩ отбелязва 17-ата годишнина от атаките на 11/9 с церермония в Световния търговски център в Ню Йорк \r\n*** Русия организира икономически форум, на който ще присъстват лидерите на двете Кореи, Япония, Китай и др. \r\n*** Президентите на Русия и Китай Владимир Путин и Си Дзинпин ще се срещнат в кулоарите на Източния икономически форум \r\n*** Започват най-големите военни учения в Русия след Студената война, в които ще се включат военни части от Китай и Монголия \r\n*** Външният министър на Венецуела ще се изкаже пред Съвета на ООН за човешките права \r\n*** Обръщение на унгарския премиер Виктор Орбан пред Европейския парламент \r\n*** Демонстрация в полза на независимостта на Каталуния на Националния ден на автономната испанска област \r\n*** Финансовият министър Олаф Шолц ще представи бюджета на Германия за 2019 година, след което ще има дебат в Бундестага \r\n*** Президентът на САЩ Доналд Тръмп ще направи специално обръщение по случай годишнината от нападенията на 11 септември 2001 година \r\n*** Започва предизборната компания за местния парламент на Кюрдистан \r\n***", "date": "2018.09.10", "title": "Предстоящи международни събития за 11 септември ( Агенция „Фокус“ )"}
{"url": "http://www.focus-news.net/news/2018/09/10/2565493/eksperti-ot-razlichni-institutsii-sa-vklyucheni-v-obshtestveniya-savet-po-psihichno-zdrave-v-kyustendil.html", "text": "Експерти от различни институции са включени в Обществения съвет по психично здраве в Кюстендил. Това съобщи за  Радио „Фокус” – Кюстендил  Елена Андонова, експерт в Регионалната здравна инспекция. По думите ѝ в обществения съвет влизат представители на институциите, имащи отношение към превенцията на самоубийствата – здравните и социални служби, лични лекари, психиатри, училищни психолози, хора от Български червен кръст и от неправителствени организации. „Основната цел е да се намали честотата на опитите за самоубийство, както и на смъртността поради тези действия. Ние работим с различни контингенти – училищни специалисти, работещи в социалната сфера, хора които имат направени подобни опити”, каза Елена Андонова. По думите ѝ самият съвет заседава ежемесечно, но информацията за броя на самоубийствата или опитите за такива е конфиденциална. \r\nВенцеслав ИЛЧЕВ", "date": "2018.09.10", "title": "Експерти от различни институции са включени в Обществения съвет по психично здраве в Кюстендил"}
{"url": "http://www.focus-news.net/news/2018/09/10/2565494/daniel-pantov-istoricheskiya-muzey-v-primorsko-otkrihme-metalen-predmet-v-mestnostta-gradishte-svarzan-s-rudodobiva-v-minaloto-ili-s-pogrebalen-obichay.html", "text": "Открихме метален предмет с правилна форма в местността Градище, където преди години протекоха проучванията на Людмила Живкова. Това каза за  Радио „Фокус“ – Бургас  Даниел Пантов, директор на Историческия музей в Приморско по повод подновените изследвания на местността, където се намира предполагаемата гробница на египетската богиня Бастет. По думите му преди години Тодор-Живковата дъщеря и нейният екип започват проучвания там. \r\n„Ние не знаем какво са направили те, но това, което установихме, е, че нещо се открива на 18 под нивото, на което те са проучвали“, добави Пантов. Той каза още, че изследователите не могат да бъдат сигурни дали откритият предмет е свързан с рудодобива в миналото или с някакъв погребален обичай. Той добави, че техниката, която е била използвана, е георадарна технология, която е собственост на историческия музей в Приморско. По думите му тя е последната най-добра и най-мощна апаратура в рамките на България. \r\nМария ГЕОРГИЕВА", "date": "2018.09.10", "title": "Даниел Пантов, Историческия музей в Приморско: Открихме метален предмет в местността Градище, свързан с рудодобива в миналото или с погребален обичай"}
{"url": "http://www.focus-news.net/news/2018/09/10/2565483/premierat-obyavi-imenata-na-novite-ministri-ostavkite-na-dosegashnite-vlizat-v-parlamenta-obzor.html", "text": "На Коалиционен съвет ГЕРБ и „Обединени патриоти“ обсъдиха оставките на министрите Ивайло Московски, Николай Нанков и Валентин Радев, депозирани заради катастрофата край Своге, при която загинаха 17 души. Оставките на тримата министри заради инцидента, които премиерът поиска, станаха повод за напрежение сред управляващите. От НФСБ обявиха, че решението на премиера за оставките е в нарушение на коалиционното споразумение, според което новите назначения трябва да се обсъждат с партньорите. Вицепремиерът и лидер на НФСБ Валери Симеонов заяви, че оставките не бива да се приемат, тъй като министрите не носят пряка вина за инцидента. След близо 4-часово заседание на Коалиционния съвет преди седмица партньорите в управленската коалиция изтъкнаха, че тя остава единна и запазва състава си. Тогава заместник-председателят на ГЕРБ и председател на ПГ Цветан Цветанов увери, че коалиционното споразумение се спазва. Вицепремиерът и министър на отбраната Красимир Каракачанов посочи, че право на премиера е да прави кадрови промени, тъй като и тримата министри са от квотата на ГЕРБ. От Атака обявиха, че ще подкрепят министерските оставки в пленарна зала. \r\nКоалиционните партньори обсъждаха кандидатурите на премиера за трите министерства около 2 часа. Бойко Борисов заяви, че оставките на Николай Нанков, Валентин Радев и Ивайло Московски ще бъдат внесени в парламента в четвъртък и има мнозинство да бъдат подкрепени в зала. „Не можем да кажем, че тримата имат вина за съответната катастрофа, но и не можем да се направим, че нищо не се е случило“, посочи премиерът и допълни, че всички присъствали на Коалиционния съвет са дали добра оценка за работата на министрите. „Колкото и да е широка фразата политическа отговорност - тя трябва да се понесе“, каза още той и уточни, че е поел ангажимент управляващата коалиция да се събира по-често. Следващият Коалиционен съвет ще бъде на 17 септември от 10.00 часа. Предложенията на премиера за министри са: Александър Манолев за Министерството на транспорта, Младен Маринов - за МВР, а Петя Аврамова - за МРРБ. Новите назначения коментира и президентът Румен Радев, който беше на посещение в Шумен. Държавният глава посочи, че кандидатурите са изцяло в прерогативите на управляващите и лично на премиера. „Негово е решението, негова е и отговорността. За мен е важен крайният резултат. Стига той да не се бави много и да не ни занимават само с проблемите на властта. Българското общество има пред себе си изключително тежки проблеми за разрешаване“, обяви Румен Радев. \r\nПреди началото на Коалиционния съвет Волен Сидеров посочи, че ще постави въпроса дали е председател на ПГ на „Обединени патриоти“. „Не виждам смисъл от съвета, ако не изчистим въпроса - може ли един вицепремиер да каже, че премиерът е диктатор и руши държавността и нито един министър от целия състав да не стане и да каже, че не е вярно. Значи са съгласни - тогава всички 19 министри да си ходят, тъй като са измъчвани от диктатура“, каза още Сидеров. Лидерът на Атака заподозря, че има заговор срещу премиера Борисов с участието на много близки до него хора. „Достатъчно опитен и проницателен съм. Достатъчно аналитично мислене имам, за да ги видя и да кажа - тук се готви нещо не добро“, посочи той. В отговор след Коалиционния съвет председателят на ПГ на ГЕРБ Цветан Цветанов заяви, че партията е единна и никога не е имало разминаване в позициите. Той определи като несъстоятелни тезите, че има разделение между Борисов и Цветанов, както и между ПГ и премиера. „Корнелия Нинова да бъде спокойна - няма напрежение между премиера Борисов и парламентарната ни група“, обяви председателят на ПГ на ГЕРБ. „Не знам дали това важи за ПГ на БСП, където виждаме, че с едноличните решения Корнелия Нинова създава дискомфорт“, посочи той. Цветанов заяви, че ГЕРБ ще подкрепи оставките на Радев, Московски и Нанков. Парламентарната група ще гласува „за“ кандидатите за техните места, предложени от премиера. Позицията на НФСБ остава непроменена и те ще гласуват „против“ министерските оставки. Те обаче ще подкрепят новите кандидати за постовете. \r\nСлед като станаха ясни имената на кандидатите за министри, от БСП обявиха, че и те ще продължат досегашната вредна политика на правителството. \"Това е отчаян ход, с който управляващите се опитват да си купят време. Дори и да го получат, то ще бъде агония, до следващия конфликт в управляващата коалиция“, посочиха от опозицията и изтъкнаха, че ще гласуват против кандидатурите.  \r\nПо повод номинацията на гл. секретар Младен Маринов министърът в оставка Валентин Радев заяви: „Не се чувствам жертва, доволен съм, че на поста идва човек от системата“. А Младен Маринов коментира: „Продължаваме напред с все по-бързо темпо“. „Не съм облекчен. Облекчен съм дотолкова, доколкото е посочен като номиниран Младен Маринов, с когото работим прекрасно, и това е продължение на това, което сме правили”, посочи Валентин Радев. „Досега съм работил в професионална среда, сега ще ми се наложи да се сблъскам с политически проблеми, но службата ме е научила да посрещам всякакви трудности. Ще направя всичко, което зависи от мен, за да оправдая доверието на премиера”, заяви Младен Маринов. Кои са кандидатите за нови министри в кабинета? (Справка Агенция „Фокус“) \r\nАлександър Манолев, Младен Маринов и Петя Аврамова са кандидатурите за нови министри на транспорта, вътрешните работи и регионалното развитие.  Младен Маринов , който е кандидат да оглави МВР, е роден е на 21 ноември 1971 г. в Тетевен. Завършва Академията на МВР през 1991 г. През 1997 г. получава магистърска степен от Висшия институт за подготовка на офицери и научноизследователска дейност – МВР. През 2005 г. се дипломира по специалност право в Юридическия Факултет при УНСС. На работа в МВР е от 1991 г. През 1997 е назначен на офицерска длъжност в отдел „Охранителна полиция“ при Столична дирекция на вътрешните работи, а от юни 2013 г. заема длъжността заместник-директор на СДВР. С указ на президента на Република България Румен Радев от 9 май 2017 г. е назначен за главен секретар на Министерството на вътрешните работи. Александър Манолев , предложен за министър на транспорта, към момента е заместник-министър на икономиката. Той е роден на 28 април 1976 г. в Кулата. Получава висшето си образование в един от водещите икономически университети в света University College London, Великобритания. Притежава редица специализации в България и чужбина. Започва професионалната си кариера в Националното сдружение на общините в Република България. Работил е в областта на маркетинга и е заемал позиции на средно и висше управленско ниво в редица компании. Назначен за заместник-министър на туризма във второто правителство с министър-председател Бойко Борисов. През 2016 г. поема управлението на Държавната агенция за метрологичен и технически надзор. Ръководи агенцията до избирането му за народен представител на извънредните парламентарни избори на 26 март 2017 г. Инж. Петя Аврамова , кандидат за министър на регионалното развитие, е родена на 29 май 1963 година във Враца. Тя е народен представител от 42-то Народно събрание. Член е на постоянните комисии по енергетика, вероизповедания и парламентарна етика и комисия по инвестиционно проектиране. През периода 2011-2013 година е председател на Общински съвет-Враца, а от 2009 до 2011 година заема поста на заместник-кмет по устройство на територията, общинска собственост, строителство и екология на Община Враца. Петя Аврамова е областен координатор на ГЕРБ във Враца.  \r\nБиляна ИВАНОВА", "date": "2018.09.10", "title": "Премиерът обяви имената на новите министри- оставките на досегашните влизат в парламента (ОБЗОР)"}
{"url": "http://www.focus-news.net/news/2018/09/10/2565125/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Вицепрезидентът на САЩ Майк Пенс заяви, че „е повече от готов“ да седне със специалния прокурор Робърт Мюлер като част от разследването за предполагаемата руска намеса на президентските избори през 2016 г., предава   The Hill. \r\n„Повече от готов съм да дам всички детайли, които знам. Имам външен съветник, който да ми каже как да ги представя“, заяви Пенс. Той допълни, че той не обръща внимание на разследването на Мюлер.  \r\n„Това не е във фокуса ни. В момента имаме толкова голям успех по цялата страна, по изграждането на армията ни, засилването на мощта на Америка по света, защото не се разсейваме от това разследване“, допълни той. \r\n„Вече сме доказали с милиони документи, че няма намеся. Мисля, че е вече време случаят да бъде закрит“, заключи вицепрезидентът. \r\n***  Федералната прокуратура на САЩ призна, че е допуснала грешка, обвинявайки руската гражданка Мария Бутина, за която се смята, че е секретен агент на правителството си, че е обменяла сексуални услуги срещу достъп до секретна информация, пише   The New York Times. \r\nПрокуратурата по-рано обвини Бутина, че е работила като таен агент и се е опитвала да установи връзки с влиятелната лобистка група Национална стрелкова асоциация, за да извлича информация за Кремъл, предлагайки секс за работни позиции. Обвиненията са произлезли от нейната кореспонденция с нейния информатор, служител на лобистката организация, която, по признание на министерството, не е била разтълкувана правилно.  \r\nСъщевременно властите в САЩ сочат, че имат други улики, че Бутина е извършвала „нерегламентирана разузнавателна дейност“ в САЩ и затова ще остане в ареста.  \r\nАдвокатът на обвиняемата Робърт Дръскъл отрече неговият клиент да е имала връзки от определен характер със своя приятел и служител в лобистката организация.  В свое текстово съобщение до него, тя му е благодарила, че ѝ е помогнал да поднови изтеклата застраховка на автомобила, заявявайки, че „му дължи“. Защитникът допълни, че няма никакви съмнения, които да сочат, че двамата са имали интимни отношения. \r\n„Подобно скандално обвинение, което изобразява Бутина като някаква тренирана в Кремъл съблазнителка или като героиня от шпионска булевардна литература, търгуваща сексуални отношения до достъп до информация, не може да се подмине“, допълни Дрискъл.  Той допълни, че е доволен, че правителството „е отстъпило от фалшивите си обвинения“.  \r\nБутина бе арестувана през юли, обвинена, че събира информация от американски длъжностни лица и лобисти и е използвала връзките си  с Националната стрелкова асоциация, за да получи достъп до американски политици. \r\n***   Директорът на болницата на контролираната от палестинските власти болница в Източен Ерусалим заяви, че решението на САЩ да намалят помощта към палестинците „ще има страховит ефект“, пише   The Times of Israel. \r\nБасем Абу Либдех от болница „Макасед“ заяви, че помощта от САЩ покрива 40% от разходите в шестте болници в Източен Ерусалим, който предоставят помощ за палестинците.  \r\nАдминистрацията на президента на САЩ Доналд Тръмп обяви, че намалява средствата с 25 милиона долара, заявявайки, че парите ще се насочат към „други и по-приоритетни проекти“. \r\nВластите на САЩ също допълниха, че намаляват средствата за палестинските бежанци и техните наследници, които живеят в региона.  \r\nРешението засилва липсата на доверие на палестинците към САЩ, които скоро готвят разкриването  на план за Близкия изток. \r\n***   Гръцките власти са екстрадирали двама турски войници, които са пресекли границата между двете страни и по-късно ги е екстрадирала в Турция, пише   Daily Sabah. \r\nГръцките власти съобщават, че двамата са били част от група от петима войници, които са пресекли границата, докато са извършвали патрул. При свързване между министерствата на отбраната на двете страни инцидентът е потвърден и уреден. \r\nТурските въоръжени сили съобщават, че войниците са екстрадирани в Турция скоро след това. От там уточниха, че не става дума за опит за бягство на турски войници, имащи връзки с организацията на базирания в САЩ ислямски проповедник Фетхуллах Гюлен, който е обвиняван за неуспешния опит за преврат от 15 юли 2016 година. \r\n***", "date": "2018.09.10", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/09/10/2565126/predstoyashti-sabitiya-v-stranata-za-10-septemvri-agentsiya-fokus.html", "text": "***   \r\nОт 10.30 часа пред Ректората на Шуменския университет президентът на Република България Румен Радев ще присъства на откриването на академичната година и церемонията по приемане на първокурсниците в академическата общност.  \r\n***   \r\nВ 10.00 часа министърът на земеделието, храните и горите Румен Порожанов ще направи оглед на оградата по сухоземната граница с Румъния край Силистра във връзка с мерките и борбата срещу африканската чума по свинете. В 11.00 часа ще започне среща с индустриалните свиневъди в областната администрация. По-късно през деня – около 14.00 часа, министър Порожанов ще проведе и срещи в Букурещ за координиране на борбата с АЧС с румънските си колеги на земеделието и развитието на селските райони Петре Дея и на водите и горите – Йоан Дене. \r\n***   \r\nОт 10.30 часа пред сградата на Столична община ще се проведе протест, организиран от Националния инициативен комитет за качествена и иновативна образователна система.  \r\n***   \r\nОт 11.00 часа в пресклуба на БТА Сдружение „Аутизъм Днес“ и Фондация „Стъпка за невидимите деца на България“ ще дадат пресконференция във връзка с двата вандалски акта от 24 срещу 25 август и 31 август 2018 г. над новоизграждащия се Център за деца с аутизъм за Северна България в гр. Плевен в сграда, предоставена безвъзмездно от Община „Плевен“ за изграждане на Център за терапия на деца с аутизъм за Северна България, намираща се в Бившият дом за деца, лишени от родителски грижи „Детелина“.  \r\n***   \r\nОт 11.00 часа в Градската градина (пред лятната градина на Гранд Хотел София) новоназначеният посланик на Швейцария в България г-жа Мюриел Берсе Коен, заместник-кметът на София Дончо Барбалов, както и представители на швейцарския бизнес ще присъстват на представяне на изложбата на открито „Енергия за живот“.   \r\n***   \r\nОт 11.00 часа в зала „Проф. Асен Златаров“ тържествено ще бъде открита академичната 2018/2019 година.  \r\n***   \r\nОт 12.00 часа в Националния пресклуб на БТА ще се проведе пресконференция по повод 24-тото издание на Международния медиен фестивал Mediamixx 2018, който ще се проведе от 20 до 22 септември в Солун.  \r\n***   \r\nОт 13.00 часа в Националния пресклуб на БТА представители на сдруженията в транспортния бранш ще представят пред медиите позиции и мнения по актуални теми. Те ще изразят подкрепата си към министъра на транспорта, информационните технологии и съобщенията Ивайло Московски след подадената от него оставка. В пресконференцията ще участват Йордан Арабаджиев – изп. директор на Съюза на международните превозвачи, Илиян Филипов – председател на Българската асоциация на сдруженията в автомобилния транспорт, Миролюб Столарски – зам.-председател на БАСАТ, Васил Пиронков – председател на Асоциацията на автобусните превозвачи и Христо Христов – председател на Асоциацията на вносителите на автомобили.  \r\n***   \r\nОт 17.30 часа в галерия „Средец“ на Министерството на културата ще бъде открита изложбата „Човешкото лице на културното наследство“, част от инициативата на ЕС „Европейска година на културното наследство 2018“.  \r\n***   \r\nОт 18.00 часа в Мраморно фоайе на Столичната библиотека почитателите на класическата музика ще могат да се насладят на концерта на световноизвестния български пианист Тодор Петров. \r\n***   \r\nОт 18.30 часа в Литературния клуб на Столична библиотека (пл. \"Славейков\" № 4) Литературно студио „Митични птици“ ще отпразнува своя юбилей.  \r\n***   \r\nОт 19.30 часа в двора на общежитието „Скаптопара I“ Американският университет в България ще отбележи двадесетата годишнина от първото общежитие в своя кампус.  \r\n***   \r\nОт 10.00 часа до 12.00 часа в клуба на ПП ГЕРБ (ул. „Г. Бенковски” №1) народният представител Таня Петрова организира приемна за граждани.  \r\n***   \r\nОт 10.00 часа на ул. „Карамфил“ № 13, ще бъде направена „първа копка“  за изграждането на детска градина „Карамфилче“.  \r\n*** \r\nОт 17.30 часа в Клуба на ПП ГЕРБ на адрес: ул. „Хаджи Димитър“ № 3, Район „Одесос“ ще се проведе семинар на тема: „Култивиране на здрав, силен и ефективен ум“. Лектор на семинара ще бъде Доц. д-р Любка Танчева, Институт по Невробиология към БАН, Уестън професор на Вайцман Институт за наука – Израел,  Председател на Сдружение „Добро Бъдеще и Надежда“.  \r\n***   \r\nОт 18.00 часа в зала „Пленарна“ на Община Варна официално ще бъде открито XX-о издание на Седмицата на православната книга.  \r\n***   \r\nОт 10.00 часа в офиса на ГЕРБ (бул. „България“ №1) депутатът Станислава Стоянова организира приемен ден.  \r\n***   \r\nОт 11.00 часа Великотърновският апелативен съд е насрочил дело за причинена смърт по непредпазливост при взрив на природен газ в Севлиево.  \r\n***   \r\nОт 19.00 часа на площад „Бдинци“ кметът на Община Видин Огнян Ценков ще даде началото на голямото Национално турне на млади артист-изпълнители, което ще се проведе в няколко града в Северна България. \r\n***   \r\nОт 9.00 часа до 14.00 часа пред сградата на Сувенирната палата ще продължи кампанията „Избери снукъра 2“ с тематични игри.  \r\n***   \r\nОт 10.00 часа в заседателната зала на Община Враца ще се извърши отваряне на офертите в процедура, чрез публично състезание, за възлагане на обществена поръчка с предмет: „Доставка и монтаж на офис-обзавеждане, подвижно и неподвижно, за административна сграда на община Враца“. \r\n***   \r\nОт 16.00 часа до 17.30 часа в офиса на ГЕРБ (бул. \"Демокрация\" №2) народният представител и областен координатор на партията инж. Петя Аврамова ще проведе приемен ден за граждани от областта.  \r\n***    \r\nОт 08.30 до 17.30 часа в Регионална дирекция ''Пожарна безопасност и защита на населението“ на ул. „Никола Габровски“ ще се проведе приемна за граждани.  \r\n***    \r\nОт 09.30 до 12.00 часа в Районната служба ''Пожарна безопасност и защита на населението“ на ул. ''Стоил Войвода №3'' ще се проведе приемна за граждани.  \r\n***   \r\nОт 10.00 часа в залата на РСПБЗН ще бъде открита изложбата „С очите си видях бедата“, посветена на Седмицата на пожарната безопасност.  \r\n***   \r\nОт 12.00 часа в сградата на Регионална дирекция Гранична полиция - Елхово министърът на вътрешните работи в оставка Валентин Радев ще връчи отличия на служители на РДГП-Елхово за постигнати високи професионални резултати. На церемонията ще присъстват главният секретар на МВР главен комисар Младен Маринов и директорът на ГД „Гранична полиция“ главен комисар Светлан Кичиков.  \r\n***   \r\nОт 10.00 часа до 12.00 часа в детските градини „Ян Бибиян“ и „Здравец“ пожарникари ще обучават децата как да се предпазват от пожари в училище и в дома и ще демонстрират действия с пожарна и спасителна техника.  \r\n*** \r\nОт 11.00 часа в Парк - хотел „Кюстендил“ министърът на образованието и науката Красимир Вълчев ще се срещне с директори на училища и детски градини от област Кюстендил, по повод предстоящата учебна година. Изявления за медиите се предвиждат в 13.30 ч., когато министърът ще бъде гост в детска градина \"Мечта\".    \r\n***   \r\nОт 10.00 часа в конферентната зала на хотел „Хебър“ икономическият екип на Представителството на ЕК в България организира дискусия на тема „Европейски семестър 2018“.  \r\n***   \r\nОт 10.00 часа Окръжният съд заседава по делото срещу кмета на Община Септември Марин Рачев за укриване на данъци.  \r\n*** \r\nОт 08.00 часа в отделението по фтизиатрия в УМБАЛ ‚Св.Георги“ ще се проведе безплатен скрининг за риска от туберкулоза. \r\n*** \r\nВ Цар-Симеоновата градина продължават Дните на кубинската култура. Ще се състои танцова фиеста,водена от кубинския танцьор, инструктор и хореограф Османи Сегура. \r\n*** \r\nОт 13.30 часа в зала 1 на Апелативен съд- Пловдив ще се разгледа делото по образувана жалба на гражданския ищец и на подсъдимия срещу присъда на Окръжен съд – Пазарджик, с която подсъдимият Николай Я. е признат за виновен в това, че на 12.07.2015 г. в гр. Велинград е използвал двуцевно огнестрелно оръжие – пушка и е направил опит умишлено да умъртви мъж с инициали Х. П. \r\n*** \r\nОт 13.30 часа в зала 10 на Окръжен съд-Пловдив ще се гледа съдебното дело на петима души, обвинени за извършване на опит за предумишлено убийство, за умишлени палежи. \r\n*** \r\nОт 14.00 часа в зала 2 на Окръжен съд-Пловдив ще се разгледа съдебното дело на подсъдимия Боян Л., управител на „Кредит Актив“ ЕООД, за данъчни задължения. \r\n***   \r\nОт 10.00 часа в аудиториум „Магнум” на Втора клинична база с полагане на академична клетва 511 първокурсници ще стартират новата учебна година в Медицинския университет в Плевен.  \r\n***   \r\nОт 9.30 часа в зала № 210 на Регионално управление на образованието – Сливен ще се проведе съвещание с директорите на училища и на ЦПЛР.  \r\n***   \r\nОт 17.00 часа в заседателната зала, на втория етаж в сградата на Общинска администрация-Златоград ще се проведе публично обсъждане на отчета за изпълнение на бюджета на Община Златоград за 2017 г. от местната общност. \r\n***   \r\nОт 19.00 часа в ДТ „Гео Милев“ театър „Любомир Кабакчиев“ Казанлък представя „Оркестър Титаник“ от Христо Бойчев. \r\n***   \r\nОт 13.00 часа до 15.00 часа в офиса на ПП ГЕРБ (ул. „Преслав” 7, ет.4) народният представител д-р Венка Стоянова организира приемен ден за граждани.  \r\n***   \r\nОт 9.30 часа на тенис кортове „Хасково“ ще се проведе турнир по тенис на корт. \r\n***   \r\nОт 10.00 часа на пл. „Атлантически“ ще се състои „Европа – култура и наследство“.  \r\n***   \r\nОт 10.30  в детския отдел на РБ „Хр. Смирненски“ ще бъде открита изложба „Моето лято“. \r\n***   \r\nОт 11.00 часа на пл. „Свобода“ ще се състои концерт на Клуб по спортни танци „Хасково“.  \r\n***   \r\nОт 17.30 часа в зала „Археология“ на РИМ-Хасково ще се проведе дискусия за развитието и перспективите на хасковската крепост с участието на проф. Пламен Павлов.  \r\n***   \r\nОт 18.00 часа на бул. „Съединение“ № 98 ще се проведе Автородео. \r\n***   \r\nОт 19.00 часа на пл. „Свобода“ ще се състои концерт на Група „Different Highway“.  \r\n***   \r\nОт 20.00 часа пред „Младежкия център“ ще бъдат отбелязани 40 години дискотечна дейност в Хасково – дискотека на открито.  \r\n***   \r\nОт 9.15 часа пред сградата на Общината президентът Румен Радев ще бъде посрещнат от кмета Любомир Христов. \r\n***   \r\nОт 10.00 до 15.30 часа  в центъра на град Шумен,  на площада пред Драматично-куклен театър „Васил Друмев” ще се проведат безплатни скринингови изследвания за хепатит В и C. Официалното откриване ще започне в 9.30 часа на площада пред Драматично-куклен театър „Васил Друмев” с медиен брифинг с участието на д-р Нигяр Джафер, заместник-председател на Народното събрание, член на Комисия по здравеопазването и народен представител от град Шумен.", "date": "2018.09.10", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2018/09/10/2565129/sport-ivet-lalova-shesta-pri-debyuta-si-za-otbora-na-evropa.html", "text": "Ивет Лалова завърши шеста в бягането на 200 метра с време 23.18 секунди в дебюта си за тима на Европа по време на Континенталната купа по лека атлетика в чешкия град Острава. Така българската спринтьорка донесе три точки за отбора, чиято чест защитава при първото си участие в тази надпревара. \r\nПърва финишира олимпийската шампионка на 400 метра Шоне Милър-Уибо (Бахамите), която с 22.16 секунди добави максимален брой от 8 точки за отбора на Америка. Другата европейка, стартирала на 200 м - Дафне Схипърс (Холандия), финишира втора с 22.28 секунди. Победителката на 100 м от първия ден на състезанието - Мари-Хосе Та Лу (Кот д’Ивоар) е трета с 22.61 секунди. \r\nПреди Лалова финишираха още Шерика Джексън (Ямайка) и Едидонг Офониме Одионг (Бахрейн) - и двете с време 22.62 секунди, но с хилядни предимство за спринтьорката от тима на Америка. Одионг пък подобри рекорда на Бахрейн в бягане на тази дистанция.", "date": "2018.09.10", "title": "Спорт: Ивет Лалова шеста при дебюта си за отбора на Европа"}
{"url": "http://www.focus-news.net/news/2018/09/10/2565495/prodalzhava-kampaniya-za-nabirane-na-sredstva-za-podpomagane-na-dvoyki-s-reproduktivni-problemi-chrez-prodazhba-na-detski-pyureta-vav-veliko-tarnovo.html", "text": "Продължава кампания на Фондация „Искам бебе“ за набиране на средства за подпомагане на двойки с репродуктивни проблеми чрез продажба на детски пюрета във Велико Търново. Това каза за  Радио „Фокус“ – Велико Търново  регионалният координатор на организацията Вероника Михайлова. Пюретата са за деца на възраст между 4 и 12 месеца и са предимно зеленчукови – от картофи, моркови, шунка и ананас. Вероника Михайлова подчерта, че бебешките храни са в срок на годност. Срокът на годност на тези за 12-месечни деца изтича в края на месец ноември, а на останалите – през януари и април. Те са дарени от баронеса Рени Фон Бехтолшайм и Ласко Лазаров, съвместно с Малтийския орден. Един стек от 6 бурканчета се продава на символична цена от 5 лева, а средствата събрани от продажбата ще подпомогнат семейства, които искат дете.  Бебешките храни се намират в помещение на Фондация „Искам бебе“, предоставено от Община Велико Търново за безвъзмездно ползване. Всеки желаещ да закупи от пюретата, може да се свърже с Вероника Михайлова на телефон 0886 801 309 и да заяви количество. Инициативата ще продължи до изчерпване на количествата. \r\nНадежда КРЪСТЕВА", "date": "2018.09.10", "title": "Продължава кампания за набиране на средства за подпомагане на двойки с репродуктивни проблеми чрез продажба на детски пюрета във Велико Търново"}
{"url": "http://www.focus-news.net/news/2018/09/10/2565127/ria-novosti-sergey-sobyanin-obyavi-pobedata-si-na-kmetskite-izbori-v-moskva.html", "text": "Кандидатът за кмет на Москва Сергей Собянин, който и в момента заема тази длъжност, обяви своята победа на изборите, предава  РИА Новости . \r\n„Избирателните секции са затворени. Гласовете се броят. Публикувани са данните от exit poll. Благодаря за подкрепата, приятели! Това е наша обща победа“, заяви Собянин чрез обръщение на уебсайта си, заедно с избирателния си щаб. \r\nПо данни на руската Централна избирателна комисия (ЦИК), след обработването на 0.21 процента от протоколите, Собянин води в изборите за столичен кмет с 68.77 процента от гласовете на избирателите. Кандидатът на Комунистическата партия (КПРФ) Вадим Кумин събира 11.39 процента, кандидатът на „Справедлива русия“ Иля Свиридов е със 7.33 процента, кандидатът на Либерално-демократичната партия (ЛДПР) Михаил Дегтярев събира 7.27 процента, а кандидатът от партията Съюз на гражданите Михаил Балакин получава 1.71 процента от гласовете.  Йонислав Дочев", "date": "2018.09.10", "title": "РИА Новости: Сергей Собянин обяви победата си на кметските избори в Москва"}
{"url": "http://www.focus-news.net/news/2018/09/10/2565130/reuters-evropeyskite-liberali-shte-tarsyat-alians-s-emanyuel-makron-za-evropeyskite-izbori.html", "text": "Лидерът на либералната група в Европейския парламент Ги Верхофстад обяви в неделя, че ще търси алианс с политическата партия на френския президент Еманюел Макрон за европейските избори през май следващата година, в опит да контрира популистите, предава  Reuters . \r\nВ интервю, публикувано във френския вестник „Ouest France“, бившият белгийски премиер заяви, че е готов Европейските либерали и „Напред“, партията създадена от Макрон, да изградят алтернатива на популизма. \r\nЗапитан за възможния съюз Кристоф Кастанер, лидерът на „Напред“, отхвърли коментарите на Верхофстад. „Не сме готови за алианс“, заяви той пред Reuters в неделя. \r\nДокато италианските и унгарски лидери са се срещнали и са изразили общата си визия, проевропейските либерални партии възнамеряват да отвърнат на удара преди изборите през май, според Верхофстад. „Битката през 2019 година ще бъде борба между националпопулисти от една страна и проевропейската алтернатива от друга“, заяви той пред френския вестник. \r\nЛибералният лидер поясни, че всяка партия ще проведе обща кампания с общи предложения, но ще запази своята идентичност. „Целта е да се създаде решителна група в бъдещия парламент, която ще бъде инструмент за спиране на националистическата вълна“, добави той.  Йонислав Дочев", "date": "2018.09.10", "title": "Reuters: Европейските либерали ще търсят алианс с Еманюел Макрон за европейските избори"}
{"url": "http://www.focus-news.net/news/2018/09/10/2565134/veliko-tarnovo-gradskiyat-uchenicheski-parlament-organizira-tantsovo-sastezanie-make-it-dance.html", "text": "Градският ученически парламент във Велико Търново организира танцово състезание „Make it dance!”. Това съобщиха за  Радио „Фокус“ – Велико Търново  от младежката организация. Събитието ще се проведе на 29 септември, на сцената до Художествената галерия „Борис Денев“ в града. Поканени са всички, които обичат да танцуват. Състезанието ще е отборно, като отборите ще се разпределят на място. „Не се безпокойте, че отборът ви ще е съставен само от аматьори, защото начело на всеки ще стои капитан със завиден опит в танците“, посочват от Градски ученически парламент. Надпреварата ще се проведе в три кръга, като първият кръг ще е под мотото “Just Dance”. Участниците ще трябва да имитират танц от играта Just dance. Вторият кръг е под надслов „Best performance” като любителите на танците ще трябва да измислят лесна хореография на кратък откъс от песен. В третия кръг, „Perfect dance memory”, участниците ще повтарят няколко стъпки, показани от гост хореограф. След края на състезанието ще се проведе парти под звездите. Началото на събитието е от 18.00 часа. Всеки желаещ да участва може да се запише предварително. \r\nНадежда КРЪСТЕВА", "date": "2018.09.10", "title": "Велико Търново: Градският ученически парламент организира танцово състезание „Make it dance!”"}
{"url": "http://www.focus-news.net/news/2018/09/10/2565128/ria-novosti-v-shvetsiya-sa-obraboteni-80-protsenta-ot-byuletinite.html", "text": "Управляващият червено-зелен блок в Швеция събира 40.6 процента на парламентарните избори, опозиционния дясноцентристки алианс получава 40.2 процента, докато партията „Шведски демократи“ е със 17.7 процента, съобщава държавната избирателна комисия след преброяване на 80 процента от гласовете, предава  РИА Новости . \r\nКъм момента „Шведски демократи“ е трета по популярност, след управляващата Социалдемократическа партия, която събира 28.2 процента и опозиционната партия „Умерените“ с 19.7 процента.  Йонислав Дочев", "date": "2018.09.10", "title": "РИА Новости: В Швеция са обработени 80 процента от бюлетините"}
{"url": "http://www.focus-news.net/news/2018/09/10/2565135/nezavisimaya-gazeta-kyurdi-sa-napadnali-voyskata-na-bashar-asad.html", "text": "Русия и нейните съюзници в Сирия продължават операцията в Идлиб. САЩ, Саудитска Арабия, а също и Турция, която участва на срещата на върха в Техеран, встъпи с активно осъждане на подобни действия. А председателят на Съвета на началник-щабовете на Въоръжените сили на САЩ Джоузеф Дънфорд определи изхода на преговорите за Идлиб в иранската столица като провал, пише електронното издание на руския вестник  „Независимая газета“ . \r\nРусия нарича бомбардировките на бунтовнически позиции в провинциите Идлиб и Хама „точни“. Но турската информационна агенция „Anadolu“ твърди, че в резултат на авиационните удари има жертви сред населението. Агенцията се позовава на Управлението на гражданската отбрана, която действа в Идлиб и, по информации на „Anadolu“, представлява структура на организацията „Бели каски“, която в Русия считат за отговорна за подготовката на псевдохимическо нападение. \r\nПо оценки на експерти в Идлиб има съсредоточени 100 000 участници в незаконни въоръжени формирования. Това е съпоставимо с числеността на войската на Башар Асад и неговите съюзници насочени към Идлиб. \r\nДо неотдавна в състава ѝ са били и кюрдските формирования. Въпреки това, сега, когато преговорите между официален Дамаск и политическите представители на голям кюрдски отряд се провалят, взаимоотношенията между страни се изострят. \r\nПрез изминалата седмица сирийска медия съобщи, че полицейските формирования „Асаиш“ и „Сирийски демократични сили“ (СДС), основата на които представляват кюрди, са нападнали колона на сирийската армия и техните съюзници в южната част на град Камишли. Този град в провинцията Хасак се намира под двоен контрол – официален Дамаск и СДС, които подкрепят САЩ. През цялото време преди това те са живеели спокойно. Но в събота, като резултат от двойния конфликт, поне 11 войника от сирийската армия и съюзници на опълченците са били убити, а двама ранени.  Йонислав Дочев", "date": "2018.09.10", "title": "„Независимая газета“: Кюрди са нападнали войската на Башар Асад"}
{"url": "http://www.focus-news.net/news/2018/09/10/2565131/reuters-shvedskiyat-dyasnotsentristki-lider-ulf-kristerson-prizova-ministar-predsedatelya-stefan-lofven-da-podade-ostavka.html", "text": "Шведският дясноцентристки опозиционен лидер Улф Кристерсон в неделя призова социалдемократическия министър-председател Стефан Лофвен да отстъпи поста си, след като предварителните резултати разкриха, че опозиционния алианс е с почти равен резултат с неговата лявоцентристка коалиция, предава  Reuters . \r\n„Това правителство се изчерпа“, заяви Кристерсон по време на партиен митинг, визирайки правителството на малцинството на Лофвен. „Сега трябва да подаде оставка“. \r\nКристерсон е лидер на „Умерените“ и кандидатът за премиер на дясноцентристкия алианс, съставен то четири партии.  Йонислав Дочев", "date": "2018.09.10", "title": "Reuters: Шведският дясноцентристки лидер Улф Кристерсон призова министър-председателя Стефан Лофвен да подаде оставка"}
{"url": "http://www.focus-news.net/news/2018/09/10/2565136/sport-novak-dzhokovich-specheli-us-open.html", "text": "Новак Джокович спечели тенис турнира US Open, след като на финала победи Хуан Мартин дел Потро с 6:3, 7:6, 6:3 за малко над три часа игра. Това е трета титла за сръбския тенисист в Ню Йорк след тези през 2011 и 2015 година. Джокович направи и още едно постижение – изравни се с Пийт Сампрас по титли от Големия шлем. И двамата вече имат по 14, а пред тях са единствено Рафаел Надал със 17 и абсолютният рекордьор Роджър Федерер с 20.", "date": "2018.09.10", "title": "Спорт: Новак Джокович спечели US Open"}
{"url": "http://www.focus-news.net/news/2018/09/10/2565132/tass-leviyat-i-desniyat-blok-na-izborite-v-shvetsiya-poluchavat-ednakvo-chislo-mandati.html", "text": "Партиите от управляващия червено-зелен блок печелят с незначително предимство пред опозиционния дясноцентристки алианс – 40.6 процента срещу 40.3 процента. Но числото на мандатите, които получават те, са еднакви – 143. За това свидетелстват предварителните данни от преброяването на гласовете, които бяха разпространени от избирателната комисия, след преброяването на гласовете от 5 500 избирателни секции от общо 6 000, предава  ТАСС . \r\nНито един от двата блока няма мнозинство в парламента.  Най-много гласове събира Социалдемократическата партия на Швеция – 28.3 процента. След това е партията на „Умерените“ с 19.8, антиимигрантската „Шведски демократи“ със 17.7, Партията на центъра с 8.6, Лявата партия със 7.9, Християндемократическата партия с 6.4 и партията „Либерали“ с 5.5 процента от гласовете.  Йонислав Дочев", "date": "2018.09.10", "title": "ТАСС: Левият и десният блок на изборите в Швеция получават еднакво число мандати"}
{"url": "http://www.focus-news.net/news/2018/09/10/2565481/tass-mo-na-turtsiya-prizova-za-prekratyavane-na-udarite-po-idlib.html", "text": "Министърът на отбраната на Турция Хулуси Акар призова за прекратяване на ударите по северозападната сирийска провинция Идлиб и за запазване на примирието в този регион, съобщи „Анадолската агенция“, предава  ТАСС . \r\n„Обявяваме се за незабавно прекратяване на всички въздушни и наземни атаки, както и за осигуряване на стабилност и примирие в региона“, заяви Акар. „Искаме примирието да продължи в Идлиб“. \r\nПревод и редакция:", "date": "2018.09.10", "title": "ТАСС: МО на Турция призова за прекратяване на ударите по Идлиб"}
{"url": "http://www.focus-news.net/news/2018/09/10/2565138/tass-vladimir-putin-pozdravi-sergey-sobyanin-za-pobedata-na-kmetskite-izbori-v-moskva.html", "text": "Президентът на Русия Владимир Путин поздрави Сергей Собянин за победата на изборите за кмет в Москва, съобщиха пред журналисти в понеделник от администрацията на държавния глава, предава  ТАСС . \r\n„В телефонен разговор президентът на Русия Владимир Путин е поздравил Сергей Собянин за победата на изборите за кмет в Москва“, поясниха от президентската администрация. \r\nСпоред данните след обработката на 56.3 процента от протоколите, Собянин събира около 69.54 процента от гласовете. На второ място е Вадим Кунин от КПРФ с 11.65 процента. \r\nПо-рано самият Собянин обяви своята победа и изрази благодарности към членовете на своя предизборен щаб, доверените си лица и всички граждани, които са гласували за него.  Йонислав Дочев", "date": "2018.09.10", "title": "ТАСС: Владимир Путин поздрави Сергей Собянин за победата на кметските избори в Москва"}
{"url": "http://www.focus-news.net/news/2018/09/10/2565140/the-moscow-times-poveche-ot-150-dushi-sa-bili-zadarzhani-po-vreme-na-protesti-protiv-pensionnata-reforma-v-rusiya.html", "text": "Поне 153 протестиращи са били задържани в неделя, докато хиляди поддръжници на намиращия се в затвора опозиционен лидер Алексей Навални протестираха сред цяла Русия против планираното увеличение на възрастта за пенсиониране, пише електронното издание на англоезичния руски вестник  The Moscow Times . \r\nСлед като бяха изменени от президента Владимир Путин, реформите предвиждат увеличение на възрастта за пенсиониране за мъжете от 60 до 65 години и за жените от 55 до 60 години. Предложените пенсионни реформи, които в момента минават през парламента, свалиха с около 15 процента рейтинга на одобрение на Путин. Това е най-непопулярната правителствена мярка от 2005 година насам, когато бяха отменени социални придобивки от ерата на Съветския съюз, което доведе до протести на пенсионери в цялата страна. \r\n„OVD-Info“, организация за защита на права на човека, твърди че 153 поддръжници на Алексей Навални са били задържани от полицията в неделя в 19 града, включително и някои от най-близките съветници на опозиционния лидер. \r\nВ Москва, където властите отхвърлиха искането за протест от поддръжниците на Навални, около 2 000 души се събраха на централния площад Пушкин, обявиха от вътрешното министерство.  Йонислав Дочев", "date": "2018.09.10", "title": "The Moscow Times: Повече от 150 души са били задържани по време на протести против пенсионната реформа в Русия"}
{"url": "http://www.focus-news.net/news/2018/09/10/2565133/izvestiya-vazmozhnost-za-dogovaryane.html", "text": "Срещата на върха между лидерите на Русия, Иран и Турция, проведена в Техеран, още веднъж доказа – тристранният диалог в рамките на „астанския формат“ продължава да работи ефективно. Трите държавни глави се обърнаха с призив към различните сили в Идлиб да прекратят съпротивата и да предадат оръжието си. По време на преговорите Анкара настоя за запазване на зоната за деескалация в провинцията, докато Москва и Техеран се застъпиха за пълното изкореняване на терористичната заплаха, изхождаща от анклава. Сумирайки резултатите от срещата, президентът Владимир Путин подчерта, че Русия може да докаже подготовката на провокация с химическо оръжие от страна на бунтовниците, пише електронното издание на руския вестник  „Известия“ . \r\nКакто отбелязва първият заместник-председател на комисията по международни работи към Федералния съвет Владимир Джабаров, въпреки разногласията, консенсусът между страните е бил запазен. Въпреки това, „идлибският въпрос“ ще трябва да бъде решен рано или късно. \r\nЗапазване на териториалната цялост на Сирия и противодействие на сепаратистките тенденции в страната, продължаване на борбата срещу терористичните групировки и продължаване на политическия процес за урегулиране на сирийския конфликт – такива принципи са отразени в декларацията, подписана от президентите на Русия, Иран и Турция след срещата на върха в Техеран. \r\n„Разбира се, изхождам от факта, че това ще е възможно за договаряне. Изхождаме от предпоставката, че нашият призив за примирие в Идлиб ще бъде чут“, заяви Владимир Путин след срещата в Техеран. „Ще се надяваме, че и сред представителите на терористичните организации ще има здрав разум да прекратят съпротивата и да предадат оръжието си“. \r\nОбщият подход на страните към темата за стабилизацията на ситуацията в Идлиб беше формиран по време на дискусиите. Така Реджеп Тайип Ердоган настоява за използването на формулировката за „примирие“. Въпреки това, по думите на Путин, не е възможно да се установи примирие в условия, в които противостоящата страна не участва в разговорите. \r\n„Считам, че президентът на Турция е генерално прав, би било добре, но не можем да говорим за тях, особено за терористите „Джебхат ан-Нусра“ или „Ислямска държава“, дали ще прекратят стрелбата или ще прекратят да използват безпилотните летателни апарати с бомби“, отбеляза руският лидер.  Йонислав Дочев", "date": "2018.09.10", "title": "„Известия“: Възможност за договаряне"}
{"url": "http://www.focus-news.net/news/2018/09/10/2565139/afp-shvedskiyat-premier-stefan-lofven-e-pokanil-opozitsiyata-za-pregovori-sled-kato-ne-uspya-da-sabere-mnozinstvo.html", "text": "Шведският министър-председател и лидер на Социалдемократическата партия Стефан Лофвен е поканил опозицията за преговори, след като лявоцентристкият и дясноцентристкият блок не успяха да спечелят мнозинство в парламентарните избори в неделя, предава  AFP . \r\n„Очевидно е, че никой не спечели мнозинство, така че е нормално да си сътрудничим“, заяви Лофвен пред журналисти, след като неговият блок изглежда че може и да има предимство от един депутат, при преброени 99.8 процента от гласовете. \r\n„Избирателите направиха своя избор, сега зависи от всички нас, благоприличните партии, да изчакаме финалните резултати и след това да преговаряме и да си сътрудничим, за да движим Швеция напред по отговорен начин“, добави той. \r\nОтхвърляйки призивите на няколко лидери от дясноцентристкия Алианс, Лофвен заяви, че ще „работи спокойно като министър-председател с уважение към избирателите и избирателната система на Швеция“ за още две седмици, докато не започне да работи новият парламент. \r\nКрайнодясната партия „Шведски демократи“ постигна значителен прогрес, получавайки 17.6 процента от гласовете, след като на предишните избори през 2014 година спечелиха 12.9 процента. \r\n„Разбира се, че съм разочарован, че една партия (Шведските демократи) с корени в нацизма може да спечели толкова много гласове в нашето време“, добави шведският премиер.  Йонислав Дочев", "date": "2018.09.10", "title": "AFP: Шведският премиер Стефан Лофвен е поканил опозицията за преговори, след като не успя да събере мнозинство"}
{"url": "http://www.focus-news.net/news/2018/09/10/2565142/sotsialisti-ot-tsyalata-strana-otbelyazaha-74-tata-godishnina-ot-9-septemvri-obzor.html", "text": "Социалисти от цялата страна отбелязаха 9 септември. В столицата Градският съвет на БСП – София заедно с Българския антифашистки съюз организира тържествено честване на Деветосептемврийските събития. \r\nСоциалистите поднесоха цветя на паметника на Незнайния воин, на паметника на Съветската армия и на възстановената паметна плоча на Марин Боев. Цветя бяха положени от името на Националния съвет на БСП и парламентарната група на партията на Братската могила, където се проведе митинг по повод събитията от 9 септември. Братската могила бе и крайната точка на Деветосептемврийското шествие, което тръгна от Борисовата градина. В събитията в столицата участие взеха народни, представители, общински съветници от БСП и председателят на МО в БСП Николай Бериевски. Слово произнесе заместник-председателят на БСП София и депутат от ПГ на партията Христо Проданов, който каза, че 9 септември трябва да събира социалистите, защото фашизмът не е само лош спомен. По думите му днес той се възражда и сигнали за това можем да открием в разрухата на държавата и рязкото обедняване на нацията. \r\nВъв „Фейсбук“  лидерът на БСП Корнелия Нинова  честити 9 септември и заяви, че на тази дата се отдава почит към всички, дръзнали да се изправят срещу фашизма. „Антифашистите мечтаеха за свобода, бориха се и даваха живота си за нея - в България, в Европа и в света. Поклон пред смелостта, вярата и саможертвата им. Нека на днешния ден почетем хората, които посветиха живота си да изградят съвременна България. И да бдим никога повече да няма фашизъм“, написа Нинова. \r\nПредседателят на БСП изпрати поздравителен адрес и до организаторите и участниците в Традиционния деветосептемврийски събор на БСП в местността „Копривките“, в който се включиха над 5 000 души. Общински председатели, кметове и съветници на левицата, заедно с народните представители от ПГ на „БСП за България“ Манол Генов, доц. Георги Йорданов и Димитър Георгиев положиха цветя и венци на паметника на загиналите антифашисти. \r\nСпециални поздрави към събора изпрати и евродепутатът Георги Пирински. Друг от евродепутатите на левицата Момчил Неков се включи в традиционното честване на социалистите в град Благоевград на Братската могила. Той отбеляза, че много хора ценят и тачат датата 9 септември, която според него олицетворява общество, което е било индустриализирано, пазило е ценностите и е имало култура. \r\nНа 9 септември се отбелязва победата над хитлерофашизма и 74-тата годишнина от Деветосептемврийските събития. В България все още съществуват спорове дали става въпрос за Деветосептемврийско въстание или преврат.  \r\nВ интервю за „Фокус“  историкът проф. Искра Баева  обясни, че събитията от 9 септември 1944 г. са съчетание на класически преврат с немалобройни въстанически акции из страната. \r\nПроф. Баева обясни, че след 9 септември 1944 г. в България се променя всичко – политика, икономика, социален живот, култура, демография и т.н. „Известно е, че този модел е наложен с помощта на мащабни политически репресии, че той отстранява от обществения живот цели класи, но същевременно модернизира България – осъществява ускорена индустриализация, създава едро машинизирано аграрно производство, урбанизира държавата, което вкарва традиционния български селянин в градския бит с придобивки като вътрешна тоалетна, течаща вода, баня, централно отопление, задължително прогимназиално образование, достъпни културни институции и също такива медицински услуги“, обясни още историкът. \r\nОт своя страна  публицистът проф. Михаил Неделчев  заяви в ефира на Радио „Фокус“, че една част от българското общество възприема времето на социализма като време, в което е имало спокойствие, сигурност и не осъзнава дълбоката несвобода на мисълта, на личността и на правата. Според него 9-ти септември е трагическа дата в българската история. „Това е не само военен преврат, осъществен, както знаем, от професионални превратаджии, които обаче подаряват в някакъв смисъл властта на малобройните комунисти. И я подаряват естествено, защото от север нахлува обявилата война на България Червена армия. Това  е събитие, което ни потапя в ново робство,  което продължава 45 години“, посочва проф. Неделчев.  \r\nДеница КИТАНОВА", "date": "2018.09.10", "title": "Социалисти от цялата страна отбелязаха 74-тата годишнина от 9 септември (ОБЗОР)"}
{"url": "http://www.focus-news.net/news/2018/09/10/2565145/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Срещата на върха между лидерите на Русия, Иран и Турция, проведена в Техеран, още веднъж доказа – тристранният диалог в рамките на „астанския формат“ продължава да работи ефективно. Трите държавни глави се обърнаха с призив към различните сили в Идлиб да прекратят съпротивата и да предадат оръжието си. По време на преговорите Анкара настоя за запазване на зоната за деескалация в провинцията, докато Москва и Техеран се застъпиха за пълното изкореняване на терористичната заплаха, изхождаща от анклава. Сумирайки резултатите от срещата, президентът Владимир Путин подчерта, че Русия може да докаже подготовката на провокация с химическо оръжие от страна на бунтовниците, пише електронното издание на руския вестник  „Известия“ . \r\nКакто отбелязва първият заместник-председател на комисията по международни работи към Федералния съвет Владимир Джабаров, въпреки разногласията, консенсусът между страните е бил запазен. Въпреки това, „идлибският въпрос“ ще трябва да бъде решен рано или късно. \r\nЗапазване на териториалната цялост на Сирия и противодействие на сепаратистките тенденции в страната, продължаване на борбата срещу терористичните групировки и продължаване на политическия процес за урегулиране на сирийския конфликт – такива принципи са отразени в декларацията, подписана от президентите на Русия, Иран и Турция след срещата на върха в Техеран. \r\n„Разбира се, изхождам от факта, че това ще е възможно за договаряне. Изхождаме от предпоставката, че нашият призив за примирие в Идлиб ще бъде чут“, заяви Владимир Путин след срещата в Техеран. „Ще се надяваме, че и сред представителите на терористичните организации ще има здрав разум да прекратят съпротивата и да предадат оръжието си“. \r\nОбщият подход на страните към темата за стабилизацията на ситуацията в Идлиб беше формиран по време на дискусиите. Така Реджеп Тайип Ердоган настоява за използването на формулировката за „примирие“. Въпреки това, по думите на Путин, не е възможно да се установи примирие в условия, в които противостоящата страна не участва в разговорите. \r\n„Считам, че президентът на Турция е генерално прав, би било добре, но не можем да говорим за тях, особено за терористите „Джебхат ан-Нусра“ или „Ислямска държава“, дали ще прекратят стрелбата или ще прекратят да използват безпилотните летателни апарати с бомби“, отбеляза руският лидер. \r\n***  Русия и нейните съюзници в Сирия продължават операцията в Идлиб. САЩ, Саудитска Арабия, а също и Турция, която участва на срещата на върха в Техеран, встъпи с активно осъждане на подобни действия. А председателят на Съвета на началник-щабовете на Въоръжените сили на САЩ Джоузеф Дънфорд определи изхода на преговорите за Идлиб в иранската столица като провал, пише електронното издание на руския вестник  „Независимая газета“ . \r\nРусия нарича бомбардировките на бунтовнически позиции в провинциите Идлиб и Хама „точни“. Но турската информационна агенция „Anadolu“ твърди, че в резултат на авиационните удари има жертви сред населението. Агенцията се позовава на Управлението на гражданската отбрана, която действа в Идлиб и, по информации на „Anadolu“, представлява структура на организацията „Бели каски“, която в Русия считат за отговорна за подготовката на псевдохимическо нападение. \r\nПо оценки на експерти в Идлиб има съсредоточени 100 000 участници в незаконни въоръжени формирования. Това е съпоставимо с числеността на войската на Башар Асад и неговите съюзници насочени към Идлиб. \r\nДо неотдавна в състава ѝ са били и кюрдските формирования. Въпреки това, сега, когато преговорите между официален Дамаск и политическите представители на голям кюрдски отряд се провалят, взаимоотношенията между страни се изострят. \r\nПрез изминалата седмица сирийска медия съобщи, че полицейските формирования „Асаиш“ и „Сирийски демократични сили“ (СДС), основата на които представляват кюрди, са нападнали колона на сирийската армия и техните съюзници в южната част на град Камишли. Този град в провинцията Хасак се намира под двоен контрол – официален Дамаск и СДС, които подкрепят САЩ. През цялото време преди това те са живеели спокойно. Но в събота, като резултат от двойния конфликт, поне 11 войника от сирийската армия и съюзници на опълченците са били убити, а двама ранени. \r\n***  Поне 153 протестиращи са били задържани в неделя, докато хиляди поддръжници на намиращия се в затвора опозиционен лидер Алексей Навални протестираха сред цяла Русия против планираното увеличение на възрастта за пенсиониране, пише електронното издание на англоезичния руски вестник  The Moscow Times . \r\nСлед като бяха изменени от президента Владимир Путин, реформите предвиждат увеличение на възрастта за пенсиониране за мъжете от 60 до 65 години и за жените от 55 до 60 години. Предложените пенсионни реформи, които в момента минават през парламента, свалиха с около 15 процента рейтинга на одобрение на Путин. Това е най-непопулярната правителствена мярка от 2005 година насам, когато бяха отменени социални придобивки от ерата на Съветския съюз, което доведе до протести на пенсионери в цялата страна. \r\n„OVD-Info“, организация за защита на права на човека, твърди че 153 поддръжници на Алексей Навални са били задържани от полицията в неделя в 19 града, включително и някои от най-близките съветници на опозиционния лидер. \r\nВ Москва, където властите отхвърлиха искането за протест от поддръжниците на Навални, около 2 000 души се събраха на централния площад Пушкин, обявиха от вътрешното министерство. \r\n***", "date": "2018.09.10", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/09/10/2565137/afp-sedem-dushi-sa-raneni-sled-napadenie-s-nozh-v-parizh.html", "text": "Седем души, включително двама британски туристи, са били ранени в неделя във френската столица Париж, където са били нападнати от мъж, въоръжен с нож и железен прът, според полицията и други източници, предава  AFP . \r\nИзточник близък до разследването заяви, че заподозреният е бил арестуван и се предполага, че е от афганистански произход. \r\n„Нищо на местопрестъплението не разкрива знаци за терористичен характер на тези нападения“, твърдят източниците, добавяйки че нападателят е нападнал „непознати по улиците“. \r\nОт седемте ранени, четири са в критично състояние, поясниха от полицията.  Йонислав Дочев", "date": "2018.09.10", "title": "AFP: Седем души са ранени след нападение с нож в Париж"}
{"url": "http://www.focus-news.net/news/2018/09/10/2565146/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Консервативната партия избухна в открита гражданска война след мощните критики срещу Борис Джонсън, тъй като описанието му на плана за Брекзит на Тереза Мей като „самоубийствена жилетка“ предизвика контра коментари за „проект клевета“ от Даунинг стрийт, пише британският вестник  The Guardian . \r\nЯростните нападки, в които водещ член на Консервативната партия от задния ред на британския парламент заяви, че най-вероятно ще се откаже от партията, ако Джонън стане неин лидер, известяват за турбулентна партийна конференция през този месец, която най-вероятно ще бъде доминирана от преплетени спорове за Брекзит, както и за наследника на Тереза Мей. \r\nПишейки за „Daily Mail“ в неделя, Джонсън обвини Мей, че неколкократно се е поддала на условията за Брекзит пред ЕС и неговият главен преговарящ Мишел Барние, заявявайки че „в разговорите досега, Брюксел получи това, което искаше“. \r\nДжонсън пише: „Според предложението от Чекърс ние трябва да се съгласим да приемем техните правила – завинаги – без никакъв глас в създаването на тези правила. Това е унижение.“ \r\nВ най-спорния си пасаж, Джонсън порица така наречения резервен план, който да гарантира, че няма да има твърда ирландска граница. Бившият външен министър пише: „Ние се открихме за постоянно политическо изнудване. Сложихме самоубийствена жилетка около британската конституция – и дадохме бутона за детонация на Мишел Барние“. \r\nАналогията предизвика бурно осъждане от редица висшестоящи консерватори, включително и двама външни министри, които работиха при Джонсън преди да подаде оставката си през юни. \r\nСара Уоластон, висшестоящ депутат от задните редове на британския парламент, заяви че най-вероятно ще напусне Консервативната партия, ако Джонсън я поеме. „Аз лично се надявам това да не се случи. Не мисля, че той е способен да води държавата“, заяви тя пред радио BBC. \r\nПодобни искания бяха отправени през последните седмици от двама нейни колеги противопоставящи се на твърд Брекзит, Доминик Грийв и Хайди Алън. Грийв заяви, че начина на изразяване на Джонсън в „Daily Mail“ в статията си е бил „изцяло в негов характер: груб, но за някои, забавна популистка полемика“. \r\n***  Брекзит без споразумение може да принуди британската полиция да се обърне към армията покрай страховете от граждански хаос, пише британският вестник  London Evening Standard , като се позовава на изтекъл доклад. \r\nПолицейските началници са начертали планове в случай, че недостигът на стоки, храни и лекарства предизвика бунтове след излизането на Великобритания от ЕС през март 2019 година. \r\nДокументът, изготвен от Националния център за полицейска координация, включва и „реалната възможност“ от потърсване на военна помощ в случай на бунтове. \r\nТой предупреждава и от опашки от трафик на пристанищата с „безпрецедентен и объркващ“ разрив на пътната мрежа. \r\nВътрешният министър Саджид Джавид заяви пред „BBC“ в неделя: „Радвам се, че полицията и други експерти разглеждат този въпрос и мислят какво може да се стане в случай на излизане без споразумение“. \r\nИзтеклият документ разкрива притеснения, че липсата на доставки на лекарства може да „подхрани гражданското неподчинение“, докато повишението на цената на стоките също е потенциален проблем. \r\n***  Излизането на Великобритания от Европейския съюз, за да може да функционира спрямо правилата на Световната търговска организация (СТО), би могло да увеличи постъпленията на министерството на финансите с 80 милиарда паунда за период от 15 години, пише британският вестник  The Times , позовавайки се на нов доклад. \r\nГрупата „Икономисти за свободна търговия“, която е твърд привърженик на Брекзит, твърди в изследването си, че напускането без споразумение може да увеличи растежа и да позволи на правителството да намали данъците и увеличи харчовете си. Докладът твърди, че търговските мита биха увеличили митническите приходи на Острова с 13 милиарда паунда на година, заради големия търговски излишък на Европейския съюз с Великобритания. \r\nИзследването е подкрепено от Джейкъб Рийс-Мог, председател на Европейската изследователска група (ЕИГ) на подкрепящи Брекзит британски депутати. Това не представлява цялостната политика на групата, обаче. Плановете на ЕИГ да издаде свой собствен манифест за Брекзит бяха захвърлени през изминалата седмица заради вътрешни несъгласия. Групата все още обсъжда дали да публикува свой собствен план за разрешаване на северноирландския граничен въпрос. \r\nВ неделя Рийс-Мог ясно показа, че предпочитаното от него решение е споразумение за свободна търговия от канадски тип. Очаква се той да публикува доклада на „Икономисти за свободна търговия“ във вторник заедно с професора по икономика Патрик Минфорд. \r\n***", "date": "2018.09.10", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/09/10/2565147/ria-novosti-poseshtenieto-na-kim-chen-un-v-rusiya-mozhe-da-se-sastoi-do-kraya-na-godinata.html", "text": "Посещението на лидера на Северна Корея Ким Чен-ун в Русия може да се състои до края на годината, заяви председателят на горната камара на руския парламент Валентина Матвиенко, предава  РИА Новости . \r\n„Той възнамерява да отговори на поканата на руския президент и в скоро време, без да отлага, в зависимост от графика на Владимир Владимирович, той е готов да посети Русия. Ще докладвам за резултатите от посещението. Надявам се че в близко бъдеще, до края на тази година, визита ще се състои“, заяви Матвиенко пред журналисти преди полета си от Пхенян.  Йонислав Дочев", "date": "2018.09.10", "title": "РИА Новости: Посещението на Ким Чен-ун в Русия може да се състои до края на годината"}
{"url": "http://www.focus-news.net/news/2018/09/10/2565148/zasilen-trafik-v-posledniya-pochiven-den-obzor.html", "text": "Засилен трафик беляза последния почивен ден от седмицата. Отделите \"Пътна полиция\" към всички областни дирекции на МВР предприеха необходимите мерки за осигуряване на засилено полицейско присъствие по основните пътища, по автомагистралите и на входовете и изходите на големите градове. \r\nПолицейски екипи бяха поставени на всички входни артерии на София. Началникът на „Пътна полиция“ към СДВР комисар Тенчо Тенев съобщи за Агенция „Фокус“, че пътните полицаи са следили най-вече за неправилно изпреварване. Той посочи, че на всички възлови кръстовища в София също са били поставени екипи, които да регулират движението в града така, че да не се получават големи задръствания. Комисар Тенев прогнозира, че 100 хиляди автомобила ще влязат в столицата в неделния ден. До късно вечерта остана натоварено движението на всички входни артерии на София, като най-интензивен бе трафикът на бул. „Цариградско шосе“ в посока София, както и на Владая и на автомагистрала „Хемус“ на вход към столицата. Вечерта на АМ \"Тракия\" се образува километрично задръстване заради ремонт на мост след отбивката при Вакарел, като автомобилите се движат само в платното в посока София. \r\nНатоварено беше движението и на граничните пунктове още от сутринта, като най-интензивен беше трафикът на границата с Румъния, Турция и Гърция. Около обяд на ГКПП „Кулата“ в посока Гърция се образува 3-километрова колона от автомобили. Инспектор Петър Соколов от отдел „Пътна полиция“ към ГД „Национална полиция“ съобщи по време на брифинг, че най-голям е трафикът от влизащи моторни превозни средства именно от ГКПП „Кулата“.  От своя страна, кметът на село Кулата Димитър Дамянов обясни за Радио „Фокус“ - Пирин, че въпреки интензивния трафик, не е имало проблем с преминаването през ГКПП „Кулата“. В следобедните часове около 20 - 25 минути отнемаше на шофьорите да преминат през граничен пункт „Илинден“ на изход от България. \r\nКолони от автомобили се образуваха след обяд на изхода на Бургас в посока София. През цялото време полицейски екипи извършваха рутинни проверки. Интензивно беше и движението по пътя Бургас – Слънчев бряг в района на кръстовищата с кръгово движение при Поморие. В област Пловдив автомобилният трафик беше засилен в участъка на автомагистрала „Тракия“ и по пътищата Пловдив - Пещера, Пловдив - Карлово и Пловдив - Асеновград - Смолян. В област Пазарджик натоварено беше движението по пътя Белово – Пазарджик – Пловдив, като повече автомобили се движеха в посока Пазарджик и автомагистрала „Тракия“. През цялото време в района имаше екипи на „Пътна полиция“. Натоварен трафик и засилено полицейско присъствие бяха отчетени и в дефилето Велинград – Варвара. Изключително натоварено беше и движението по главен път Е-79 в района на Симитли, където се образуваха огромни колони от автомобили. Привечер задръствания се образуваха и в тунелите „Витиня“ и „Топли дол“ на АМ „Хемус“ в посока София - автомобилите се движеха в аварийната лента, като придвижването се осъществяваше изключително бавно.  \r\nПо думите на инспектор Петър Соколов от ГДНП до 16.00 ч. на територията на страната са станали три тежки катастрофи – в Габрово, Монтана и Пловдив. В сутрешните часове на деня 24-годишна жена загина при катастрофа на пътя Габрово – Севлиево в района на село Враниловци. А при пътен инцидент на кръстовище в пловдивския ж. к. „Тракия“ загина 54-годишен моторист. Междувременно около 14.45 ч. автомобил се запали на 50 метра след изхода на тунел „Топли дол“ на АМ „Хемус“. Екипи на пожарната изгасиха възникналия пожар, като районът беше отцепен за около час, а полицията пренасочваше моторните превозни средства през Врачеш по стария път.", "date": "2018.09.10", "title": "Засилен трафик в последния почивен ден (ОБЗОР)"}
{"url": "http://www.focus-news.net/news/2018/09/10/2565149/telma-makedoniya-shar-planina-shte-stane-natsionalen-park-do-kraya-na-2019-godina.html", "text": "До края на 2019 година Шар Планина ще бъде обявена за национален парк, заяви министърът на околната среда на Македония Садула Дураки, предава скопският телевизионен канал  „Телма“ . \r\nТой е уверен, че ще приключат всички стъпки, с цел парламента да обяви тази зона за защитена, което е едно от условията за влизане в Европейския съюз, което изисква 12 процента от територията на държавата да бъде в рамките на национални паркове. \r\nПреди да бъде обявена за национален парк, трябва да се довърши проучването за валоризация на природните ценности на Шар Планина, но и да се направи социоикономическо изследване, посочиха от Македонското екологично дружество, което заедно с няколко организации и институции са включени в процедурата за защита на планинската област.  Йонислав Дочев", "date": "2018.09.10", "title": "„Телма“ (Македония): Шар Планина ще стане национален парк до края на 2019 година"}
{"url": "http://www.focus-news.net/news/2018/09/10/2565144/london-evening-standard-britanskata-politsiya-mozhe-da-se-obarne-kam-armiyata-poradi-opaseniya-che-brekzit-bez-sporazumenie-mozhe-da-predizvika-buntove.html", "text": "Брекзит без споразумение може да принуди британската полиция да се обърне към армията покрай страховете от граждански хаос, пише британският вестник  London Evening Standard , като се позовава на изтекъл доклад. \r\nПолицейските началници са начертали планове в случай, че недостигът на стоки, храни и лекарства предизвика бунтове след излизането на Великобритания от ЕС през март 2019 година. \r\nДокументът, изготвен от Националния център за полицейска координация, включва и „реалната възможност“ от потърсване на военна помощ в случай на бунтове. \r\nТой предупреждава и от опашки от трафик на пристанищата с „безпрецедентен и объркващ“ разрив на пътната мрежа. \r\nВътрешният министър Саджид Джавид заяви пред „BBC“ в неделя: „Радвам се, че полицията и други експерти разглеждат този въпрос и мислят какво може да се стане в случай на излизане без споразумение“. \r\nИзтеклият документ разкрива притеснения, че липсата на доставки на лекарства може да „подхрани гражданското неподчинение“, докато повишението на цената на стоките също е потенциален проблем.  Йонислав Дочев", "date": "2018.09.10", "title": "London Evening Standard: Британската полиция може да се обърне към армията поради опасения, че Брекзит без споразумение може да предизвика бунтове"}
{"url": "http://www.focus-news.net/news/2018/09/10/2565151/reuters-administratsiyata-na-donald-tramp-shte-predprieme-tvard-podhod-sreshtu-mezhdunarodniya-nakazatelen-sad-v-haga.html", "text": "САЩ ще предприемат в понеделник агресивен подход срещу Международния наказателен съд в Хага (МНС), заплашвайки със санкции неговите съдии, ако продължат с разследването на предполагаемите военни престъпления, извършени от американци в Афганистан, предава  Reuters . \r\nСъветникът по национална сигурност на президента Доналд Тръмп, Джон Болтън, ще направи изявление пред „Федеративното общество“, консервативна група, във Вашингтон. Това ще бъде първото му сериозно обръщение, откакто се присъедини към Белия дом. \r\n„САЩ ще използват всичко нужно, за да защитят нашите граждани и тези на нашите съюзници от несправедливо преследване от този нелегитимен съд“, ще каже Болтън, според чернова на речта му, до която Reuters е получила достъп. \r\nБолтън ще заяви и че Държавният департамент ще обяви закриването на офиса на Палестинската освободителна организация във Вашингтон, заради притеснения от палестинските опити да се ускори разследването на МНС на Израел. \r\n„САЩ винаги ще стоят до нашия приятел и съюзник, Израел“, се казва още в черновата на речта на Болтън.  Йонислав Дочев", "date": "2018.09.10", "title": "Reuters: Администрацията на Доналд Тръмп ще предприеме твърд подход срещу Международния наказателен съд в Хага"}
{"url": "http://www.focus-news.net/news/2018/09/10/2565152/ria-novosti-pentagonat-otreche-izpolzvaneto-na-fosforni-boepripasi-v-siriya.html", "text": "Представител на Пентагона опроверга изявлението на руското министерство на отбраната, че Военновъздушните сили на САЩ са нанесли бомбардировка в провинцията Дейр ез-Зор, използвайки фосфорни снаряди, предава  РИА Новости . \r\nКакто заяви представителят на американското военно ведомство Шон Робертсън, към момента Пентагонът няма информации за каквито и да е факти за използването на заряди с бял фосфор. Той добави, че в посочения район нито едно от подразделенията на армията на САЩ, нямат подобен вид оръжия. \r\nВ неделя ръководителят на руския Център по примирението на враждуващите страни в Сирия генерал-лейтенант Владимир Савченко заяви, че два самолета Ф-15 от ВВС на САЩ на 8 септември са нанесли удар, използвайки забранени фосфорни боеприпаси по провинцията Дей ез-Зор. Както отбеляза Савченко, ударите са били нанесени по населеното място Хаджин, в резултат на което са избухнали силни пожари.  Йонислав Дочев", "date": "2018.09.10", "title": "РИА Новости: Пентагонът отрече използването на фосфорни боеприпаси в Сирия"}
{"url": "http://www.focus-news.net/news/2018/09/10/2565150/pregled-na-mezhdunarodnite-novini-do-6-chasa-agentsiya-fokus.html", "text": "Министър-председателят на Русия и председател на „Единна Русия“ Дмитрий Медведев заяви, че е доволен от резултатите на партията си след края на изборния ден, предава  ТАСС . \r\n„Какъв е предварителният резултат? Моето виждане е, че за партията той е напълно достоен, партията се представи стабилно и, по предварителните данни, съхранява лидерството практически във всички законодателни органи във Федерацията, където бяха проведени избори“, заяви Медведев.  \r\n„Също, по мое мнение, кандидатите за най-висшите длъжности – губернатори, които бяха номинирани от нашата партия или подкрепени от нас, се справиха доста успешно“, добави той. \r\nРуският премиер е изразил надежда, че действащият столичен кмет Сергей Собянин ще удържи убедителна победа на изборите в Москва, след преброяването на гласовете. \r\n„По данните на екзит половете, Сергей Семенович също води и се надявам, че всичко ще приключи с много сериозна и убедителна победа“, заяви Медведев, докато посети щаба на партията си след края на изборния ден. \r\n***   Земетресение с магнитуд 6.7 по скалата на Рихтер е регистрирано в региона Соломоновите острови, в Тихия океан, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 06:31 часа местно време на 10 септември (22:31 часа българско време) на дълбочина от 60 км. Епицентърът е на 169 км източно от столицата Хониара. \r\nЗасега няма данни за жертви и материални щети и не се съобщава за опасност от цунами. \r\n***  След десетгодишна криза със свиване на икономиката от 25 процента, икономическото възстановяване на Гърция все още няма характеристиките, които ще поставят страната извън риск. Тя е по-слаба от очакваното и сравнително плитка, тъй като изглежда да зависи основно от процъфтяването на туризма, а не на по-широк спектър от дейности, пише електронното издание на гръцкия вестник  Kathimerini . \r\nТова е оценката на финансови анализатори, с които Kathimerini се е свързал, след публикуването на предварителните данни за годишния ръст след второто тримесечие, който достигна само до 1.8 процента, в сравнение с 2.5-те процента през първото тримесечие. \r\nИкономически ръст от 2 процента, каквито са средните цифри за 2018 година досега, със сигурност е разочароващо за държава, която премина през толкова дълбока рецесия и бърза да възстанови изгубената дистанция, отбелязват анализаторите. Еврозоната постигна ръст от 2.4 процента през изминалата година и другите държави, които излязоха от спасителни програми, се справиха дори по-добре – Португалия с 2.7 процента, Кипър с 3.9 процента и Ирландия със 7.2 процента. \r\nПрез есента на 2016 година Европейската комисия направи прогноза за икономически ръст от 2.7 процента за Гърция през 2017 година и ръст от 3.1 процента за 2018. Тези прогнози в крайна сметка паднаха почти наполовина (1.4 процента) през миналата година и за тази година бяха ревизирани на 2 процента. \r\nСпоред одобрения от кредиторите средносрочен фискален план на правителството, растежът ще стигне до 2.4 процента през 2019 и 2.3 процента през 2020 година, стигайки до лек спад от 1.8 процента през 2022 година. Международният валутен фонд (МВФ), междувременно, вижда растежът да достигне до 2.4 процента за 2019, 2.2 за 2020, 1.6 за 2021 и 1.2 процента за 2022 година. Перспективите не са добри и реалността може за пореден път да се покаже дори по-негативна. \r\nПрофесорът от Атинския университет Панайотис Петракис твърди, че очаква да отнеме на Гърция цяло десетилетие, за да бъдат заздравени раните от кризата. „Очакваното ниско процентово възстановяване обещава особено дълъг (около 10-годишен) период на заздравяване на раните от осемгодишната криза. Поради това теорията за внезапен и впечатляващ тласък не се доказват“, заяви той. \r\nНяма съмнение, че основният приоритет към момента засяга засилването на инвестициите, твърди анализаторът. За да се случи това, обаче, реформите трябва да продължат, дълговото бреме трябва да се олекоти и лошите навици на миналото трябва да бъдат пречупени. \r\n***  Германия може да се присъедини към евентуалните въздушни удари на Западните съюзници над сирийските правителствени сили в случай на използването на химическо оръжие от Дамаск, предава  Sputnik . \r\nГерманското министерство на отбраната обмисля присъединяването към евентуалните въздушни удари на САЩ, Великобритания и Франция срещу сирийските правителствени сили, според информация на германския вестник „Bild“. \r\nМинистерството обмисля опцията в случай на използване на химически оръжия от страна на Дамаск, добавя вестникът. \r\n***  Кандидатът за кмет на Москва Сергей Собянин, който и в момента заема тази длъжност, обяви своята победа на изборите, предава  РИА Новости . \r\n„Избирателните секции са затворени. Гласовете се броят. Публикувани са данните от exit poll. Благодаря за подкрепата, приятели! Това е наша обща победа“, заяви Собянин чрез обръщение на уебсайта си, заедно с избирателния си щаб. \r\nПо данни на руската Централна избирателна комисия (ЦИК), след обработването на 0.21 процента от протоколите, Собянин води в изборите за столичен кмет с 68.77 процента от гласовете на избирателите. Кандидатът на Комунистическата партия (КПРФ) Вадим Кумин събира 11.39 процента, кандидатът на „Справедлива русия“ Иля Свиридов е със 7.33 процента, кандидатът на Либерално-демократичната партия (ЛДПР) Михаил Дегтярев събира 7.27 процента, а кандидатът от партията Съюз на гражданите Михаил Балакин получава 1.71 процента от гласовете. \r\n***  Шведският дясноцентристки опозиционен лидер Улф Кристерсон в неделя призова социалдемократическия министър-председател Стефан Лофвен да отстъпи поста си, след като предварителните резултати разкриха, че опозиционния алианс е с почти равен резултат с неговата лявоцентристка коалиция, предава  Reuters . \r\n„Това правителство се изчерпа“, заяви Кристерсон по време на партиен митинг, визирайки правителството на малцинството на Лофвен. „Сега трябва да подаде оставка“. \r\nКристерсон е лидер на „Умерените“ и кандидатът за премиер на дясноцентристкия алианс, съставен то четири партии. \r\n***  Шведският министър-председател и лидер на Социалдемократическата партия Стефан Лофвен е поканил опозицията за преговори, след като лявоцентристкият и дясноцентристкият блок не успяха да спечелят мнозинство в парламентарните избори в неделя, предава  AFP . \r\n„Очевидно е, че никой не спечели мнозинство, така че е нормално да си сътрудничим“, заяви Лофвен пред журналисти, след като неговият блок изглежда че може и да има предимство от един депутат, при преброени 99.8 процента от гласовете. \r\n„Избирателите направиха своя избор, сега зависи от всички нас, благоприличните партии, да изчакаме финалните резултати и след това да преговаряме и да си сътрудничим, за да движим Швеция напред по отговорен начин“, добави той. \r\nОтхвърляйки призивите на няколко лидери от дясноцентристкия Алианс, Лофвен заяви, че ще „работи спокойно като министър-председател с уважение към избирателите и избирателната система на Швеция“ за още две седмици, докато не започне да работи новият парламент. \r\nКрайнодясната партия „Шведски демократи“ постигна значителен прогрес, получавайки 17.6 процента от гласовете, след като на предишните избори през 2014 година спечелиха 12.9 процента. \r\n„Разбира се, че съм разочарован, че една партия (Шведските демократи) с корени в нацизма може да спечели толкова много гласове в нашето време“, добави шведският премиер. \r\n***  Поне 153 протестиращи са били задържани в неделя, докато хиляди поддръжници на намиращия се в затвора опозиционен лидер Алексей Навални протестираха сред цяла Русия против планираното увеличение на възрастта за пенсиониране, пише електронното издание на англоезичния руски вестник  The Moscow Times . \r\nСлед като бяха изменени от президента Владимир Путин, реформите предвиждат увеличение на възрастта за пенсиониране за мъжете от 60 до 65 години и за жените от 55 до 60 години. Предложените пенсионни реформи, които в момента минават през парламента, свалиха с около 15 процента рейтинга на одобрение на Путин. Това е най-непопулярната правителствена мярка от 2005 година насам, когато бяха отменени социални придобивки от ерата на Съветския съюз, което доведе до протести на пенсионери в цялата страна. \r\n„OVD-Info“, организация за защита на права на човека, твърди че 153 поддръжници на Алексей Навални са били задържани от полицията в неделя в 19 града, включително и някои от най-близките съветници на опозиционния лидер. \r\nВ Москва, където властите отхвърлиха искането за протест от поддръжниците на Навални, около 2 000 души се събраха на централния площад Пушкин, обявиха от вътрешното министерство. \r\n***  Посещението на лидера на Северна Корея Ким Чен-ун в Русия може да се състои до края на годината, заяви председателят на горната камара на руския парламент Валентина Матвиенко, предава  РИА Новости . \r\n„Той възнамерява да отговори на поканата на руския президент и в скоро време, без да отлага, в зависимост от графика на Владимир Владимирович, той е готов да посети Русия. Ще докладвам за резултатите от посещението. Надявам се че в близко бъдеще, до края на тази година, визита ще се състои“, заяви Матвиенко пред журналисти преди полета си от Пхенян. \r\n***", "date": "2018.09.10", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/09/10/2565143/the-guardian-konservativnata-partiya-se-namira-v-grazhdanska-voyna-sled-komentarite-na-boris-dzhonsan-za-samoubiystvenata-zhiletka.html", "text": "Консервативната партия избухна в открита гражданска война след мощните критики срещу Борис Джонсън, тъй като описанието му на плана за Брекзит на Тереза Мей като „самоубийствена жилетка“ предизвика контра коментари за „проект клевета“ от Даунинг стрийт, пише британският вестник  The Guardian . \r\nЯростните нападки, в които водещ член на Консервативната партия от задния ред на британския парламент заяви, че най-вероятно ще се откаже от партията, ако Джонън стане неин лидер, известяват за турбулентна партийна конференция през този месец, която най-вероятно ще бъде доминирана от преплетени спорове за Брекзит, както и за наследника на Тереза Мей. \r\nПишейки за „Daily Mail“ в неделя, Джонсън обвини Мей, че неколкократно се е поддала на условията за Брекзит пред ЕС и неговият главен преговарящ Мишел Барние, заявявайки че „в разговорите досега, Брюксел получи това, което искаше“. \r\nДжонсън пише: „Според предложението от Чекърс ние трябва да се съгласим да приемем техните правила – завинаги – без никакъв глас в създаването на тези правила. Това е унижение.“ \r\nВ най-спорния си пасаж, Джонсън порица така наречения резервен план, който да гарантира, че няма да има твърда ирландска граница. Бившият външен министър пише: „Ние се открихме за постоянно политическо изнудване. Сложихме самоубийствена жилетка около британската конституция – и дадохме бутона за детонация на Мишел Барние“. \r\nАналогията предизвика бурно осъждане от редица висшестоящи консерватори, включително и двама външни министри, които работиха при Джонсън преди да подаде оставката си през юни. \r\nСара Уоластон, висшестоящ депутат от задните редове на британския парламент, заяви че най-вероятно ще напусне Консервативната партия, ако Джонсън я поеме. „Аз лично се надявам това да не се случи. Не мисля, че той е способен да води държавата“, заяви тя пред радио BBC. \r\nПодобни искания бяха отправени през последните седмици от двама нейни колеги противопоставящи се на твърд Брекзит, Доминик Грийв и Хайди Алън. Грийв заяви, че начина на изразяване на Джонсън в „Daily Mail“ в статията си е бил „изцяло в негов характер: груб, но за някои, забавна популистка полемика“.  Йонислав Дочев", "date": "2018.09.10", "title": "The Guardian: Консервативната партия се намира в гражданска война, след коментарите на Борис Джонсън за „самоубийствената жилетка“"}
{"url": "http://www.focus-news.net/news/2018/09/10/2565153/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-kulata.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Кулата“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.09.10", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Кулата“"}
{"url": "http://www.focus-news.net/news/2018/09/10/2565141/the-times-brekzit-bez-sporazumenie-mozhe-da-sazdade-mitnicheski-pechalbi-za-80-miliarda-paunda.html", "text": "Излизането на Великобритания от Европейския съюз, за да може да функционира спрямо правилата на Световната търговска организация (СТО), би могло да увеличи постъпленията на министерството на финансите с 80 милиарда паунда за период от 15 години, пише британският вестник  The Times , позовавайки се на нов доклад. \r\nГрупата „Икономисти за свободна търговия“, която е твърд привърженик на Брекзит, твърди в изследването си, че напускането без споразумение може да увеличи растежа и да позволи на правителството да намали данъците и увеличи харчовете си. Докладът твърди, че търговските мита биха увеличили митническите приходи на Острова с 13 милиарда паунда на година, заради големия търговски излишък на Европейския съюз с Великобритания. \r\nИзследването е подкрепено от Джейкъб Рийс-Мог, председател на Европейската изследователска група (ЕИГ) на подкрепящи Брекзит британски депутати. Това не представлява цялостната политика на групата, обаче. Плановете на ЕИГ да издаде свой собствен манифест за Брекзит бяха захвърлени през изминалата седмица заради вътрешни несъгласия. Групата все още обсъжда дали да публикува свой собствен план за разрешаване на северноирландския граничен въпрос. \r\nВ неделя Рийс-Мог ясно показа, че предпочитаното от него решение е споразумение за свободна търговия от канадски тип. Очаква се той да публикува доклада на „Икономисти за свободна търговия“ във вторник заедно с професора по икономика Патрик Минфорд.  Йонислав Дочев", "date": "2018.09.10", "title": "The Times: Брекзит без споразумение „може да създаде митнически печалби за 80 милиарда паунда“"}
{"url": "http://www.focus-news.net/news/2018/09/10/2565154/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес времето отново ще бъде слънчево. Главно в следобедните часове над централните и източните райони ще има временни увеличения на облачността и на отделни места там ще превали и прегърми. Ще продължи да духа до умерен северозападен вятър. Максималните температури ще са между 24° и 29°, в София - около 24°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nОбласт Бургас: \r\nДвижението от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nДвижението по АМ „Хемус“ от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание , поради извършване на ремонтни дейности по пътното платно. Движението се регулира с пътни знаци и сигналисти на място Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 14.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 11.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 12.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента, поради ремонтни дейности. Срок до 14.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 14.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІ-21: Движението по път ІІ-21 Русе – Силистра в участъка разклон с. Айдемир – с. Калипетрово от км 104+000 до км 105+000 се осъществява двупосочно в една лента поради ремонт на пътно съоръжение. Движението в района се регулира от сигналисти и пътни знаци. Срок до 11.09.2018 г. \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nПът ІІІ-7001: Движението по път ІІІ-7001 с. Кайнарджа – с. Краново от км 26+000 до км 28+000 се осъществява в една лента поради възстановяване на земни окопи. Движението се регулира със сигналисти, пътни знаци и конуси. Срок до 12.09.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 13.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.10", "title": "Актуална пътна обстановка"}
{"url": "http://www.focus-news.net/news/2018/09/10/2565156/predstoyashti-mezhdunarodni-sabitiya-za-10-septemvri-agentsiya-fokus.html", "text": "Президентът на Русия Владимир Путин и министър-председателят на Япония Шиндзо Абе ще проведат търговски преговори. \r\n***  Първо посещение на одиторите от ЕС и МВФ според условията на приетия надзор след спасителния план в Гърция. \r\n***  Специалният пратеник на ООН по Сирия Стефан де Мистура ще приеме високопоставени длъжностни лица от Русия, Иран и Турция по създаването на комитет, който да създаде новата конституция на страната. \r\n***  Ще се проведе среща между европейския комисар по търговията Сесилия Малмстрьом и специалния пратеник по търговията на САЩ Робърт Лайтхийзър. \r\n***", "date": "2018.09.10", "title": "Предстоящи международни събития за 10 септември (Агенция \"Фокус\")"}
{"url": "http://www.focus-news.net/news/2018/09/10/2565155/predstoyashti-sabitiya-v-stranata-za-10-septemvri-agentsiya-fokus.html", "text": "***   \r\nОт 10.30 часа пред Ректората на Шуменския университет президентът на Република България Румен Радев ще присъства на откриването на академичната година и церемонията по приемане на първокурсниците в академическата общност.  \r\n***   \r\nВ 10.00 часа министърът на земеделието, храните и горите Румен Порожанов ще направи оглед на оградата по сухоземната граница с Румъния край Силистра във връзка с мерките и борбата срещу африканската чума по свинете. В 11.00 часа ще започне среща с индустриалните свиневъди в областната администрация. Около 14.00 часа министър Порожанов ще проведе и срещи в Букурещ за координиране на борбата с АЧС с румънските си колеги на земеделието и развитието на селските райони Петре Дея и на водите и горите – Йоан Дене. \r\n***   \r\nОт 10.30 часа пред сградата на Столична община ще се проведе протест, организиран от Националния инициативен комитет за качествена и иновативна образователна система.  \r\n***   \r\nОт 11.00 часа в пресклуба на БТА Сдружение „Аутизъм Днес“ и Фондация „Стъпка за невидимите деца на България“ ще дадат пресконференция във връзка с двата вандалски акта от 24 срещу 25 август и 31 август 2018 г. над новоизграждащия се Център за деца с аутизъм за Северна България в гр. Плевен в сграда, предоставена безвъзмездно от Община „Плевен“ за изграждане на Център за терапия на деца с аутизъм за Северна България, намираща се в Бившият дом за деца, лишени от родителски грижи „Детелина“.  \r\n***   \r\nОт 11.00 часа в Градската градина (пред лятната градина на Гранд Хотел София) новоназначеният посланик на Швейцария в България г-жа Мюриел Берсе Коен, заместник-кметът на София Дончо Барбалов, както и представители на швейцарския бизнес ще присъстват на представяне на изложбата на открито „Енергия за живот“.   \r\n***   \r\nОт 11.00 часа в зала „Проф. Асен Златаров“ тържествено ще бъде открита академичната 2018/2019 година.  \r\n***   \r\nОт 12.00 часа в Националния пресклуб на БТА ще се проведе пресконференция по повод 24-тото издание на Международния медиен фестивал Mediamixx 2018, който ще се проведе от 20 до 22 септември в Солун.  \r\n***   \r\nОт 13.00 часа в Националния пресклуб на БТА представители на сдруженията в транспортния бранш ще представят пред медиите позиции и мнения по актуални теми. Те ще изразят подкрепата си към министъра на транспорта, информационните технологии и съобщенията Ивайло Московски след подадената от него оставка. В пресконференцията ще участват Йордан Арабаджиев – изп. директор на Съюза на международните превозвачи, Илиян Филипов – председател на Българската асоциация на сдруженията в автомобилния транспорт, Миролюб Столарски – зам.-председател на БАСАТ, Васил Пиронков – председател на Асоциацията на автобусните превозвачи и Христо Христов – председател на Асоциацията на вносителите на автомобили.  \r\n***   \r\nОт 17.30 часа в галерия „Средец“ на Министерството на културата ще бъде открита изложбата „Човешкото лице на културното наследство“, част от инициативата на ЕС „Европейска година на културното наследство 2018“.  \r\n***   \r\nОт 18.00 часа в Мраморно фоайе на Столичната библиотека почитателите на класическата музика ще могат да се насладят на концерта на световноизвестния български пианист Тодор Петров. \r\n***   \r\nОт 18.30 часа в Литературния клуб на Столична библиотека (пл. \"Славейков\" 4) Литературно студио „Митични птици“ ще отпразнува своя юбилей.  \r\n***   \r\nОт 19.30 часа в двора на общежитието „Скаптопара I“ Американският университет в България ще отбележи двадесетата годишнина от първото общежитие в своя кампус.  \r\n***   \r\nОт 10.00 часа до 12.00 часа в клуба на ПП ГЕРБ (ул. „Г. Бенковски” 1) народният представител Таня Петрова организира приемна за граждани.  \r\n***   \r\nОт 10.00 часа на ул. „Карамфил“ 13, ще бъде направена „първа копка“ за изграждането на Детска градина „Карамфилче“.  \r\n*** \r\nОт 17.30 часа в Клуба на ПП ГЕРБ на ул. „Хаджи Димитър“ 3, Район „Одесос“, ще се проведе семинар на тема: „Култивиране на здрав, силен и ефективен ум“. Лектор на семинара ще бъде Доц. д-р Любка Танчева от Института по Невробиология към БАН, Уестън професор на Вайцман Институт за наука – Израел, председател на Сдружение „Добро Бъдеще и Надежда“.  \r\n***   \r\nОт 18.00 часа в зала „Пленарна“ на Община Варна официално ще бъде открито XX-ото издание на Седмицата на православната книга.  \r\n***   \r\nОт 10.00 часа в офиса на ГЕРБ (бул. „България“ 1) депутатът Станислава Стоянова организира приемен ден.  \r\n***   \r\nОт 11.00 часа Великотърновският апелативен съд е насрочил дело за причинена смърт по непредпазливост при взрив на природен газ в Севлиево.  \r\n***   \r\nОт 19.00 часа на площад „Бдинци“ кметът на Община Видин Огнян Ценков ще даде началото на голямото Национално турне на млади артист-изпълнители, което ще се проведе в няколко града в Северна България. \r\n***   \r\nОт 9.00 часа до 14.00 часа пред сградата на Сувенирната палата ще продължи кампанията „Избери снукъра 2“ с тематични игри.  \r\n***   \r\nОт 10.00 часа в заседателната зала на Община Враца ще се извърши отваряне на офертите в процедура, чрез публично състезание, за възлагане на обществена поръчка с предмет: „Доставка и монтаж на офис-обзавеждане, подвижно и неподвижно, за административна сграда на община Враца“. \r\n***   \r\nОт 16.00 часа до 17.30 часа в офиса на ГЕРБ (бул. \"Демокрация\" 2) народният представител и областен координатор на партията инж. Петя Аврамова ще проведе приемен ден за граждани от областта.  \r\n***    \r\nОт 08.30 до 17.30 часа в Регионална дирекция „Пожарна безопасност и защита на населението“ на ул. „Никола Габровски“ ще се проведе приемна за граждани.  \r\n***    \r\nОт 09.30 до 12.00 часа в Районната служба „Пожарна безопасност и защита на населението“ на ул. „Стоил Войвода №3\" ще се проведе приемна за граждани.  \r\n***   \r\nОт 10.00 часа в залата на РСПБЗН ще бъде открита изложбата „С очите си видях бедата“, посветена на Седмицата на пожарната безопасност.  \r\n***   \r\nОт 12.00 часа в сградата на Регионална дирекция „Гранична полиция“ - Елхово министърът на вътрешните работи в оставка Валентин Радев ще връчи отличия на служители на РДГП - Елхово за постигнати високи професионални резултати. На церемонията ще присъстват главният секретар на МВР главен комисар Младен Маринов и директорът на ГД „Гранична полиция“ главен комисар Светлан Кичиков.  \r\n***   \r\nОт 10.00 часа до 12.00 часа в детските градини „Ян Бибиян“ и „Здравец“ пожарникари ще обучават децата как да се предпазват от пожари в училище и в дома и ще демонстрират действия с пожарна и спасителна техника.  \r\n*** \r\nОт 11.00 часа в Парк-хотел „Кюстендил“ министърът на образованието и науката Красимир Вълчев ще се срещне с директори на училища и детски градини от област Кюстендил, по повод предстоящата учебна година. Изявления за медиите се предвиждат в 13.30 часа, когато министърът ще бъде гост в детска градина \"Мечта\".    \r\n***   \r\nОт 10.00 часа в конферентната зала на хотел „Хебър“ икономическият екип на Представителството на ЕК в България организира дискусия на тема „Европейски семестър 2018“.  \r\n***   \r\nОт 10.00 часа Окръжният съд заседава по делото срещу кмета на Община Септември Марин Рачев за укриване на данъци.  \r\n*** \r\nОт 08.00 часа в отделението по фтизиатрия в УМБАЛ „Св. Георги“ ще се проведе безплатен скрининг за риска от туберкулоза. \r\n*** \r\nВ Цар-Симеоновата градина продължават Дните на кубинската култура. Ще се състои танцова фиеста, водена от кубинския танцьор, инструктор и хореограф Османи Сегура. \r\n*** \r\nОт 13.30 часа в зала 1 на Апелативен съд - Пловдив ще се разгледа делото по образувана жалба на гражданския ищец и на подсъдимия срещу присъда на Окръжен съд – Пазарджик, с която подсъдимият Николай Я. е признат за виновен в това, че на 12 юли 2015 г. в гр. Велинград е използвал двуцевно огнестрелно оръжие – пушка и е направил опит умишлено да умъртви мъж с инициали Х. П. \r\n*** \r\nОт 13.30 часа в зала 10 на Окръжен съд - Пловдив ще се гледа съдебното дело на петима души, обвинени за извършване на опит за предумишлено убийство, за умишлени палежи. \r\n*** \r\nОт 14.00 часа в зала 2 на Окръжен съд-Пловдив ще се разгледа съдебното дело на подсъдимия Боян Л., управител на „Кредит Актив“ ЕООД, за данъчни задължения. \r\n***   \r\nОт 10.00 часа в аудиториум „Магнум” на Втора клинична база с полагане на академична клетва 511 първокурсници ще стартират новата учебна година в Медицинския университет в Плевен.  \r\n***   \r\nОт 9.30 часа в зала №210 на Регионално управление на образованието – Сливен ще се проведе съвещание с директорите на училища и на ЦПЛР.  \r\n***   \r\nОт 17.00 часа в заседателната зала, на втория етаж в сградата на Общинска администрация - Златоград ще се проведе публично обсъждане на отчета за изпълнение на бюджета на Община Златоград за 2017 г. от местната общност. \r\n***   \r\nОт 19.00 часа в ДТ „Гео Милев“ театър „Любомир Кабакчиев“ Казанлък представя „Оркестър Титаник“ от Христо Бойчев. \r\n***   \r\nОт 13.00 часа до 15.00 часа в офиса на ПП ГЕРБ (ул. „Преслав” 7, ет.4) народният представител д-р Венка Стоянова организира приемен ден за граждани.  \r\n***   \r\nОт 9.30 часа на тенис кортове „Хасково“ ще се проведе турнир по тенис на корт. \r\n***   \r\nОт 10.00 часа на пл. „Атлантически“ ще се състои „Европа – култура и наследство“.  \r\n***   \r\nОт 10.30 в детския отдел на РБ „Хр. Смирненски“ ще бъде открита изложба „Моето лято“. \r\n***   \r\nОт 11.00 часа на пл. „Свобода“ ще се състои концерт на Клуб по спортни танци „Хасково“.  \r\n***   \r\nОт 17.30 часа в зала „Археология“ на РИМ - Хасково ще се проведе дискусия за развитието и перспективите на хасковската крепост с участието на проф. Пламен Павлов.  \r\n***   \r\nОт 18.00 часа на бул. „Съединение“ 98 ще се проведе Автородео. \r\n***   \r\nОт 19.00 часа на пл. „Свобода“ ще се състои концерт на Група „Different Highway“.  \r\n***   \r\nОт 20.00 часа пред „Младежкия център“ ще бъдат отбелязани 40 години дискотечна дейност в Хасково – дискотека на открито.  \r\n***   \r\nОт 9.15 часа пред сградата на Общината президентът Румен Радев ще бъде посрещнат от кмета Любомир Христов. \r\n***   \r\nОт 10.00 до 15.30 часа в центъра на град Шумен на площада пред Драматично-куклен театър „Васил Друмев” ще се проведат безплатни скринингови изследвания за хепатит В и C. Официалното откриване ще започне в 9.30 часа на площада пред Драматично-куклен театър „Васил Друмев” с медиен брифинг с участието на д-р Нигяр Джафер, заместник-председател на Народното събрание, член на Комисия по здравеопазването и народен представител от град Шумен.", "date": "2018.09.10", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2018/09/10/2565158/prezidentat-rumen-radev-shte-otkrie-akademichnata-godina-v-shumenskiya-universitet-episkop-konstantin-preslavski.html", "text": "Президентът Румен Радев ще посети Шумен. Това съобщиха от  прессекретариата на държавния глава . Президентът ще проведе среща от 09.20 часа в сградата на Общината с кмета на Шумен Любомир Христов и с общинското ръководство. В 10.05 часа държавният глава ще проведе среща с ректора на Шуменския университет „Епископ Константин Преславски“ проф. д. и. н. Георги Колев, след което ще участва в церемонията по откриването на академичната година в Шуменския университет „Епископ Константин Преславски“.  \r\nВ Шумен Румен Радев ще посети и Центъра за преодоляване на терористични атаки, Центъра за предотвратяване на кризи, бедствия и аварии, създаден със съдействието на Центъра за изследване, изграждане и усъвършенстване на способностите на НАТО за управление на кризи и реагиране при бедствия в България, както и „Център Сименс“.", "date": "2018.09.10", "title": "Президентът Румен Радев ще открие академичната година в Шуменския университет „Епископ Константин Преславски“"}
{"url": "http://www.focus-news.net/news/2018/09/10/2565157/nimh-dnes-nad-stranata-otnovo-shte-bade-slanchevo-maksimalnite-temperaturi-shte-sa-mezhdu-24-i-29.html", "text": "Днес над България отново ще бъде слънчево. Главно в следобедните часове над централните и източните райони ще има временни увеличения на облачността и на отделни места там ще превали и прегърми. Ще продължи да духа до умерен северозападен вятър. Максималните температури ще са между 24° и 29°, в София - около 24°. Атмосферното налягане утре ще се задържи почти без промяна и ще е малко по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Мартин Славчев. \r\nНад Черноморието ще бъде предимно слънчево с временни увеличения на облачността, главно по северното крайбрежие, но само на отделни места там ще превали. Ще духа до умерен северозападен вятър. Максималните температури ще са между 25° и 27°. Температурата на морската вода е 25-26°. Вълнението на морето ще бъде 2-3 бала. \r\nНад планините също ще бъде слънчево, след обяд с временни увеличения на облачността, но ще бъде почти без валеж. Ще духа умерен северозападен вятър. Максимални температури на 1200 метра около 18°, на 2000 метра – около 10°.", "date": "2018.09.10", "title": "НИМХ: Днес над страната отново ще бъде слънчево, максималните температури ще са между 24° и 29°"}
{"url": "http://www.focus-news.net/news/2018/09/10/2565161/ministar-krasimir-valchev-shte-bade-na-poseshtenie-v-kyustendil.html", "text": "На 10 септември 2018 г. министърът на образованието и науката Красимир Вълчев ще бъде на посещение в Кюстендил. Това съобщиха от пресцентъра на  Министерството на образованието и науката . Министърът ще участва в регионално съвещание с представители на местните общини, директори на училища и детски градини и с представители на национално представителните синдикални организации. Изявления се предвиждат в 13.30 часа, когато министърът ще бъде гост в Детска градина \"Мечта\". Освен нея той ще посети още IV ОУ \"Иван Вазов\" в Кюстендил и ОУ \"Христо Ботев\" в село Невестино.", "date": "2018.09.10", "title": "Министър Красимир Вълчев ще бъде на посещение в Кюстендил"}
{"url": "http://www.focus-news.net/news/2018/09/10/2565163/ministar-valentin-radev-shte-nagradi-sluzhiteli-na-regionalna-direktsiya-granichna-politsiya-elhovo-za-postignati-visoki-profesionalni-rezultati.html", "text": "На 10 септември от 12.00 часа в сградата на Регионална дирекция Гранична полиция - Елхово министър Валентин Радев ще връчи отличия на служители на РДГП-Елхово за постигнати високи професионални резултати. Това съобщиха от пресцентъра на  МВР . На церемонията ще присъстват главният секретар на МВР главен комисар Младен Маринов и директорът на ГД „Гранична полиция“ главен комисар Светлан Кичиков.", "date": "2018.09.10", "title": "Министър Валентин Радев ще награди служители на Регионална дирекция Гранична полиция - Елхово за постигнати високи професионални резултати"}
{"url": "http://www.focus-news.net/news/2018/09/10/2565159/reuters-broyat-na-zaginalite-ot-zemetresenieto-v-yaponiya-dostigna-do-44-dushi.html", "text": "Броят на загиналите от силното земетресение в Северна Япония през миналата седмица, достигна до 44 души, а 660 са ранени, заяви правителството в понеделник, предава  Reuters . \r\nЗеметресението с магнитуд 6.7 в четвъртък, временно парализира остров Хокайдо, прекъсвайки достъпа до него по въздух и чрез влак и спирайки електричеството на остров, с размера на Австрия. \r\nБлизо 2 500 души остават в евакуационни центрове, според Агенцията за управление на пожари и катастрофи, след като свлачища закопаха цели къщи и дъждът през уикенда отпусна почвата, което добави допълнителна заплаха към нестабилните къщи.  Йонислав Дочев", "date": "2018.09.10", "title": "Reuters: Броят на загиналите от земетресението в Япония достигна до 44 души"}
{"url": "http://www.focus-news.net/news/2018/09/10/2565165/emsc-zemetresenie-s-magnitud-70-po-skalata-na-rihter-e-registrirano-v-regiona-na-nova-zelandiya.html", "text": "Земетресение с магнитуд 7.0 по скалата на Рихтер е регистрирано южно от остров Кермадек, Нова Зеландия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 16:18 часа местно време (07:18 часа българско време) на дълбочина от 130 км. Епицентърът е на 755 км североизточно от град Уангарей и на 1 167 км североизточно от столицата Уелингтън. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.10", "title": "EMSC: Земетресение с магнитуд 7.0 по скалата на Рихтер е регистрирано в региона на Нова Зеландия"}
{"url": "http://www.focus-news.net/news/2018/09/10/2565164/v-galeriya-sredets-na-ministerstvoto-na-kulturata-shte-bade-otkrita-izlozhbata-choveshkoto-litse-na-kulturnoto-nasledstvo.html", "text": "По повод Европейските дни на наследството – 2018 от 17.30 часа днес в Галерия „Средец“ на Министерството на културата ще бъде открита изложбата „Човешкото лице на културното наследство”, част от инициативата на ЕС „Европейска година на културното наследство 2018\". Това съобщиха от  пресцентъра на министерството . С над 320 събития през месец септември България ще отбележи Европейските дни на наследството. В превърналите се в традиция чествания, съвместна инициатива на Съвета на Европа и Европейската комисия, ще се включат 82 общини от всички области в страната. През целия месец 50-те държави, подписали Европейската културна конвенция, едновременно насочват усилията си към популяризирането на културното наследство, като в проявите се включват повече от 20 милиона европейски граждани, което прави Дните най-голямото и най-споделено културно събитие не само в Европа, но и в света. Мотото на тазгодишните чествания е „Културното наследство - Изкуството да споделяш!” В ролята си на национален координатор по провеждане на Европейските дни на наследството в България Министерство на културата ще представи Националния календар на събитията, организирани от присъединилите се в тазгодишната кампания партньори.", "date": "2018.09.10", "title": "В Галерия „Средец“ на Министерството на културата ще бъде открита изложбата „Човешкото лице на културното наследство“"}
{"url": "http://www.focus-news.net/news/2018/09/10/2565167/predstavitelstvoto-na-evropeyskata-komisiya-organizira-diskusiya-na-tema-evropeyski-semestar-2018-v-pazardzhik.html", "text": "Икономическият екип на Представителството на Европейската комисия в България организира в Пазарджик представяне и дискусия на ключовите документи и специфичните за България препоръки в рамките на Европейския семестър 2018. Това съобщиха от пресцентъра на  Представителството на ЕК в България . Събитието ще се проведе от 10.00 часа днес в конферентната зала на хотел „Хебър“ на ул. „Есперанто“ 6. Презентация ще направят г-жа Марина Кирова и г-н Цветан Кюланов, съветници „Икономическо управление и европейски семестър\" в Представителството.  \r\nЕвропейският семестър е цикъл на координиране на икономическите и фискалните политики в ЕС. Той е част от рамката на Европейския съюз за икономическото управление. По време на европейския семестър държавите членки привеждат своите бюджетни и икономически политики в съответствие с целите и правилата, договорени на равнище ЕС.  \r\nВ рамките на този процес за България и други държави членки Европейската комисия отправя специфични препоръки. През март 2018 г. Комисията представи подробен анализ на икономическото и социалното положение на всяка държава членка под формата на доклад за отделните държави, като част от т.нар. зимен пакет на европейския семестър — 2018 г.", "date": "2018.09.10", "title": "Представителството на Европейската комисия организира дискусия на тема: „Европейски семестър 2018“ в Пазарджик"}
{"url": "http://www.focus-news.net/news/2018/09/10/2565170/sofiya-vremenno-se-zabranyavat-prestoyat-i-parkiraneto-v-uchastak-na-ul-shipka-vav-vrazka-sas-sabitie-na-posolstvoto-na-republika-makedoniya.html", "text": "Временно се забраняват престоят и паркирането в участък на ул. „Шипка“, съобщиха от  пресцентъра на Столична община . Промяната в организацията се налага във връзка със събитие на посолството на Република Македония днес в София. От 14.00 часа до приключване на приема днес се забраняват престоят и паркирането на пътни превозни средства на ул. „Шипка“ между ул. „Кракра“ и ул. „Сан Стефано“.", "date": "2018.09.10", "title": "София: Временно се забраняват престоят и паркирането в участък на ул. „Шипка“ във връзка със събитие на посолството на Република Македония"}
{"url": "http://www.focus-news.net/news/2018/09/10/2565169/obshtinskiyat-savetnik-ot-bsp-nikolay-nikolov-shte-vnese-v-stolichna-obshtina-podpiskata-sreshtu-travestitite-i-hamalite.html", "text": "Общинският съветник от БСП Николай Николов официално ще внесе в Столична община подписката срещу травеститите и хамалите в понеделник в 11.30 часа, съобщиха от пресцентъра на  Градския съвет на БСП - София . За 8 дни в края на август той събра над 1000 подписа срещу травеститите и хамалите на бул. \"Христо Ботев\" и площад \"Македония\" в София. Заедно с подписката, Николай Николов ще входира и питане към кмета Йорданка Фандъкова с въпроси по темата. \r\nПреди да внесе подписката общинският съветник ще се включи в протеста с искания за строеж на ясли, детски градини и училища, който ще се проведе в 10.30 часа пред входа на Столична община. \r\nПротестът с настояване за решаване на проблема с недостига на места в детски градини и училища, както и за кадрови промени в Дирекция \"Образование\" в СО ще бъде подкрепен и от Младежката организация на БСП - София. Както е известно, в Международния ден на младежта, 12-и август, социалистите от Младежкото обединение към БСП - София организираха акция пред Столична община под мотото \"Място за всяко дете\". Тя беше насочена именно към проблема с недостига на места в детските градини в столицата и невъзможността на кмета Йорданка Фандъкова и нейния екип да се справят с него.", "date": "2018.09.10", "title": "Общинският съветник от БСП Николай Николов ще внесе в Столична община подписката срещу травеститите и хамалите"}
{"url": "http://www.focus-news.net/news/2018/09/10/2565172/kyodo-kim-chen-un-zayavi-che-otnosheniyata-mezhdu-severna-koreya-i-kitay-sa-spetsialni.html", "text": "Лидерът на Северна Корея Ким Чен-ун е заявил пред Ли Жаншу, третият най-високопоставен човек в управляващата Комунистическа партия на Китай, че отношенията между двете държави са „специални“, предава  Kyodo , като се позовава на държавната Корейска централна информационна агенция. \r\nОбръщението на Ким Чен-ун към Ли изглежда, че показва, че той желае да продължи и насърчи преговорите за ядрено разоръжаване с президента на САЩ Доналд Тръмп чрез подкрепата на Китай, за да си осигури гаранции от Вашингтон. \r\nКитайските и севернокорейски лидери трябва да „развиват по-твърдо и по-дълбоко специалните и солидни връзки между Северна Корея и Китай, на които никой не може да навреди“, заяви Ким пред китайския представител по време на срещата им в неделя в Пхенян. \r\nЛи Жаншу е предал и писмо от китайския президент Си Дзинпин за севернокорейския лидер.  Йонислав Дочев", "date": "2018.09.10", "title": "Kyodo: Ким Чен-ун заяви, че отношенията между Северна Корея и Китай са „специални“"}
{"url": "http://www.focus-news.net/news/2018/09/10/2565173/targovishte-narodniyat-predstavitel-ot-gerb-d-r-venka-stoyanova-organizira-priemen-den-v-grada-na-10-septemvri.html", "text": "Народният представител от ГЕРБ-Търговище и областен координатор на партията д-р Венка Стоянова организира приемен ден, съобщиха от пресцентъра на  ПП ГЕРБ . \r\nПриемният ден ще се проведе на 10 септември (понеделник) от 13:00 до 15:00 часа в офиса на партията в Търговище, който се намира на ул. „Преслав” 7, ет.4.  \r\nПредварителни записвания могат да бъдат направени на тел. 0885 678 378 и 0889 001 950.", "date": "2018.09.10", "title": "Търговище: Народният представител от ГЕРБ д-р Венка Стоянова организира приемен ден в града на 10 септември"}
{"url": "http://www.focus-news.net/news/2018/09/10/2565174/dobrich-planovo-ryazane-na-darveta-i-kloni-shte-se-izvarshi-na-ulitsa-general-gurko.html", "text": "Планово рязане на дървета и клони ще се извърши на улица „Генерал Гурко“. Това съобщиха от  Община Добрич . Плановата резитба ще се проведе от 8.00 до 16.00 часа днес от ОБП „Устойчиви дейности и проекти“. Община град Добрич моли живущите и преминаващи по тази улица да не паркират автомобилите си в този район в продължение на този период.", "date": "2018.09.10", "title": "Добрич: Планово рязане на дървета и клони ще се извърши на улица „Генерал Гурко“"}
{"url": "http://www.focus-news.net/news/2018/09/10/2565160/koalitsionen-savet-na-gerb-i-obedineni-patrioti-shte-se-provede-v-ministerski-savet-vav-vrazka-s-ostavkite-na-trimata-ministri.html", "text": "Коалиционен съвет на ГЕРБ и „Обединени патриоти“ ще се проведе в Министерски съвет във връзка с трите министерски оставки на Ивайло Московски, Николай Нанков и Валентин Радев. Тримата депозираха своите оставки заради катастрофата край Своге, при която загинаха 17 души.  \r\nПредседателят на ПГ на ГЕРБ Цветан Цветанов коментира, че дали ще бъдат приети оставките е въпрос на разговори. „Вече окончателното решение ще бъде взето, след като в парламента бъдат внесени оставките. Миналата седмица имахме доста конструктивен разговор с коалиционните ни партньори, очаквам да надградим постигнатото. Всички ние трябва да формираме политическите си решения си на базата на колективната воля в коалицията“, подчерта Цветанов. Той посочи, че кандидатите за министерските позиции ще бъдат предложени от ГЕРБ. \r\nВицепремиерът Красимир Каракачанов коментира, че от „Обединени патриоти“ нямат претенции към министерските места, ако те бъдат овакантени. Той поясни, че тъй като и тримата министри са от квотата на ГЕРБ, право на министър-председателя като лидер на най-голямата партия в коалицията е да прави кадрови промени. \r\nЛидерът на „Атака“ Волен Сидеров посочи, че партията ще подкрепи оставките. „На мястото на Борисов аз бих сменил абсолютно всички министри, защото нито един от тях не стана да каже, че декларацията на НФСБ е клеветническа и тенденциозна. Никой не защити собственото си място в правителството”, коментира Сидеров.", "date": "2018.09.10", "title": "Коалиционен съвет на ГЕРБ и „Обединени патриоти“ ще се проведе в Министерски съвет във връзка с оставките на тримата министри"}
{"url": "http://www.focus-news.net/news/2018/09/10/2565176/chez-razpredelenie-podobryava-elektrozahranvaneto-v-dobroslavtsi-novi-iskar-voluyak-i-mirovyane-chrez-distantsionno-obsluzhvani-elektromeri.html", "text": "ЧЕЗ Разпределение България инсталира дистанционно обслужвани електромери в Доброславци, Нови Искър, Волуяк и Мировяне, част от Столична община. Това съобщиха от пресцентъра на  ЧЕЗ . Инсталирането на електромерите ще продължи от днес до 14 септември. Не е предвидено изключване на електрозахранването едновременно за голям брой потребители. Кратковременно прекъсвания се налагат само за индивидуалните монтажи на електромерите, като монтирането ще се изпълнява между 8.00 и 19.15 часа. Дейността се извършва от техници с необходимата квалификация и опит и е за сметка на дружеството.  \r\nВ резултат ще се подобри сигурността и качеството на електрозахранването в района. Автоматизираната система ще позволява дистанционно отчитане на изразходваната електроенергия, ще следи натоварването на мрежата и нивото на подаваното напрежение, честотата и продължителността на прекъсванията и други параметри. Това ще доведе до възможности за повишаване на качеството и надеждността на електрозахранването на клиентите и процеса на обслужването им, което пряко ще повлияе и на клиентската удовлетвореност.", "date": "2018.09.10", "title": "ЧЕЗ Разпределение подобрява електрозахранването в Доброславци, Нови Искър, Волуяк и Мировяне чрез дистанционно обслужвани електромери"}
{"url": "http://www.focus-news.net/news/2018/09/10/2565177/natsionalna-kompaniya-zhelezopatna-infrastruktura-zapochva-izgrazhdaneto-na-nov-zhelezopaten-prelez-v-montana.html", "text": "Национална компания „Железопътна инфраструктура“ (НКЖИ), съвместно с Община Монтана, ще започне изграждането на нов железопътен прелез в района на град Монтана. Това съобщиха от пресцентъра на  НКЖИ . Строителството на прелеза ще започне днес. Предвидено е ремонтните дейности да се извършат в рамките на 40 дни. Новият прелез ще се намира на км 11+355 и ще бъде съоръжен със звукова и светлинна сигнализация, електрически бариери и еластична прелезна настилка, осигуряваща комфортното преминаване през железопътната линия. Средствата са осигурени от НКЖИ, със съфинасиране от Община Монтана.", "date": "2018.09.10", "title": "Национална компания „Железопътна инфраструктура“ започва изграждането на нов железопътен прелез в Монтана"}
{"url": "http://www.focus-news.net/news/2018/09/10/2565175/sofiya-vremenno-se-stesnyava-za-dvizhenie-uchastak-ot-bul-arsenalski-zaradi-izvarshvane-na-remont.html", "text": "Временно се стеснява за движение участък от бул. „Арсеналски“ заради извършване на ремонт, съобщиха от  пресцентъра на Столична община . Забранява се влизането на пътни превозни средства, престоят и паркирането както следва:  \r\n-от 00.00 часа днес до 24.00 часа на 12 септември по северната половина от пътното платно на бул. „Арсеналски“ в участъка от ул. „Богатица“ до бул. „Черни връх“, като се осигури преминаването през кръстовищата при ул. Милевска планина“ и ул. „Зорница“ и се осигури ползването на спирка с код 1344 „ПК СПАРТАК\" по маршрута на автобусна линия 102. \r\n- от 00.00 часа на 13 септември до 24.00 часа на 15 септември по северната половина от пътното платно на бул. „Арсеналски“ в участъка от ул. „Богатица“ до бул. „Черни връх“ включително и през кръстовищата при ул. „Милевска планина“ и ул. „Зорница“.  \r\nОт 00.00 часа днес до 24.00 часа на 15 септември в участъка се закриват местата за почасово платено паркиране и се изместват места за „Служебен абонамент“.", "date": "2018.09.10", "title": "София: Временно се стеснява за движение участък от бул. „Арсеналски“ заради извършване на ремонт"}
{"url": "http://www.focus-news.net/news/2018/09/10/2565171/halil-letifov-dps-ahmed-dogan-mnogo-se-nadyava-na-desen-partnyor-dps-podkrepyat-gerb-za-balgariya.html", "text": "Ахмед Доган много се надява на десен партньор, ДПС подкрепят ГЕРБ за България. Това каза Халил Летифов, зам.-председател на ПГ на ДПС, в разговор с Илиана Беновска в предаването „Беновска пита” по Радио К2 и Канал 3, съобщиха от  екипа на предаването . \r\n„ДПС с ГЕРБ или с БСП”, започна разговора Беновска. \r\nХалил Летифов отговори, че това зависи от решението на хората. Конфигурацията в 44-тото Народно събрание показва грешна формула на мандатоносителя. \r\n„Не беше ли Ваша грешната формула, че загубихте преднина пред Обединени патриоти”, попита Беновска. \r\n„Нашият председател заяви, че има и други варианти, по-късно потвърдихме и заявихме в декларация, че за пореден път е налице доказателство, че формулата е грешна. Цената плащаме всички български граждани и най-вече държавността, уважението към институциите и тяхното влияние за решаване на въпросите”, отговори Халил Летифов. \r\n„Ще се съгласите ли, че Вашият резултат е може би най-ниският от 10 години насам”, попита Беновска. Зам.-председателят на ПГ на ДПС подчерта важността да се взимат държавнически решения. ДПС ще управлява с тези, които предложат програма за реформи в отделните сектори, които буксуват като здравеопазване, образование и други. Да се говори за управление на идеен и ценностен признак, искат ДПС.  \r\n„Кой и на какво основание иска властта и може ли да управлява? На какво основание Вие искате да сте партньор на ГЕРБ”, попита Беновска. \r\nВ началото на 90-те години единственият държавник, който заяви, че пътят на България е в ЕС и НАТО е Ахмед Доган, подчерта Халил Летифов. Той допълни, че основание ДПС да иска да управлява има, но това не е самоцел – „стани да седна”. На 90% има съвпадение на управленските програми на ГЕРБ и ДПС. ДПС има програма за ускорено развитие, защото се изостава в реформите и диалога с институциите. Напускането на парламентарната група на БСП няма да доведе до уверение на авторитета на партията. Да имаш 80 народни представители е волята на народа, а работата на опозицията е да отстоява това, което пропускат управляващите. ДПС счита, че парламентарните групи трябва да бъдат в целия си вид и да отстояват идеите си. Решението и отговорността е на БСП, но ДПС не приема решението на лидера на БСП да напуснат Народното събрание и само 20 депутати да останат там.  \r\n„Как ще коментирате последния провал на кабинета „Орешарски” и избора на президента Радев с Вашите гласове, подкрепили ли сте ГЕРБ ефективно в нещо”, попита Беновска. \r\n„ДПС са подкрепяли ГЕРБ неведнъж, но не самата партия ГЕРБ, а решенията, които са удачни за България и избирателите на ДПС\", отговори Халил Летифов. Той отново цитира думи на Ахмед Доган, че се надява на партньор от десния сектор. В първия коалиционен кабинет, в който ДПС е участва е на Царя и НДСВ. По-късно БСП стана част от т.нар. Тройна коалиция. ДПС досега не е имало възможност да определя с кого да управлява. ДПС избира партньорите си според волята на народа, затова са управлявали с БСП.  \r\n„Къде са различията Ви с БСП и допирните Ви точки? Одобрявате ли поведението на Корнелия Нинова и надъхването на цялата ПГ в подобни изразни средства”, попита Беновска. \r\n„Това е отговорността на Корнелия Нинова, на ПГ им група и на БСП като партия\", отговори Халил Летифов. Там, където програмите на БСП и ДПС не съвпадат, не е имало съгласил и сега не може да има.  \r\n„При едни евентуални предсрочни избори, Корнелия Нинова персонално много иска властта, за да покаже как се управлява, Вие намирате ли допирни точки да ги подкрепите ефективно при едни предсрочни избори”, попита Беновска. \r\n„Ако народът посочи Корнелия Нинова да управлява, на нас ще ни се наложи да си говорим”, отговори Халил Летифов.  \r\n„Ивайло Московски каква вина има за Своге”, попита Беновска. \r\nХалил Летифов като председател на парламентарната комисия по транспорт каза, че не може да определи каква е вината на министъра, но трагедията е голяма със 17 жертви и 30 ранени. Нужен е дебат и трябва да се носи политическа отговорност, въпреки че Ивайло Московски няма персонална вина за катастрофата. „Позицията на ДПС е, че подадени оставки се гласуват. Има поета политическа отговорност от конкретните министри\", допълни Летифов. \r\n„ГЕРБ убийци ли са”, попита Беновска.  \r\n„Не смятам този език за реден и да се използва една трагедия по този начин, не прие сме това”, категоричен е зам.-председателят на ДПС. Той счита, че трагедията не трябва да се политизира. За 2017 година жертвите по пътищата са 682, само до август 342 са жертвите по българските пътища. Не бива да се заиграва с тази тема, а да се търси решение, за да бъдат спасени човешки животи.  \r\n„Създаде се една комисия по исканията на Николай Колев-Босия. Редно ли беше да създава комисия за някого си и аз ако започна да гладувам, дали ще ми направите и за мен комисия”, попита Беновска. \r\n„Има достатъчно комисии и институции, които трябва да отговорят на всички тези обвинения. Има достатъчно комисии и всеки, които реши да гласува или отстоява своите искания може да го прави, по начин, който намери за добре и законът му го позволява. Мнозинството трябваше да бъде категорично и да даде ясен сигнал\", посочи Халил Летифов. \r\n„Арестът на Карнобатския производител на алкохол Миньо Стайков, издирването на хотелиера Ветко Арабаджиев, Ваш пък представител, който е бил бивш кандидат на ДПС, участващ в една от тези схеми. Какви знаци се дават на обществото и как трябва да реагира Вашата партия”, попита Беновска. \r\n„ДПС защитава закона и когато има такива случаи трябва да се носи отговорност пред закона, ако има извършено нарушение\", заяви Халил Летифов.", "date": "2018.09.10", "title": "Халил Летифов, ДПС: Ахмед Доган много се надява на десен партньор, ДПС подкрепят ГЕРБ за България"}
{"url": "http://www.focus-news.net/news/2018/09/10/2565178/ivaylo-krachunov-simeonov-s-avtogol-predi-ks-che-borisov-ednolichno-vzimal-resheniya.html", "text": "Симеонов с автогол преди КС, че Борисов еднолично взимал решения. Това каза Ивайло Крачунов, управител на информационна агенция „Блиц”, в разговор с Илиана Беновска в предаването „Беновска пита” по „Радио К2” и „Канал 3”, съобщиха от  екипа на предаването . \r\n„Казвам добър ден само на колегата и приятел Ивайло Крачунов от „Блиц” – добре дошъл! С г-н Каракачанов имахме уговорка да се включи, той беше на събор на ВМРО. Аз не знам той дали ще дойде, но щеше да бъде интересно да чуем отговорите на редица въпроси. Ние с теб ще се опитаме да направим анализ на случващото се. Озаглавих нашия разговор „Fake news или истината – кой ще надделее в политиката и в медиите?”. Според мен това отваря посока да говорим за последните събития и за предстоящите. Например – ти какво би откроил като главно събитие, предстоящо следващата седмица?”, обърна се водещата Илиана Беновска към своя гост. „Безспорно това е коалиционният съвет, който ще се проведе между ГЕРБ и нейните коалиционни партньори”, отговори Ивайло Крачунов.  \r\n„Дали ще бъдат всички лидери на партии, с оглед възникналите къси съединения между Волен Сидеров и Валери Симеонов?”, продължи Илиана Беновска. „Според мен утре ще бъде уважен този форум, коалиционен, от всички участници, тъй като става въпрос за управлението на държавата. Ще уважат формата на заседанието!”, прогнозира роденият през 1977 година в София журналист.  \r\n„Пак ли ще бъде в Министерски съвет този коалиционен съвет?”, конкретизира Илиана Беновска. „Така мисля, там е легитимната българска власт, от там се управлява държавата и е редно там да се проведе тази сбирка”, отчете дипломираният политолог. \r\n„Сега в момента май правим новина, защото аз не съм видяла официално съобщение за часа, излезе ли съобщение?”, удиви се Илиана Беновска. „10 часа, това е моя информация. Аз не разчитам на официални съобщения, които се пускат от пресцентърите, все пак съм журналист, с близо 20 години стаж. Това е новина, която е реална и истинска”, увери е журналистът, работил в печатните медии „Нощен труд”, „Труд”, „България днес” и телевизия „Евроком”.   \r\n„Каква ще е разликата според тебе между предишния коалиционен съвет, който продължи четири часа, от 6.00 вечерта до 10.00, началото на нощта, и завърши със силно търпеливото отношение на Бойко Борисов към всички останали, особено към противоречията между Валери Симеонов и Волен Сидеров? И двамата, Валери Симеонов и Волен Сидеров, бяха доста неудовлетворени от развоя на разговора!”, попита водещата Илиана Беновска. „Заседанието на коалиционния съвет ще приключи около два часа или час и половина, колкото продължава един футболен мач. Видяха се само преди няколко дни. Не виждам какво толкова се е променило от последните няколко дни до утрешния ден. Не очаквам някаква драма. Що се отнася до отношенията между вицепремиера Симеонов и лидера на Атака, те приличат малко на циганско лято – има голяма горещина, има проливен дъжд, после се успокоява времето. Навлизаме в есента и очакваме една по-умерена температура и ниво на разговорите между двамата!”, коментира бившият главен редактор на информационна агенция „ПИК”.  \r\n„Заинтригува ме със сравнението с футболен мач! Тогава да продължим в тази терминология – кой ще бъде голмайсторът и кой ще бъде вратарят, който трябва да спасява головете?”, в метафоричен стил зададе въпрос Илиана Беновска. „Футболът през последните години се промени, имаме комплексно развитие на играчите. Един футболист вече не може само на един пост да играе, за да бъде на високо ниво, а трябва да изпълнява няколко функции едновременно, както видяхме в Лудогорец – Моци, който беше защитник, но в един момент застана на вратата и спаси дузпа, и класира неговия отбор в групите на Шампионската лига. Голмайсторът трябва да бъде българският народ, той трябва да е печелившият! Не трябва да има разделение, трябва като отбор да играе и коалицията, и правителството!”, анализира събеседникът.  \r\n„Валери Симеонов се опита да вкара един гол зад гърба на Борисов, когато той беше в Черна гора и предстоеше коалиционен съвет в 6.00 часа вечерта, а той в 12.00 часа излезе, зареден с енергия, обвини Борисов, че управлява еднолично, тоталитарно, че не се съобразява с коалиционните си партньори! На въпроса ми – защо го прави зад гърба на Борисов, в негово отсъствие, той каза, че не давал публичен урок на Борисов, но трябвало да се изкаже това пред медиите. В случая сякаш има нужда във вратата на Валери Симеонов да бъде вкаран един гол! Още повече, че предстоеше след няколко часа среща!”, припомни Илиана Беновска. „Валери Симеонов не вкара гол, а си вкара автогол с тази постъпка! Не е мъжко поведение да обвиняваш премиера, с който ти си в един екип, да говориш зад гърба му, да не използваш телефона или личната среща! Все пак техните кабинети са един до друг! Това е едно поведение, което напомня на миналогодишните коалиционни партньори от Демократи за силна България, на Христо Иванов и Борисов! Ходене тичане пред медиите, след това говорене друго на четири очи с министър-председателя! Мисля, че е редно едни мъже, когато са в един отбор, да говорят открито, на четири очи, а не да използват медиите, за да си говорят един през друг!”, категоричен беше бившият съратник на Недялко Недялков. \r\n„Но и житейски във футбола знаем, че атаката е доста добра защита понякога. Дали пък Валери Симеонов не атакува предварително, за да се защити предварително от някаква атака?”, задълбочи разискването Илиана Беновска. „Неговите изяви са всекидневни, доста натоварващи с информация! Аз не бих могъл да говоря какво е имал предвид. Той може да изразява какво мисли и какво чувства!”, дипломатично се изказа настоящият главен редактор на агенция „Блиц”. \r\n„Къде е Каракачанов в цялата тази схема?”, внесе нов щрих в разговора Илиана Беновска. „Каракачанов е вицепремиер, министър на отбраната, заел се е с отговорната задача да модернизира българската армия, държи се предвидимо и отговорно! Той е колоритна фигура в българската политика. През последните години доста израсна, демонстрира едно последователно политическо поведение и играе като част от отбора, старае се да се раздава, да вкарва голове, но не и да затруднява своите съотборници на терена!”, констатира събеседникът. \r\n„Оставките на министрите – трябва ли да бъдат гласувани според теб, мнението ти на анализатор? Каква е вината на Московски, каква е вината на Нанков, каква е вината на Радев?”, попита Илиана Беновска. „Това по-скоро е един морален акт, след като премиерът поиска техните оставки. Виждаме, че Борисов е безкомпромисен дори към своите най-близки хора, когато се касае за поемане на политическа отговорност. Народното събрание е органът, който трябва да реши. Нанков и Московки са на едно високо ниво, професионалисти, модерни и млади хора, които изпълняват съвестно своите задължения, но като отговорни и доблестни мъже се вслушаха в призива на премиера, подадоха оставки. Не винаги вината е персонална за подаване на една оставка, просто случилото се е прекалено тежко и те демонстрираха голяма морална отговорност!”, заяви Ивайло Крачунов. \r\n„Понеже поставих темата на нашия разговор – „Fake news или истината – кой ще надделее в политиката и в медиите?”, за момент да включа един аспект от медийната тема по отношение на случилото се в Своге. Гледах, от „хигиенна” гледна точка няма да спомена коя телевизия, името на говорещата не го знам, една хубавица каза, че били загинали 17 души в Своге, но всичките са пенсионери! „Успокои”, че са загинали само пенсионери!”, възмути се Илиана Беновска. „Това е изключително грозна постъпка! Не само е неточна информацията, тъй като по-късно загина едно дете на 13 години, което е голяма трагедия за неговите близки! Не би следвало да бъдат разделяни българите на по-възрастни или по-млади! Това е една голяма загуба за едни хора, които са отдали живота си на България, трудили са се много дълго време и не би следвало да бъдат разглеждани като по-различна категория! Това е въпрос на некадърност!”, солидаризира се журналистът.  \r\n„Не падна ли много нивото? Припомни си всички репортажи за случилото се в Своге! Припомни си друг вид репортажи за случили се наводнения, пожари и така нататък! Аз винаги изпитвам ужас, когато дойде една кокона и каже: „Тежко ли Ви е, мъчно ли Ви е?”, просто ми идва да...”, продължи Илиана Беновска. „Наистина си права, Илиана, че изчезна работата, която е на терен, така да се каже! Аз съм присъствал, като криминален журналист, на стотици огледи на местопрестъпления, видял съм смъртта във всички нейни аспекти, което ми е дало една по-богата философска идея за живота и наистина повечето от съвременните журналисти нямат този опит, при тях новините идват наготово! Повечето от тях ползват Фейсбук, не се подготвят предварително да задават въпроси, действат по един лексикон! Те не слушат отговора на този, който разпитват, не се подготвят, не знаят кой стои срещу тях, просто гледат да отбият номера, да си зададат въпросите и след това да се приберат в къщи, за да изпият една бира!”, безапелационен беше анализаторът.  \r\n„Скоро ме пита един амбициозен журналист: „Защо се наричат леви идеите на БСП, нали левите идеи са на онези, които са свързани с отклонения от възприетата представа за класическата сексуалност?”. Аз не можах да повярвам какво ме пита и го попитах – запознат ли е с историята на социализма и комунистическите партии! Ти разбираш ли за какво става на въпрос!?”, сподели Илиана Беновска. „Да, разбирам! Тук ще цитирам една мисъл на моя дипломен ръководител, професор Минчо Семов, аз съм завършил Политология в Софийския университет. Когато подготвяхме с него моята дипломна работа, той със съжаление се изрази, че някои от депутатките не знаят разликата между ляв и десен крак, камо ли за левите и десните идеи, какво остава за някои от нашите колеги журналисти!”, каза Ивайло Крачунов.  \r\n„Прави ли разлика депутатката Корнелия Нинова между ляв и десен крак, питам те в по-широк смисъл – как оценяваш поведението на БСП и нейното лично по много аспекти и по различни теми?”, провокира госта си Илиана Беновска. „БСП и Корнелия Нинова се държат като една класическа, агресивна опозиция! Доста по-напориста е от предишните лидери на БСП! Като си спомним „мълчанието” на Михаил Миков, който не приличаше на опозиционен лидер! Корнелия Нинова –  къде е права, къде греши, но с една изключителна агресия действа от парламентарната трибуна, опитва се да печели дивидент! Виждаме, че успява в известна степен!”, отговори главният редактор на „Блиц”.  \r\n„Но ефективна ли е, какво постигна?”, контрира Илиана Беновска. „Постигна свалянето на цял председател на парламента, в лицето на Димитър Главчев!”, припомни Ивайло Крачунов.  \r\n„Борисов май отстъпи от немай-къде!”, опонира Илиана Беновска. „В крайна сметка работата на опозицията е точно това – да търси слабите места в управлението, да ги намира”, обясни журналистът.  \r\n„А Борисов не е ли прекалено отстъпчив понякога на атаките на Корнелия Нинова?”, продължи канонадата от въпроси Илиана Беновска. „Според мен не е отстъпчив. В решителни моменти действа много мъдро! Просто през последните години показва много голямо ниво и като политик, и като международно поведение! Не иска да слиза на нивото на махленските скандали, които се случват в парламента! По-пестелив е на отговори на теми, които не са в неговия ресор. Оставя на Цветанов битката в парламента, както е редно. Действа по-мъдро!”, отчете дипломираният политолог.  \r\n„До колко ефективна е опозицията, за да може да бъде истински коректив на управлението? Не е ли малко като пейнтбол, симулативна война?”, попита Илиана Беновска. „Вече политиката е риалити шоу, търсят се медийни изяви по всякакъв начин, търси се утвърждаване в партията, тъй като има хора, които са вътрешна опозиция на Корнелия Нинова! Тя влиза в по-яростна опозиция на Борисов, за да реши своите вътрешнопартийни проблеми, и се търси ефекта и по-острите фрази, но това го виждаме и от страна на Валери Симеонов, от страна на „агнешките главички”, които от време на време търсят изява!”, коментира Ивайло Крачунов.  \r\n„Нещо затихнаха тия!”, констатира Илиана Беновска. „Да, те са политически трупове, но от време на време напомнят за себе си! Виждаме, че bTV, Нова телевизия им дават ефир, опитват се с дефибрилатор да ги съживят! Това е част от политическият пейзаж, който ще ни съпътства оттук нататък!”, отсече журналистът.  \r\n„Като казваш дефибрилатор – добре звучи! Доколко е възможна някаква промяна на политическото статукво? Корнелия Нинова се стреми към властта! Очертава ли се светлина в тунела?”, попита Илиана Беновска. „Няма да има светлина в тунела за социалистическата партия! Коалиционното правителство ще продължи да функционира, ще довърши успешно своя мандат! Има неща, които са положителни – пътната полиция, административната реформа, данъчните облекчения, прокуратурата действа с изключителен успех, особено специализираната прокуратура! Резултатът е един бюджетен излишък от 2,5 милиарда лева, които могат да се инвестират в образование, здравеопазване, икономиката на България, която е в подем!”, прогнозира събеседникът.  \r\n„Президентът – Гордий ли е, ако следваме легендата как Гордий е станал от селянин – цар (Гордий  e цар на Фригия. Според легендата, когато фригите е трябвало да изберат цар, попитали оракул – кой да бъде той? Оракулът предсказал да изберат първия, когото срещнат на кола по пътя. Те срещнали обикновения земеделец Гордий и го провъзгласили за цар. Гордий подарява колесница на храма на Зевс и я завързва с възел (Гордиев възел). Той предсказва, че който успее да развърже възела, ще стане владетел на Азия. Александър Велики разсякъл гордиевия възел с меча си – бел. Уикипедия)? Радев – Гордий ли е в политиката?”, смени темата на разговора Илиана Беновска. „Той се вклинява между дебата. Има съперничество между него и Борисов, но неговите действия са по-скоро ефектни, отколкото ефективни! На моменти доста злоупотребява с критиката, която отправя към кабинета! Явно неговите съветници, в желанието да го представят като един голям политически лидер, искат това да стане не на цената на личните качества, а на критиката, което не е конструктивно!”, заяви Ивайло Крачунов.  \r\n„А дръпна се той от Корнелия Нинова, ако изобщо е имало връзка помежду им, като даде заден, че предсрочни избори не са необходими?”, в заключение попита Илиана Беновска. „Това е правилно изказване, което му прави чест, защото не е хубаво държавата да бъде в спирала от перманентни избори през няколко месеца! Той показа по този въпрос отговорно поведение!”, завърши Ивайло Крачунов разговора си с Илиана Беновска в ефира на „Радио К2” и „Канал 3” на 9 септември 2018 година.", "date": "2018.09.10", "title": "Ивайло Крачунов: Симеонов с автогол преди КС, че Борисов еднолично взимал решения"}
{"url": "http://www.focus-news.net/news/2018/09/10/2565180/narodniyat-predstavitel-ot-gerb-varna-tanya-petrova-organizira-priemna-za-grazhdani.html", "text": "Народният представител от ПП ГЕРБ – Варна Таня Петрова ще проведе приемен ден за граждани на 10 септември, понеделник. Това съобщиха от пресцентъра на  ПП ГЕРБ – Варна . Тя ще отговаря на въпроси на варненци от 10.00 до 12.00 ч. в клуба на ПП ГЕРБ на ул. „Г. Бенковски” №1 във Варна. Записвания могат да се правят на тел: 052/600 015.", "date": "2018.09.10", "title": "Народният представител от ГЕРБ – Варна Таня Петрова организира приемна за граждани"}
{"url": "http://www.focus-news.net/news/2018/09/10/2565168/ministar-krasimir-valchev-mladiyat-misli-che-svetat-e-golyam-i-vazmozhnostite-debnat-otvsyakade-i-ne-mu-se-stava-uchitel-dokato-ne-stane-na-30-godini.html", "text": "Младият мисли, че „светът е голям и възможностите дебнат отвсякъде“ и не му се става учител, докато не стане на 30 години. Това каза Красимир Вълчев, министър на образованието и науката, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nБеновска посрещна госта си в навечерието на първия учебен ден и коалиционния съвет между ГЕРБ и ОП и го попита как оценява - изказването на Симеонов, че Борисов е „цар самодържец“ и управлява еднолично, желанието на Сидеров Симеонов да напусне властта и поведението на Борисов, който балансира случващото се. „Премиерът носи цялата отговорност и има правото да търси отговорност на министрите, да предложи смяната им във всеки един момент“. Той допълни, че министрите подали оставка са професионалисти и оцени състоянието на коалицията като устойчиво, но с нормалното напрежение и наличието на различни мнения по въпросите. Министърът на образованието и науката подчерта, че премиерът прави всички възможно, за да има нормално коалиционно взаимодействие и диалог. Беновска спомена, че е попитала Симеонов как се бори с демографската криза, а той в отговора си е похвалил Вълчев като е свързал работата си срещу проблема с дейността на министъра на образованието за връщането на децата в училище, поддържане интереса им към науката и т.н. Вълчев обясни, че имат добро взаимодействие със Симеонов и изрази своята благодарност към него за подкрепата. Той потвърди, че демографската криза и образованието са свързани като добави, че се наблюдава тенденция по-високо образованите родители да имат по-малко деца. Беновска подчерта, че в Европа именно по-образованите семейства са многодетни, а Вълчев заяви, че насърчават раждаемостта по всички възможни начини, но е факт, че с повишаване нивото на образованост раждаемостта намалява в световен план. Министърът на образованието обяви, че най-негативните демографски процеси са именно в България, а особено неблагоприятен фактор е отрицателната нетна миграция, която се очаква в рамките на 5 - 10 година да се преобърне.  \r\nБеновска попита как ще се привлече интересът на родителите и децата към образованието – дали отсъствието на книгите и наличието на много електронни устройства влияе върху отношението към науката – как да се намери баланс между иновативното и традиционното в образованието. Министър Вълчев подчерта, че няма нищо по-хубаво от четенето на книги, защото развива интелекта и отваря светове, но електронните технологии променят живота, а децата прекарват много време в употреба на електронни устройства и е добре да бъдат използвани с цел образоване и достъп до полезно съдържание. Цел на министъра е и развитие на дигитална медийна грамотност и дигитална образователна култура, които са включени в т.нар. ревизирана препоръка за ключовите компетенции по време на Евро председателството на България. Съставена е от знания и умения, които са приети и одобрени от ЕС, като необходими на бъдещите кадри на пазара на труда. Беновска подчерта, че електронните устройства отдалечават хората, но и много семейства нямат достатъчно финансови средства да закупуват техника. Вълчев потвърди тези факти и именно заради това се работи за увеличаване на т.нар. фронтално обучение с мултимедийни дъски, проектори, електронни устройства и т.н., което според него подпомага по-лесното усвояване на знания. Относно баланса между традиционното и модерното министърът обясни, че темата е коментирана по време на Евро председателството и общото мнение е, че обучението трябва да се дозира чрез информационните технологии и децата трябва да бъдат максимално обучени за тях. „Бъдещето е съчетаването на изчислителната мощ на изкуствения интелект с отговорността, със социално-емоционалното на човека“, заяви министърът.  \r\nБеновска отвори темата за дуалното и професионалното образование и подчерта 2 наблюдавани тенденции – родителите се стремят децата им да учат висше образование и масово входните балове са скандално занижени – например специалност „Право“ в Софийски университет. Вълчев подчерта, че висшето образование има 2 основни функции, които започват да се губят – да предоставят допълнителни знания и умения и да бъде селективно – по-високите оценки да са доказателство за по-добрата подготвеност на кадъра. Беновска добави, че когато човек е преминал школата на висшето образование – то той се е докоснал до академизма, но пък от друга страна висшето образование се масовизира, но след приключването му държавата не може да осигури работни места на всички, а дупката между високо квалифицирания и неквалифицирания персонал става огромна. Вълчев подчерта, че в страната негативните последици от масовизирането са повече от позитивните и заради това се намалява приемът в специалностите, които са се разраснали нерационално, но пък положителното нараства по-образованото общество, а излишъкът от специалисти не е такъв проблем, тъй като това привлича чуждестранни инвеститори. Според министъра проблемът е в структурата на прием – намален е с 60% приемът на студенти в направление „Администрация и управление“, 50% в направление „Икономика“, около 50% в направление „Психология“ и тази година има добро запълване на направленията с намален прием и недостиг на студенти в специалности свързани с математика, природни и инженерни науки. Всичко това поставя на дневен ред кариерното ориентиране, развитието на интереси към математическите и природните науки и т.н. По думите му масовизирането на висшето образование води до спад на интереса към професионалното образование, а пазарът все повече се нуждае от „квалификация“, а не от „степен“, а и в една и съща компания заплащането на позиции, изискващи професионално образование, са по-високи от тези, изискващи висше образование. \"Недостигът на средно технически кадри е голям и в следващите години ще нараства\", подчерта министърът. Беновска обясни, че броят на медицинските сестри е равен на броя на медиците. Вълчев заяви, че няма как едно дете да бъде накарано да учи едно или друго, но се преструктурира приемът в професионалното и във висшето образование, дават се допълнителни стипендии, използва се принципът на дуалното образование, допълнително се финансират специалностите с недостиг на пазара на труда, работодатели все повече навлизат в процеса на обучение, актуализират се учебните планове и т.н. Водещата даде за пример Германия - работодателите заявява своите нужди от кадри и финансират обучението им – нещо, което в България не е практика. Вълчев обясни, че има успешни практики и в страната и се формират клъстери. Беновска обясни, че не е било достигнато споразумение как ще се плаща на учениците, какви отпуски и права ще имат. Министърът каза, че дуалното образование е много подходящо и няма фундаментални разминавания в разбиранията и обучението пряко се свързва с практиката.  \r\nБеновска съобщи, че предаването „Беновска пита“, „Радио К2“ и „Канал 3“ започват сериозна кампания за професионалното и дуалното образование, с която да покажат привлекателните им страни и възможностите за пълноценна реализация и успешен живот. Водещата подчерта, че професионалното образование не е за сметка на общата култура и знания, а включва обучение и по чужди езици и др. Вълчев заяви, че не е правилно разбирането за „междинност“ на професионалното образование между средното и висшето, защото именно професионалното образование дава допълнителни квалификации, а светът и пазарът на труда се нуждаят от умения и практическо приложение на знанията. Министърът посочи, че е завършил Професионална гимназия по архитектура, строителство и геодезия, а след това е завършил „Икономика“. \r\nВодещата попита госта си как преодоляват проблемите с различното съдържание на учебниците, различните пособия, които се използват в училищата и т.н. Вълчев обясни, че има два модела за изготвяне на учебници – създаване и одобряване на един учебник по предмет или многообразие от учебници, издавани от различните издателства и екипи. Министърът заяви, че конкуренцията води до подобряване на съдържанието, но рискът е, че има редица проблемни текстове, които с годините се премахват и е създадена работна група по предложение на ВМРО за подобряване и изчистване на учебното съдържание. В последните 3 години са предложени учебни програми по всички предмети от 1 до 12 клас и има дискусия по въпросите, а „откровените глупости“ са изчистени, заяви министърът на образованието. \r\nОтносно електронните учебници и дневници Беновска попита как ще се отразят на контрола върху посещаемостта. Вълчев обясни, че в днешно време монополът на учебника е малък – без значение дали е книжен, или електронен, а учениците масово ползват електронни източници – видеа, учебни платформи, отворени пространства за споделяне и достъп до материали, макар че няма страна, която да се е отказала изцяло от книжните пособия, а някои от тях се издават и в електронен вариант за четене. Електронните дневници са опция от тази година, но няма изискване за задължителен книжен или електронен дневник, каза министърът. Беновска подчерта, че проблемите с общата и електронната грамотност, и финансовите средства пак седят на дневен ред. Вълчев обясни, че училищата са разнородни и решението за електронен дневник трябва да е съобразено със статуса на учебното заведение, учащите и техните родители. Министърът посочи, че е направено проучване в училищата, което показва, че дори само пасивното уведомяване на родителите чрез електронните дневници повишава доверието им в образователните институции. Беновска попита дали трябва да се засилят санкциите срещу родителите, които нехаят и пречат на образованието на децата си, като се има предвид, че голяма част от тези родители са от малцинствата. Министърът обясни, че санкциите трябва да имат неизбежен характер и институциите да работят като един механизъм и да се следи контролът помежду им. Беновска подчерта, че нещата очевидно не работят, защото помощните не им се спират. Министърът каза, че по принцип се спират, но понякога ръководството на училището се въздържа да дава информация за случващото се, но около 7 милиона лева са спрените помощни средства за деца. Вълчев подчерта, че спрените средства отиват в образованието и това кара директорите да споделят проблемите, които имат с учениците и техните родители, на съответните институции.  \r\nБеновска попита какви действия са предприети за справяне с недостига на учители и по-специално млади преподаватели. Министър Вълчев обясни, че двойното увеличение на заплатите е сериозен ангажимент от гледна точка на бюджета и по негови думи това ще повиши мотивацията за включване в преподавателската дейност. Той сподели, че повече 30-годишни отколкото 18-годишни искат да станат преподаватели, защото „младият човек си мисли, че светът е голям и възможностите дебнат отвсякъде и не е склонен да се затваря в учителската професия“, а и тенденцията е все по-малко хора да работят една професия 40 години. Вълчев подчерта, че учителската професия все още е престижна, но търпи промени и няма да е същата, както е била досега, но е много важно да се възпитава уважение и почит към преподавателите. 50 - 60 училища няма да са готови за новото начало на учебната година, но тази година най-много институции са били ремонтирани и обновявани, сподели Вълчев и пожела успешна учебна година на всички. \r\nТака завърши разговорът между Красимир Вълчев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 9-ти септември 2018 година.", "date": "2018.09.10", "title": "Министър Красимир Вълчев: Младият мисли, че „светът е голям и възможностите дебнат отвсякъде“ и не му се става учител, докато не стане на 30 години"}
{"url": "http://www.focus-news.net/news/2018/09/10/2565181/pregled-na-osnovnite-temi-v-dobrudzhanskiya-pechat.html", "text": "„Болницата в Белия град – едно медицинско бижу“, съобщава на първа страница вестник  „Нова добруджанска трибуна“ . Поместен е разговор с директора на МБАЛ – Балчик д-р Парсек Салбашян. Интервюто представя кратка биография на с-р Салбашян, неговия 2-годишен опит на ръководител на лечебното заведение, как се привличат млади специалисти, каква е неговата рецепта за успех и плановете занапред. „Земеделците в Добричко укрили над 10 млн. лв. субсидии“, съобщава изданието. Над 10 млн. лева доход от получени субсидии през 2017 година не са декларирали 1456 регистрирани земеделски производители от област Добрич. Това е станало ясно след като НАП е получила данни от Държавен фонд „Земеделие“ за изплатените през миналата година субсидии. В това число има и значителен брой земеделци, които са подали данъчни декларации, но в тях са посочили по-малък доход от получения. Всекидневникът публикува интересни истории на жител на Балчик, който е любител мореплавател и риболовец. Преди години страстта му по това го отвежда чак до Индийския океан и остров на Андаманско море. През миналата година риболовецът любител е постигнал световен рекорд в гръцко море край Халкидики. Уловил е заедно със своя екипаж групер с дължина 176 см.  \r\nНа първа страница другият регионален вестник  „Добруджанска трибуна“  помества казаното в Добрич от вицепремиера Валери Симеонов: „Добричката епопея е втората Шипка“. Политикът бе сред официалните гости на честването на 102 години от паметните събития, организирани пред паметника на ген. Иван Колев и загиналите войни през септември 1916 г. от Община град Добрич. Паметта на героите е почетена с тържествен ритуал-поклонение. Над 1000 са загиналите офицери и войни в Добричката епопея. „В Добрич започва 22-ият конкурс „Надежди, таланти, майстори“, съобщава изданието. Около 50 ще са участниците в тазгодишното издание, организирано от Община град Добрич. Конкурсът ще продължи до 14 септември. Председател на журито за пореден път е проф. Виктор Чучков. Нови членове са проф. Гинка Гичкова, цигулар, преподавател в Националната музикална академия „Проф. Панчо Владигеров“ и в Северно-гръцката консерватория в Солун, и проф. Стефан Попов, виолончелист, който живее в Лондон и преподава в Гилтхол скул. „Показват в Добрич сабите на войводите Стефан Караджа и Хаджи Димитър“, съобщава всекидневникът. Двете револверни саби са експонирани в зала „Възраждане“ в Художествената галерия. Цялата гостуваща експозиция на Национален парк-музей „Шипка-Бузлуджа“ може да бъде разгледана до началото на месец октомври. Озаглавена е „150 години подвиг и памет“. 24 табла представят уникални материали, знамето на четата, юбилейни монети, пощенски карти и марки, литографии и внушителни портрети почти в цял ръст.", "date": "2018.09.10", "title": "Преглед на основните теми в добруджанския печат"}
{"url": "http://www.focus-news.net/news/2018/09/10/2565162/ministar-rumen-porozhanov-shte-provede-sreshti-za-obsazhdane-na-merkite-i-borbata-sreshtu-afrikanskata-chuma-po-svinete.html", "text": "Министърът на земеделието, храните и горите Румен Порожанов ще проведе поредица от срещи за обсъждане на мерките и борбата срещу африканската чума по свинете, съобщиха от пресцентъра в  Министерството на земеделието, храните и горите . В 10.00 часа той ще направи оглед на оградата по сухоземната граница с Румъния край Силистра, а след това в 11.00 часа ще започне среща с индустриалните свиневъди в областната администрация. Около 14.00 часа министър Порожанов ще проведе и срещи в Букурещ за координиране на борбата с АЧС с румънските си колеги на земеделието и развитието на селските райони Петре Дея и на водите и горите – Йоан Дене.", "date": "2018.09.10", "title": "Министър Румен Порожанов ще проведе срещи за обсъждане на мерките и борбата срещу африканската чума по свинете"}
{"url": "http://www.focus-news.net/news/2018/09/10/2565182/smolyan-shte-se-provede-publichno-obsazhdane-na-otcheta-za-izpalnenieto-na-byudzheta-na-obshtina-zlatograd-za-2017-g.html", "text": "Ще се проведе публично обсъждане на отчета за изпълнението на бюджета на Община Златоград за 2017 г. Това съобщиха от пресцентъра на  Общината . Публичното обсъждане ще се проведе от 17.00 часа в заседателната зала на втория етаж в сградата на Общинска администрация - Златоград. \r\nОт Община Златоград отправят покана към жителите на общината, представители на бизнеса, ръководители на бюджетни звена, на граждански сдружения, общински съветници, средствата за масово осведомяване и други заинтересовани лица да вземат участие в публичното обсъждане.", "date": "2018.09.10", "title": "Смолян: Ще се проведе публично обсъждане на отчета за изпълнението на бюджета на Община Златоград за 2017 г."}
{"url": "http://www.focus-news.net/news/2018/09/10/2565183/pregled-na-osnovnite-temi-v-starozagorskiya-pechat.html", "text": "„Фестивалът на виното и културното наследство \"Августиада `2018\" стартира на 12 октомври“ е заглавие от страниците на вестник  „Старозагорски новини“ . Търговско-промишлена палата - Стара Загора, и компания Oinorama wine consulting & business solutions, с подкрепата на Община Стара Загора, организират седмото по ред издание на Фестивала на виното и културното наследство \"Августиада `2018\", който ще се проведе в периода 12-14 октомври в Регионален исторически музей - Стара Загора, и на други места в града. Предишните издания на фестивала преминаха с нарастващ успех. Неповторимата му атмосфера и увеличаващият се брой изложители и посетители, включително задгранични, правят това събитие знаково за Стара Загора и го нареждат сред водещите в календара на винените изложения в България, припомнят организаторите. Културно-историческият акцент тази година ще бъде римска вила край Чаталка. На специалната изложба и презентация посетителите ще се запознаят с уникални факти за този обект с голям туристически потенциал, намиращ се на 30 км от Стара Загора.  \r\nШвейцария пък е международен акцент на винарското изложението, на което ще бъдат представени и други страни, някои от тях вече с традиционно участие. Кулинарният сектор на феста ще бъде представен от два майсторски класа - \"Шоколад и вино\" - необикновени съчетания на вкусове и усещания, и \"Сортове маслини, видове зехтини и начин на консумация\". Форумът ще е съпроводен с богата и разнообразна културна програма с участието на Държавна опера - Стара Загора, и много старозагорски състави. За трети пореден път ще бъде избрана и Царица на Августиада като посланик на Фестивала на туристически форуми и други подобни събития. Кандидатките за короната могат да се записват от 10 до 28 септември в Туристически информационен център към Община Стаар Загора на бул. \"Руски\" 27. Кастингът ще се състои на 29 септември.  \r\n„Футболисти зарадваха малкия Байрам преди 15 септември“, пише още изданието. С истинска футболна топка, подарък от играчите на старозагорския ПФК \"Берое\", ще прекрачи на 15 септември училищния праг малкият Байрам Али от павелбанското село Тъжа, който миналата година претърпя тежка операция за трансплантация на бъбрек в университетската болница на немския град Тюбинген. Подаръкът на малчугана, който ще бъде второкласник, връчи голмайсторът на зелено-белия отбор Мартин Камбуров, няколко дни преди това колегите му събраха пари и закупиха мебели за детската стая на момчето. Личния си плейстейшън пък му подари полузащитникът Драгус Фирцулеску. Те изпълниха голямата мечта на прекаралото години наред на хемодиализа момченце да надникне в съблекалнята на отбора и да порита заедно с тях на тревата. Байрам тежи вече 25 кг, свикна с децата, справя се в голяма степен сам със задълженията си като ученик, разказа дядото Байрам Назиф. По думите му наскоро навършилият 11 години малчуган постепенно започва да се отърсва от тежките спомени за заболяването, заради което баба му Селима стана донор и дари единия от бъбреците си.  \r\nЗа пореден път дядото и бабата на момчето изказаха благодарност към д-р Тинка Троева, бившата директорка на Фонда за лечение на деца в чужбина, за положените лично от нея усилия и за постоянната връзка, която е държала с тях, докато са били в болничното заведение. Те благодариха и на Мисис Европа-България Ива Гургуриева, която от близо три години прави и невъзможното за стабилизирането на малчугана.  \r\n„С 2642 деца, непосещаващи училище, работят институциите от Старозагорска област“ е друга тема в днешния брой на вестника. С 2642 деца, които по регистри се водят жители на Старозагорска област, но не посещават училища, понастоящем работят отговорните институции. Това стана ясно по време на среща на участниците в Координационен център, създаден със заповед на Областния управител Гергана Микова и свързан с работа по обхващането и задържането на децата и учениците в системата на предучилищното и училищното образование. Срещата се е провела на 7 септември във връзка с дейности по Постановление No 100 на Министерски съвет от 8 юни 2018 г. за създаване и функциониране на Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. На нея е било отчетено, че в 11-те общини на Старозагорска област вече са обособени 75 екипа, които ще работят по райони за обхващането и задържането на децата в училище. По информация от РУО, от 2642 деца с които в момента се работи по Механизма, 1624 са извън страната, 567 са незаписани, 158 са с незададен статус, за 74 няма информация и 2 са в риск.  \r\nУчастие в срещата-дискусия са взели зам.-областният управител Петя Чакърова, началникът на РУО - Стара Загора, Татяна Димитрова, зам.-кметът на община Стара Загора Иванка Сотирова, д-р Чакърова - представител на РЗИ - Стара Загора, Любомир Пеев - директор на РДСП, комисар Илиев - представител ОД МВР - Стара Загора, и експерти по образованието от общините на Старозагорска област. \"Проблемът с отпадането на деца от училище е много сериозен, но вече е време всеки от нас да поеме своите отговорности и да се действа.\" С това послание към присъстващите се е обърнала Гергана Микова. Участниците са споделили откровено притесненията, свързани с работата по изпълнение на мерките за обхващане и задържане на децата в училище. Като основни проблеми са били изтъкнати постоянната миграция на ромското население и липсата на законни настойници на децата. Те са били единодушни, че не обхващането, а задържането на учениците в училище всъщност е по-трудният процес. Областният управител ги е уверил, че техните предложения ще бъдат систематизирани и изпратени в МОН, за да бъдат взети под внимание. В заключение Татяна Димитрова е информирала, че до всички общини в областта е изпратена помощна инструкция за работа с междуинституционална платформа \"Посещаемо и безопасно училище\".  \r\n„15 000 пяха, танцуваха и плакаха от вълнение на русофилския събор край \"Копринка\", пише още ежедневникът. 168 автобуса, 24 микробуса и над 1000 леки автомобила са пристигнали по справката от МВР край язовир \"Копринка\" в събота, за да вземат участие в 15-ия юбилеен събор на приятелите на Русия, който тази година беше посветен на 140-годишнината от освободителната Руско-турска война. Преди началото на събора участниците в него поднесоха венци и цветя пред Паметника на свободата на Шипка. Един до друг на трибуната за официалната част застанаха зам.-председателят на НС Емил Христов, председателят на групата за приятелство с Русия Красимир Велчев, народните представители от БСП Красимир Янков, Петър Кънев, Кольо Милев, независимият депутат Спас Панев, представители на посолството на Руската федерация у нас, на руския парламент, на администрацията на Коми, на Руския културно-информационен център, на новосъздадената във Франция организация за сътрудничество с Русия и др. Юбилейното издание на събора премина под мотото \"Европа е по силна с Русия\". От трибуната прозвучаха послания, че никоя сила в света не може да застане между българи и руси в контекста на историческото минало и православната вяра. Представителят на Руското посолство предаде посланията на посланик Макаров, че въпреки сложната международна обстановка и политическите проблеми между България и Русия русофилският събор, който се провежда за 15-а година, е доказателство, че за българо-руските отношения има бъдеще и перспектива за съвместни дейности в образованието, науката, културата, спорта, енергетиката, транспорта и търговията. \"Тази среща укрепва волята ни да съхраним историческата памет, духовните връзки и традициите, които ни свързват от векове, за да ги предадем на децата си и бъдещите поколения. Тази среща ни дава решимост всеотдайно да се противопоставяме на опитите българо-руското приятелство да бъде подкопано в услуга на интереси, чужди на нашите народи. В дни, в които срещу Русия се фабрикуват безпочвени обвинения, налагат се обречени икономически санкции и се налага късогледа враждебност, ние, русофилите, заявяваме: искаме и се борим за многополюсен свят, който уважава достойнството на всеки народ, на всеки човек. Ние, русофилите, залагаме на доброто, на любовта, на взаимното разбирателство, на мира и сътрудничеството\". Това гласи част от апела на участниците в събора, който прочете от трибуната кметът на Община Казанлък (съорганизатор на събора) и зам.-председател на НД \"Русофили\" Галина Стоянова. Основният акцент в апела и новина от 15-ия събор бе, че НД \"Русофили\" започват изграждането на международно русофилско движение. \"Призоваваме всички приятели на Русия в България за единодействие в подкрепа на страната, която днес е лидер в борбата срещу демоните на войната, омразата и еднополюсния свят. България е по-силна с Русия! Европа е по-силна с Русия! Светът може да бъде по-сигурен и спокоен в диалог и сътрудничество с Русия!\", гласи финалът на апела. Преди на трибуната да се качат официалните лица, дуетът на ветераните от българската естрада Мими Иванова и Развигор Попов разплака близо 15-те хиляди участници в събора. Множеството посрещна с овации появилите се на сцената изпълнители, стотици пееха с тях песните им \"Майчице свята\", \"Петнадесет лалета\" и \"Години, години\", на дансинга край тях танцуваха стотици мъже и жени, чийто живот е неразривно свързан с някогашния Съветски съюз. Сред танцуващите беше и 65-годишният Димитър Марчев, който дойде от Усогорск в република Коми с гайдата си, за да посвири на събора. Роденият в смолянското село Загражден бивш пожарникар заминал за Усогорск, след като се развел с първата си половинка. В тайгата намерил новата си любима, рускинята Наталия, с която създал ново семейство. Пенсионер е от 16 години, но не е намерил обратния път към Родината. Запазил обаче любовта си към нея и каба гайдата. Под звуците на песента \"Альоша\", в изпълнение на казанлъшката група \"Грамофон\", заплака московчанката Антоанела Пешлова, пристигнала за събора от Пазарджик. 83-годишната жена помни войната и разказва, че България е нейната втора родина, защото тук живее от 1960-а, когато сключила брак с мъжа, в който се влюбила по време на разходка по Червения площад. Бивши флотски офицери от военноморската база \"Атия\" край Бургас разчувстваха множеството с песен на наскоро споминалия се легендарен руски изпълнител Йосиф Кобзон. По думите на капитан втори ранг от резерва Лъчезар Станчев групата \"Маяк\" била сформирана \"на случаен принцип\" преди 5 години, в нея се включили 10 морски вълка, техен ръководител станал композиторът Петър Петров, подкрепил ги за певческата им кауза кметът на Бургас Димитър Николов. Сред флаговете на Русия и България се вееха знамена на самообявилата се Донецка република. Имаше и плакат с образа на убития при атентат наскоро Александър Захарченко. \"Нашето движение не дели и разединява, а събира хората без значение на тяхната религия или политическа принадлежност!\", заяви председателят на НД \"Русофили\" Николай Малинов, преди да прочете приветствията към участниците от патриарх Неофит, президента Румен Радев и премиера Бойко Борисов. В приветствието на държавния глава се казва: Благодаря на участниците в националния събор, че вече 15 години доказват с присъствието си тук, че нищо не може да омаловажи значението на приятелските отношения между България и Русия и доказаната съпричастност между нашите два народа!\". До към 17:00 часа продължи песенната програма от естрадата, в нея участие взеха професионални и самодейни изпълнители от Коми, Крим и Донецк.  \r\n„Край на слуховете - Езиковата в Стара Загора започва учебната година в обновената си сграда“ е друга тема от страниците на вестника. Усилени ремонтни дейности се извършват в няколко учебни заведения и детски градини в Стара Загора броени дни преди началото на новата учебна година. Това разкри за \"Старозагорски новини\" Иванка Сотирова - зам.-кмет на Община Стара Загора. Седмица преди началото на учебната 2018/2019 година става ясно, че учениците на СУ \"Железник\" ще посрещнат първия учебен звънец в училищата, където бяха пребазирани, съответно 11-то и 13-то. Причината за това е в забавяне на ремонта, който според новите планове ще приключи през месец ноември. \"Осъзнаваме, че това е неудобство за родителите и за самите ученици, но проблеми, свързани с изграждането на вътрешния асансьор, вентилацията и отоплителната инсталация наложиха удължаване на срока за работа\", обясни Сотирова. За щастие на ученици и учители на ГПЧЕ \"Ромен Ролан\" работата на строителите вече е в заключителен етап. През настоящата седмица ще стартира процесът по почистване и подреждане на стаите и помещенията, в които е било работено. За 17 септември сградата на Езиковата гимназия ще бъде готова за тържественото откриване на новата учебна година. В нея обаче първоначално ще бъдат използвани първите три етажа, а в четвъртия, заедно с източните фоайета и физкултурния салон ще продължат довършителни дейности. Денонощна е работата и в двете детски градини \"Звънче\" и \"Звездица\". В детското заведение в кв. \"Железник\" се работи почти без почивка, за да може на 17-и септември градината да приеме своите деца. На този етап е ясно, че в \"Звездица\" фирмата-изпълнител на ремонта ще продължи работата си по изграждането на новото тяло на яслената група. В детска градина \"Звънче\" работата в сградата е завършена и остават допълнителни дейности в площадното пространство, които ще забавят окончателното приключване на дейностите по проекта, но няма да създадат затруднения на родителите и децата, увери Иванка Сотирова. Наред с настоящите проекти Община Стара Загора стартира и два нови, свързани с цялостния ремонт и обновяване на двете училища СУ \"Иван Вазов\" и ОУ \"Веселин Ханчев\". Вече е готов планът за пребазиране на учениците, като тези на OУ \"Веселин Ханчев\" ще бъдат в сградата на Професионалната гимназия по механотехника, а възпитаниците на СУ \"Иван Вазов\" - в Професионалната гимназия по електротехника. Пребазирани ще бъдат и учениците на Вечерната гимназия, които ще водят своята подготовка в училище \"Георги Райчев\". Дейностите, свързани с обновяване на образователната инфраструктура в Стара Загора, се реализират в изпълнение на проект \"Обновяване на образователната инфраструктура в Стара Загора\", чиято обща стойност възлиза на 15 милиона лева.  \r\n„С мелодия от \"Осъдени души\" изпратиха Никола Манев“ е още едно заглавие от страниците на „Старозагорски новини“. С мелодия от филма \"Осъдени души\" стотици почитатели на живописеца Никола Манев изпратиха в Чирпан урната с праха му, която бе положена сред цветята в двора на възрожденската Тянкова къща, която художникът закупи през 2000 година, за да я реставрира и превърне в галерия. Близо пет часа продължи поклонението, на дълга опашка, за да положат цветя се подредиха хора от цялата страна. Поради заболяване от Париж не успя да пристигне дъщеря му Сара, която на 25 август склопила клепачите на баща си в болницата. Пак заради болест отсъстваше и брат му, актьорът Добромир Манев, коментира синът на художника Александър, който до последно очакваше появата на майка си, холандката Йохана. Час преди началото на опелото, отслужено по тъжна ирония на съдбата от свещеника отец Иван, който преди 18 години кръстил Никола Манев в чирпанския храм \"Рождество Христово\", от Париж пристигна пакет с последната палитра на живописеца, няколко четки и бурканчета с бои. Точно в 14:00 часа на 9 септември удариха черковните камбани, в тази секунда закапаха и дъждовни капки от бездънното синьо небе. \"Небето се прощава с Никола, душата му е вече до дясното коляно на Господа!\" прошепна жена от Чирпан, с която Манев прекарвал летните месеци от детските години в дядовата си къща. Тя припомни, че през пролетта на 2000 г., веднага след като купил Тянковата къща и обявил намерението си да я подари на чирпанлии, в двора, току до оградата към родната къща на любимия му поет Пейо Яворов, засадил фиданка хинап. Като дете се радвал на първите плодове, сравнявал ги с фурмите и обяснявал, че те са заредени със слънчев огън. Клонка с узрял хинап бе положена и до урната с праха му. \"Никола Манев не принадлежи нито само на Чирпан, нито само на България, той беше Гражданин на Света. Големият художник Веласкес се е интересувал само от едно нещо - от светлина. Манев превърна светлината в шедьовър. Никола е един слънчев човек. Казвам го в сегашно време, защото за него не може да се говори в минало свършено. И може би това е утехата ни\", сподели, едва сдържайки сълзите си, адвокат Хари Хараламбиев, след като направи дълбок поклон и целуна портрета на своя приятел. \"С Никола се запознахме на островчето Сент Луис, недалеко от центъра на Париж, където преди 50 години беше първата му квартира. Току-що беше завършил академията, а аз бях начинаещ служител в службата по образование при ЮНЕСКО. Последно се чухме седмица, преди да потегли към небето, звучеше бодро, а вече е знаел, че часовникът оттиктаква последните му земни часове. Никола беше неистово влюбен в България, тя му липсваше, дори ако щете и с отсъствието на някои подправки за любимите му кюфтета по чирпански, които приготвяше за гостите си в кухничката на ателието си\", разказа Здравко Здравков, преди да положи цвете пред урната с праха на стария си приятел. Венец от името на премиера Бойко Борисов бе положен край мраморното паметниче в двора на възрожденската къща. Букет с бели хризантеми положи поетесата Елка Няголова, която наскоро със съпруга си Валери Пощаров издаде монография, посветена на живописеца под надслов \"Пленникът на светлината\". \"Горда съм, че притежавам над 50 картини на Никола Манев, запознах се с него преди четвърт век в една столична кръчмичка \"Трепетлика\" в Лозенец и някак от само себе си се роди приятелството ни. Никола току-що се беше върнал от Франция и много искаше да хапне някъде... кебапчета. Първата картина, с която се сдобих, се казва \"Парижки комини\". Последната му работа влезе в колекцията ми преди 4 години, беше я кръстил \"Голото дупе\" и на шега казваше, че докато рисувал, си представял... Лили Иванова. На 23 август се чухме по телефона и дори се договорихме да отбележим през октомври, със закъснение от 2 месеца, 78-ия му рожден ден, който не дочака. Трябваше да се съберем в едно мъничко ресторантче край бюста на Едит Пиаф, край ателието му на улица \"Пи\" в Париж\", с тъжна усмивка припомни Светлана Роглева, една от дългогодишните меценатки на твореца. \"Роден съм в Холандия, майка ми е холандка, но покрай баща си установих, че истинската ми родина е България. Днес изпращаме тялото му или онова, което е останало от него, но духът му продължава да живее. Последните седмици и месеци говорехме по 7-8 пъти дневно, последно ми каза: \"Сашо, ти си продължител на Маневия род, продължавай да пазиш това име. И вярвай в България, защото ти си Българин!\", сподели синът на живописеца Александър Манев, преди да отлее капка вино върху земята за успокоение духа на татко си. Две денонощия преди поклонението в чирпанската галерия \"Георги Данчов-Зографина\" уредникът Владимир Кондарев подреди изложба в памет на Никола Манев, където изложи творбите на 17 местни автори, редом с три негови платна. Сред тях е и последната му работа \"Композиция\", слязла от статива му седмица по-рано. Символно в съседство с платното е и бронзовата фигура на Владимир Димитров-Майстора, отлята от голямата скулпторка проф. Мара Георгиева. \"Загубихме талантлив художник, благороден човек и щедър дарител. Разделяме се с мъдреца, осъзнал свободата на творчеството и духа като своя необходимост, възприел като съдбовна и вечна своята кръвна връзка и обич към България\", се казва в съболезнователния адрес от президента Румен Радев. \"Вярвам, че интересният и пълноценен живот на Никола Манев бе и своеобразен урок по хуманизъм, който той самият разказваше така: Бих искал моите картини да са отворен прозорец на хората към един по-красив свят!\", написа до близките на художника министърът на културата Боил Банов.  \r\nПоради кончината на твореца от Община Чирпан отложиха провеждането на празниците с неговото име, които от 2000 г. се организират в средата на септември. За 40-те дни от кончината му в двора на къщата, която преди време е закупил в близкото село Партизанин, ще бъде даден курбан, той ще бъде приготвен от агнето, нарочено за така и несъстоялия се на 28 август 78-и рожден ден, сподели синът Александър.", "date": "2018.09.10", "title": "Преглед на основните теми в старозагорския печат"}
{"url": "http://www.focus-news.net/news/2018/09/10/2565184/denyat-10-septemvri-v-balgarskata-istoriya.html", "text": "10 септември 1915 година в България е обявена обща мобилизация за участие в Първата световна война. На същата дата през 1924 г. е подписана българо-гръцката спогодба Калфов - Политис за осигуряване на националните и културните права на българското малцинство в Гърция и на гръцкото малцинство в България.  \r\n2002 г. \r\nВ периода 10 - 15 септември се провежда посещение на президента Георги Първанов в САЩ. Там той разговаря чрез видеостена с вицепрезидента на САЩ Дик Чейни, а на 11 септември прави изказване на специалната сесия на ООН в Ню Йорк, посветена на борбата с тероризма. Българският президент провежда многобройни срещи, между които са и тези с Джордж Сорос, с професор Джефри Сакс, с представители на Американския еврейски комитет и на българския Уолстрийт клуб. \r\nЗаместник-председателят на НИС на СДС Едвин Сугарев подава оставка заради несъгласие с лидера Надежда Михайлова. \r\n1998 г. \r\nПрезидентът на Република България връчва орден „Стара планина“ първа степен на Ромуалд Кунат, извънреден и пълномощен посланик на Република Полша в Република България. \r\n1944 г. \r\nИздадено е Постановление на Министерския съвет за създаване на Народна милиция. Нейни директори последователно са Енчо Стайков (от 16 септември), Раденко Видински (от 25 септември) и Руси Христозов (от 17 ноември). Разформироват се всички части на жандармерията. \r\n1941 г. \r\nИздадена е съветска нота против \"враждебното отношение\" на българските власти към СССР и против \"неверните информации\" за съветски бомбардировки над България. \r\n1924 г. \r\nПодписана е спогодба \"Калфов - Политис\". \r\nДокументът е за осигуряване на националните и културните права на българското малцинство в Гърция и на гръцкото малцинство в България. Подписана е от външните министри на България (Хр. Калфов) и на Гърция (Й. Политис), по чиито имена е и наречена. Одобрена е от Съвета на Обществото на народите на 29 септември същата година. Гръцкото правителство подписва спогодбата не толкова от желанието да притъпи недоволството на европейското обществено мнение от извършеното убийство на беззащитни българи в с. Търлис, колкото от стремеж да получи външен заем в размер на 10 млн. стерлинги с помощта на Обществото на народите. С този си акт обаче то предизвиква реакцията на сръбско-хърватско-словенското правителство, което побързва да денонсира сключения между Сърбия и Гърция договор от 1920 г. След получаването на външния заем гръцкият парламент не ратифицира спогодбата, поради което тя не влиза в действие. Всички апели на българското правителство за санкции против Атина заради отказа й да изпълни един договор, получил одобрението на Обществото на народите, остават без резултат. Тази позиция на световната организация, в която решаваща дума имат Англия и Франция, чийто съюзник по време на Първата световна война (1914-1918 г.) е Гърция, е косвен израз на международната изолация на кабинета на професор Ал. Цанков, заграбил властта в България чрез държавен преврат на 9 юни 1923 г. \r\n1919 г. \r\nВ град Сен Жермен ан Ле е подписан Сенжерменският договор. \r\nСенжерменският договор е договор за мир между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя, като се образува независима Чехословашка република, Унгария се обособява в отделна държава, а Галиция, Трансилвания, Буковина, Банат, Хърватско, Босна и Херцеговина, Далмация и др. се присъединяват към съседните държави (новосъздадена Полша, Румъния, Сърбо-хървато-словенското кралство и Италия). Австрия остава малка държава с републикански режим, чиято площ и население са съответно 83 904 кв. км. и 6 526 700 души. Сенжерменският договор, както и последвалите го Трианонски и Ньойски договори, е изработен по образец на Версайския договор (1919 г.). Общо е убеждението, че разчленяването на голямата Австро-унгарска монархия, която до 1918 г. заема 625 337 кв. км и населението й е 51 390 000 жители, разстройва икономически народите, които населяват среднодунавския басейн. \r\n1915 г. \r\nВ България е обявена обща мобилизация за участието на страната в Първата световна война. \r\nПървата световна война (1914-1918 г.) се води между Централните сили (Германия, Австро-Унгария, Османска империя и България) и Антантата (Франция, Русия, Великобритания, Сърбия и др.). \r\nПовод за войната е убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на балканската държава с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария, а Русия - на страната на Сърбия. Освен това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. \r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират. \r\n1877 г. \r\nПо време на Руско-турската освободителна война ген. М. Скобелев отново овладява втория гребен на Зелените хълмове. Румънски части постигат частичен успех на Гривицките редути. \r\n1872 г. \r\nВасил Левски създава първия революционен окръг във вътрешността на страната с център село Голям Извор, Тетевенско. \r\nВасил Левски (Васил Иванов Кунчев, Дякона, Апостола) е роден на 18 юли 1837 г. Той е деец на националнореволюционното движение, революционен демократ, гениален идеолог и организатор на българската национална революция, създател на Вътрешната революционна организация, на Българския революционен централен комитет. На тази дата умират:  \r\n1963 г. \r\nУмира Симеон Велков (Симеон Велков, Белишки) – български художник, пейзажист и илюстратор. Той е роден на 11 април 1885 г. в Панагюрище. Завършва Художественото-индустриалното училище (по-късно академия) в София (1910 г.), в класа на Иван Мърквичка. Професор е в същата академия. Негови произведения са \"Асенова крепост\", \"Мост на р. Черна\", \"Помакини\", \"Гробищата при Бачковския манастир\". \r\n1948 г. \r\nУмира Фердинанд І Български (Фердинанд Максимилиан Карл Леополд Мари Сакс Кобург Гота) - български княз (1887-1908 г.) и цар (1908-1918 г.), основател на Кобургската династия в България. Роден е на 26 февруари 1861 г. във Виена. Пето дете е на княз Август Людвиг Виктор и на княгиня Клементина (дъщеря на френския крал Луи Филип). Завършва военно училище и служи като офицер в един от гвардейските кавалерийски полкове на австро-унгарската армия. Избран е за български княз от III Велико народно събрание; встъпва на престола на 2 февруари 1887 г. Управлява България в изключително сложна вътрешна и международно-политическа обстановка. Изборът му не е признат от Русия и останалите европейски страни. С помощта на министър-председателя Стефан Стамболов се утвърждава като суверенен български княз. На 2 февруари 1896 г. престолонаследникът княз Борис Търновски е покръстен в източноправославната вяра. Кръстник е руският император Николай II, представен от княз Голенишчев-Кутузов. След този акт Русия признава княз Фердинанд; скоро след това е признат от всички европейските държави. Балансирайки между Русия и Австро-Унгария, успява да обяви независимостта на България (22 септември 1908 г.). Скоро след това, с помощта на Русия, България успява да откупи цялата железница на барон Хирш, разположена на българска територия. Първите 25 години от управлението му се характеризират с икономическо развитие и укрепване на политическия авторитет на българското княжество. През 1913-1915 г., под влияние на Фердинанд І, българската външна политика се ориентира към австро-германския блок, към който през 1915 г. се присъединява България. Междусъюзническата (1913 г.) и Първата световна война (1914-1918 г.) довеждат страната до две тежки национални катастрофи. При сключването на Солунското примирие (29 септември 1918 г.) Антантата поставя задължително условие Фердинанд І да се откаже от българския престол и да напусне България. На 3 октомври 1918 г. Фердинанд I абдикира в полза на сина си Борис III. До смъртта си живее в град Кобург, Германия, и получава пенсия от германското правителство. \r\n1944 г. \r\nУмира Мария Каменова Димова – българска балерина. Следва немска филология и учи в танцовата школа на М. Вигман в Дрезден. По-късно посещава Париж, където се запознава с модерния балет и изкуството на А. Дънкан. През 1928 г. завършва танцовата школа на Трюмни в Берлин. След завръщането си в родината известно време е учителка в село Мала Кутловица и в София. Изнася няколко самостоятелни танцови спектакъла в София - \"Цвете\", \"Магия\", \"Задушница\", \"Майчини жалби\" и др. Работи в Русенския театър (1941 г.), след това е асистент-балетмайстор в Софийската народна опера. Сред най-добрите й постижения са постановките на балета \"Нестинарка\" от М. Големинов (1942 г.), на танцовите поеми \"Тракия\", \"Приказка\" (музика от П. Стайнов) и \"Герман\" (музика от Ф. Кутев), поставени през 1943 г. \r\n1924 г. \r\nУмира Йордан Маринополски – български писател, народник, противник на естетизма, формализма и индивидуализма. Следва история и философия в Лайпциг (1895-1897 г.) заедно с П. П. Славейков. В София завършва славянска филология през 1910 г. и работи като гимназиален учител. Сътрудник е на периодичния печат. Изпитва влиянието на руската класика и се противопоставя на естетическите възгледи на Славейков и кръга “Мисъл”. Негови съчинения са “Българската литература подир Освобождението” (1898 г.), “Огледайте се!” (хуморески, 1898 г.), “Критици” (1910 г.), “Прояснени небосклони” (кн. 1, спомени и признания, 1922 г.), “Към младите” (кн. 2, 1924 г.). На тази дата са родени:  \r\n1968 г. \r\nРодена е Милена Милотинова – български журналист. Завършва българска и английска филология. В началото на 90-те години постъпва на работа в Българска национална телевизия. Обучавана е от Иван Гарелов. Специализира в Си Ен Ен и Би Би Си. Водеща на предаванията \"По света и у нас\" и \"Екип 4\" по \"Канал 1\". Автор е на документалните филми за насилствената македонизация \"Хроника на едно национално предателство\" и \"Само защото бяха българи\", излъчени по БНТ. Член-учредител е на партията НДСВ от 6 април 2002 г. Депутат е от Пазарджик в 39-то НС (Парламентарна група на НДСВ). Като народен представител влиза като член в следните комисии: Комисията по външна политика, отбрана и сигурност, Подкомисията по медии към Комисията за култура, наука и образование в ПАСЕ. От 3 август 2001 г. до 17 юни 2005 г. е основен представител в Делегацията в Парламентарната асамблея на Съвета на Европа. Председател е на Комисията по медиите в 39-то НС. Носител е на наградите: \"Мис Телевизионен чар\" на списание \"Клуб М\", 1994 г.; Специалната награда за обективна журналистика през 1999 г., връчвана от ВМРО. \r\n1965 г. \r\nРоден е Андрей Баташов – български актьор. Завършва НАТФИЗ \"Кръстьо Сарафов\", специалност актьорско майсторство в класа на професор Енчо Халачев. През 1989 г. постъпва в Народния театър \"Иван Вазов\". Изиграва Антифол от Сиракуза в \"Комедия от грешки\", Басанио във \"Венецианския търговец\" и др. Играе в \"Секс, лъжи и рокендрол\" в “Театър 199”. Режисьор е на моноспектакъла на Георги Мамалев \"Разбираш ли ме правилно\" (2002 г.). \r\n1943 г. \r\nРодена е Йорданка Христова – българска естрадна певица. \r\nЙорданка Христова завършва първия випуск на Школата за естрадни певци в класа на М. Левиев (1964 г.). Ранните й успехи са свързани със “Студио 5”. Печели първа награда на фестивала “Златния Орфей” (1966 г., 1967 г.). Представя се с рецитали на “Златния Орфей” (1971 г., 1974 г.). Активната й концертна дейност включва повече от 60 концертни турнета и изяви в 25 страни на света. Албуми: “Йорданка Христова” (1971 г., 1973 г.), “Yordanka Kristova” (1973 г.) (на испански език, издаден в Куба); “Изповед” (1975 г.), “Йорданка Христова” (1977 г., 1979 г., 1981 г., 1983 г.); “Йорданка и Звънчетата” (1985 г.). През 1988 г. записва албум по стихове на Л. Стефанова и музика на Иван Калчинов с група “Спринт”. \r\n1934 г. \r\nРоден е Васил Иванов Казанджиев – български композитор и диригент. През 1957 г. завършва Музикалната академия в София, специалност “Композиция” при проф. П. Владигеров и “Дирижиране” при проф. Влади Симеонов. В периода 1957-1964 г. е диригент в Софийската национална опера. От 1960 г. преподава дирижиране в Музикална академия “П. Владигеров”. В периода 1985-1994 е Главен диригент на Симфоничния оркестър на БНР. Съосновател и главен диригент на камерен оркестър “Софийски солисти” (1962-1978 г.). \r\nНегови творби: 4 симфонии, “Симфониета”, “Концерт за тромпет и оркестър”, “Дивертименто за малък оркестър”, “Концерт за цигулка и оркестър”, “Празнична музика” - “Псалми и ритуали”, “Живите икони”, камерни произведения, вокална, филмова и театрална музика. \r\n1901 г. \r\nРоден е Борис Митов Елисеев – български художник. Завършва живопис в Художествената академия в София през 1925 г. при Н. Ганушев, Н. Маринов и Ст. Иванов. Учителства 10 години в Трън, Кюстендил и София. В периода 1935-1936 г. специализира графика във Варшава при В. Скочилас. От 1931 г. е член на Дружеството на новите художници. През 1937 г. емигрира в САЩ. След 1964 г. се връща няколко пъти в България. Рисува портрети, пейзажи, натюрморти: \"Автопортрет\" (1924 г., 1925 г.), \"Писателят Г. П. Стаматов\" (1925 г.), \"Портрет на Майстора\" (1929 г., 1935 г.), \"Портрет на момиче\" (1931 г.), \"Пейзаж от Мелник\" (1932 г.), \"Саксия с фикус\" (1935 г.), \"Дамски портрет\" (1935 г.), \"Момиче на стол\" (1936 г.; златен медал на международна изложба в Париж, 1937 г.), \"Из Созопол\" (1936 г.), \"Арлин\" (1937 г.), \"Кана\" (1937 г.). След 1947 г. попада под влиянието на абстрактното изкуство, но не скъсва с реалистичната традиция. През 1977 г. е организирана ретроспективна изложба на Елисеев, на която са представени творбите \"Източната река\" (1938 г.), \"Безнадеждност\" (1954 г.), \"Нощ\" (1962 г.), \"Есен\" (1962 г.), \"Папрати\" (1964 г.), \"Скреж\" (1965 г.), \"Сиво-кафява композиция\" (1968 г.), \"Композиция\" (1971 г., I – 1976 г., II – 1977 г.), \"Майчина черга\" (I – 1971 г., II – 1976 г., III – 1977 г.), \"Стара бродерия\" (1972 г.), \"На родна тема\" (1977 г.) и др. \r\n1841 г. \r\nРоден е Филип Стефанов Щърбанов – български революционер, църковно-просветен и обществен деец, търговец. Участва в борбата за извоюване на самостоятелна Българска църква и е един от основателите на читалището в Панагюрище (1865 г.). Член е на Панагюрския революционен комитет от 1871 г. Заместник кмет на Панагюрище (1876 г.). Участва в Априлското въстание, член е на Военния съвет и Временното правителство в Панагюрище (1876 г.). След потушаване на въстанието лежи в пазарджишкия и пловдивския затвори, а по-късно емигрира в Сърбия. След Освобождението се установява в Източна Румелия. Ковчежник е в Панагюрище (1879-1880 г.) и в Пловдив (1880-1885 г.). Влиза в състава на панагюрската делегация, която връчва на Европейската комисия протест срещу решенията на Берлинския конгрес. Участва активно в подготовката на Съединението като член на панагюрския революционен комитет за съединение. Народен представител е на Панагюрище в III ВНС (1886 г.), в V ОНС (1887 г.) и в IV ВНС (1893 г.) и на Ихтиман в VI ОНС (1890 г.). За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.10", "title": "Денят 10 септември в българската история"}
{"url": "http://www.focus-news.net/news/2018/09/10/2565186/dots-todor-chobanov-zam-kmet-na-sofiya-kategorichno-ne-e-vyarno-che-2000-detsa-chakat-za-zapisvane-v-detski-gradini.html", "text": "Категорично не е вярно, че 2000 деца в градинска възраст чакат за записване. Това каза заместник-кметът на София по направление „Култура, образование, спорт и превенция на зависимости“ доц. д-р Тодор Чобанов в предаването „Тази сутрин“ по  бТВ . „Съществен недостиг на места има единствено в яслената възраст. Това са деца от 1 до 3 години. Тази възраст едва в последните години стана толкова търсена като услуга, тъй като 5 и 6 годишните, които са задължително обхващане са обхванати всички. Голям брой от чакащите в градинска възраст чакат за преместване, а не за записване в детска градина. При 3+ децата почти нямаме незаписани деца\", допълни той. „Категорично не е вярно, че 2000 деца в градинска възраст чакат за записване. Да, казвам, че се спекулира с числата, тъй като става дума за значим обществен проблем. Нашата цел е само една – нови места, нови групи, да се стоят нови детски градини, да се разширяват съществуващите. В момента системата посещават 54 000 деца, от които 49 000 посещават детски заведения, ясни и градини, а останалите са записани в т.нар. „подготвителни групи“ в училище. За да се реши проблемът, единственото решение е строеж на нови обекти. През тази година пуснахме 3, други 2 ще бъдат завършени до края на годината и ще започне строителството на още 5“, заяви още Чобанов.", "date": "2018.09.10", "title": "Доц. Тодор Чобанов, зам.-кмет на София: Категорично не е вярно, че 2000 деца чакат за записване в детски градини"}
{"url": "http://www.focus-news.net/news/2018/09/10/2565187/stara-zagora-vavezhda-se-vremenna-organizatsiya-na-dvizhenieto-vav-vrazka-s-remontni-deynosti-na-krastovishteto-na-ul-sv-otets-paisiy-i-bul-tsar-simeon-veliki.html", "text": "Въвежда се временна организация на движението във връзка с ремонтни дейности на кръстовището на ул. „Св. Отец Паисий“ и бул. „Цар Симеон Велики“. Това съобщиха от  пресцентъра на общината . Строително-ремонтните дейности на кръстовището ще се извършват в периода от днес до 13 септември (включително). По този повод се променя маршрутът на движение на автобусни линии с номера: 14, 17, 51, 15, 23 и 34, както и на тролейбусни линии с номера 1, 2, 26 и 36.  \r\nВременни маршрути на обществен транспорт:  Автобусни линии №15 и №23  ще се изпълняват по маршрута си до бул. „Св. Патриарх Евтимий“, надясно по ул. „Генерал Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, по ул. „Войвода Стойно Черногорски“, до бул. „Св. Патриарх Евтимий“, надясно по бул. „Св. Патриарх Евтимий“ до съответното населено място и обратно.  Автобусни линии №14, 17, 51 и 34 : По маршрута си до ул. „Генерал Столетов“, надясно по ул. „Доктор Тодор Стоянович“, ул. „Димчо Стаев“, ул. „Генерал Гурко“ и обратно.  Тролейбусна линия №2  ще се изпълнява по маршрута си до бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно.  Тролейбусна линия №26  ще се изпълнява по маршрута си до бул. „Цар Симеон Велики“, надясно по ул. „Димчо Стаев“, ул. „Анастасия Тошева“, по ул. „Войвода Стойно Черногорски“ до бул. „Св. Патриарх Евтимий“, надясно по бул. „Св. Патриарх Евтимий“, кв. „Кольо Ганчев“ и обратно.  Тролейбусни линии №1 и №36 : По маршрута си до бул. „Цар Симеон Велики“, надясно по ул. „Димчо Стаев“, наляво по ул. „Генерал Гурко“ и обратно.  \r\nОбщина Стара Загора се извинява за причиненото неудобство.", "date": "2018.09.10", "title": "Стара Загора: Въвежда се временна организация на движението във връзка с ремонтни дейности на кръстовището на ул. „Св. Отец Паисий“ и бул. „Цар Симеон Велики“"}
{"url": "http://www.focus-news.net/news/2018/09/10/2565188/vratsa-narodniyat-predstavitel-ot-gerb-inzh-petya-avramova-shte-provede-priemen-den-za-grazhdani-ot-oblastta.html", "text": "Народният представител от ГЕРБ-Враца и областен координатор на партията инж. Петя Аврамова организира приемен ден за граждани от област Враца. Той ще се проведе от 16.00 до 17.30 часа в офиса на ГЕРБ – Враца, който се намира на бул. \"Демокрация\" №2. Това съобщиха от пресцентъра на  партията . \r\nЗаписвания и информация - на място в офиса на партията или на телефон 0884 800 186.", "date": "2018.09.10", "title": "Враца: Народният представител от ГЕРБ инж. Петя Аврамова ще проведе приемен ден за граждани от областта"}
{"url": "http://www.focus-news.net/news/2018/09/10/2565189/plovdiv-dvizhenieto-po-patya-yugovo-laki-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Интензивен е трафикът по участъка на АМ „Тракия“ в Пловдивска област, също по пътищата Пловдив - Асеновград и Пловдив - Карлово. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита и по пътя Пловдив - Пещера. Пътните настилки на територията на областта са предимно сухи и нормално проходими, в планинските райони – на места мокри. Опасност от падащи камъни има по направленията Бачково - Нареченски бани, Юговско ханче - Югово - Лъки и Кричим - Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. Остава ограничено движението на моторни превозни средства по-високи от 4 метра през тунелите по пътя Асеновград - Нареченски бани. Все още е забранено и преминаването на камиони с обща маса над 12 тона по пътя Поповица - Болярци. До 30 септември движението по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. До 2 ноември преминаването по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nНа територията на град Пловдив трафикът също е интензивен към този час. Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Източен“, „Васил Априлов“, „Шести септември“ и „Руски“. Натоварено е движението и по всички входно-изходни артерии. Пътните настилки на територията на града са сухи и нормално проходими. Северното платно на бул. „Шести септември” в града, между кръстовищата с бул. “Източен“ и ул. „Никола Войводов“, е затворени за движение, заради строително-ремонтни дейности. Въведеното ограничение ще бъде валидно до 30 октомври. Маршрутът  на автобусни  линии  №6, 10, 21, 22, 25, 26, 66 и 116 от вътрешноградския транспорт  се променя еднопосочно – от кв. „Изгрев“ към кварталите „Христо Смирненски“ и „Прослав. \r\nТони МИХАЙЛОВ", "date": "2018.09.10", "title": "Пловдив: Движението по пътя Югово - Лъки се осъществява в една лента поради пропадане на част от пътното платно"}
{"url": "http://www.focus-news.net/news/2018/09/10/2565191/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "Затворена остава част от улица „Иван Вазов“ в града, предаде репортер на  Радио „Фокус“ – Велико Търново . В посока от центъра на града към пл. „Цар Асен I“ трафикът преминава по ул. „Иван Вазов“ и ул. „Читалищна“. Това се налага поради предстоящата смяна на водопроводите в останалата част на ул. „Иван Вазов“ – от Катедралния храм до Читалище „Надежда – 1869“. В обратна посока е възстановено нормалното движение по ул. „Св. Климент Охридски“ и ул. „Николо Пиколо“. Движението във Велико Търново към този час е интензивно. Колони от автомобили има в района на Южен пътен възел, пътен възел „Качица“, както и по ул. „Магистрална“, която съвпада с отсечка от пътя София – Варна. Натоварен е трафикът и в центъра на града. Допълнително въведени ограничения няма. Светофарите работят нормално. Полицейски служители следят за правилното протичане на движението, патрули има на входовете и изходите на града.  \r\nВ областта също няма нови затворени пътища. Проходът на Републиката е отворен за движение, но остава предупреждението за опасност от падащи камъни. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nЛуиза ТРАНЧЕВА", "date": "2018.09.10", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/09/10/2565192/blagoevgrad-vavezhda-se-vremenna-organizatsiya-na-dvizhenieto-mezhdu-selata-belo-pole-i-buchino-zaradi-remont-na-zhp-prelez.html", "text": "Въвежда се временна организация на движението на моторни превозни средства в участък между селата Бело Поле и Бучино. Това съобщиха от пресцентъра на  Община Благоевград . Причината е планирани ремонтни дейности, свързани с доставка и влагане на еластична прелезна настилка по 5-а железопътна линия.  \r\nВременната организация на движението влиза сила от 18.00 часа днес до 16.00 часа на 16 септември. Обходният маршрут ще бъде сигнализиран с пътни знаци.", "date": "2018.09.10", "title": "Благоевград: Въвежда се временна организация на движението между селата Бело поле и Бучино заради ремонт на жп прелез"}
{"url": "http://www.focus-news.net/news/2018/09/10/2565190/sport-adrian-andreev-specheli-titlata-na-dvoyki-pri-yunoshite-na-otkritoto-parvenstvo-na-sasht.html", "text": "Адриан Андреев спечели титлата на двойки при юношите на Откритото първенство на САЩ по тенис. На финала българинът и Антон Матушевич от Великобритания победиха американците Емилио Нава и Аксел Нефве с 6:4, 2:6, 10:8 в мач, продължил 58 минути.  \r\n17-годишният Андреев е вторият българин, който печели титла при юношите на US Open след Григор Димитров, който стана шампион на сингъл през 2008 година.", "date": "2018.09.10", "title": "Спорт: Адриан Андреев спечели титлата на двойки при юношите на Откритото първенство на САЩ"}
{"url": "http://www.focus-news.net/news/2018/09/10/2565193/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi.html", "text": "Ремонтни дейности текат по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението не е натоварено. Времето е облачно, без мъгли и намален видимост. В едната лента се пренасочва трафикът в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Движението  в друга част на път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Отворен за движение е прохода Шипка, но там остава в сила забраната за товарни автомобили над 12 тона. \r\nЛуиза ТРАНЧЕВА", "date": "2018.09.10", "title": "Габрово: Ремонтни дейности се извършват по пътя между Севлиево и село Драгановци"}
{"url": "http://www.focus-news.net/news/2018/09/10/2565185/tv-21-makedoniya-sdsm-i-dsi-davat-ofitsialen-start-na-kampaniyata-za-referenduma-v-makedoniya.html", "text": "В Македония ще бъде даден официален старт на кампанията за референдума, на който гражданите на югозападната ни съседка ще се произнесат за новото име на страната, припомня скопският телевизионен канал  ТВ 21 , като уточнява, че в нея ще се включат СДСМ и албанската „Демократичен съюз за интеграция“ (ДСИ). \r\nОт ДСИ вече обявиха митинг в Тетово от 20:00 часа местно време (21 часа българско време). Партията бе категорична, че всички похарчени средства и направени финансови транзакции за кампанията ще бъдат публично достояние.  \r\nСДМС също организира събития, свързани с кампанията. Очаква се министър-председателят Зоран Заев да призове гражданите да гласуват масово на референдума, насрочен за 30 септември. \r\nОпозицията в Скопие все още не е обявила официалната си позиция за предстоящия референдум, като председателят на ВМРО-ДПМНЕ Християн Мицковски съобщи по-рано, че това ще се случи през настоящата седмица. Останалите партии, представени в парламента, все още не са обявили публично кога и как ще водят кампанията си. Тереза Герова", "date": "2018.09.10", "title": "ТВ 21 (Македония): СДСМ и ДСИ дават официален старт на кампанията за референдума в Македония"}
{"url": "http://www.focus-news.net/news/2018/09/10/2565196/pazardzhik-vavedeno-e-ogranichenie-za-tovarni-avtomobili-po-transportniya-most-v-selo-boshulya-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление - Пазарджик. Интензивно е движението по АМ „Тракия“ и по главен път I-8 Пловдив - Пазарджик - Белово - Костенец. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.10", "title": "Пазарджик: Въведено е ограничение за товарни автомобили по транспортния мост в село Бошуля поради ремонт"}
{"url": "http://www.focus-news.net/news/2018/09/10/2565194/denyat-10-septemvri-v-svetovnata-istoriya.html", "text": "На тази дата през 1588 г. в Англия се завръща морската експедиция на Томас Кавендиш – третата, обиколила света. \r\nПрез 1855 г. по време на Кримската война, след 11-месечна обсада руската военноморска база Севастопол е завзета от Англо-френските войски. През 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор (1856 г.). През 1919 г. е подписан Сенжерменският мирен договор между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя. \r\nПрез 1921 година на тази дата е открит участък от първата в света автомагистрала край Берлин.  \r\n2016 г. \r\nСАЩ и Русия се съгласяват на сирийска мирна сделка. Сделката има за цел да сложи край на борбата в определени райони и да създаде съвместен боен център за борба с ДАЕШ и Ал-Нусра. \r\n2015 г. \r\nОколо 100 хил. души напускат домовете си поради мащабни наводнения в Япония. \r\nВ Южна Африка е открит неизвестен досега вид праисторически човек Homo naledi. \r\n2014 г. \r\nФилипинският президент Бениньо Акино внася в Конгреса законопроект за създаването на автономен район Бангсаморо. \r\n2013 г. \r\nТомас Бах е новият президент на Международния олимпийски комитет. \r\n2012 г. \r\nПетдесет и шест годишният университетски преподавател Хасан Шейх Мохамед е новият президент на Сомалия побеждавайки на изборите бившия президент Шариф Шейх Ахмед. \r\n2011 г. \r\nПри протести пред посолството на Израел в Кайро загинаха трима човека, а над хиляда бяха ранени. \r\n1995 г. \r\nНАТО изстрелва крилати ракети \"Томахоук\" по противовъздушните установки на босненските сърби край Баня Лука, с цел да ги принуди да изтеглят тежкото си оръжие около Сараево. \r\n1981 г. \r\nКартината \"Герника\" на Пабло Пикасо е върната от Ню Йорк в Испания. \r\nПабло Пикасо (П. Руис-и-Пикасо) е един от най-големите художници на ХХ в. По произход е испанец, роден е през 1881 г. в Каталония. Твори във Франция. В началото на ХХ в. (\"син\" и \"розов\" период) създава \"Девойка с топка\" ( 1905 г.). През 1907 г. е един от основоположниците на кубизма. Негови произведения са \"Гълъбът на мира\"(1947 г.). Има много керамични, графични и скулптурни творби. Пише и стихове. Пабло Пикасо умира през 1973 г. \r\n1967 г. \r\nЖителите на Гибралтар масово гласуват за запазване на английската власт. \r\n1964 г. \r\nВлиза в сила Конвенцията за териториалното море и крайбрежната зона, която е част от женевските конвенции по морско право. Тя утвърждава суверенитета на крайбрежните държави и териториалните им води, въздушното пространство над тези води и над повърхността и недрата на дъното им. Фиксира правото и определя условията за мирно преминаване през териториалните води, съдържа положения за наказателна и гражданска юрисдикция в тях. Предвижда право на крайбрежната държава да осъществява контрол, необходим за недопускане нарушаване на нейните митнически, имиграционни и санитарни правила. В конвенцията няма положения за ширината на териториалните води. \r\nЖеневските конвенции по морско право са конвенции, подписани като резултат от първата конференция на ООН по морско право (29 април 1958 г.). В договор са утвърдени основите на международно-правни режими на териториалните води, континенталния шелф и открито море, принципите на международното корабоплаване и риболова. Женевските конвенции по морско право се състоят от: Конвенция за териториалното море и крайбрежната зона, Конвенция за откритото море, Конвенция за континенталния шелф, Конвенция за риболова и опазването на живите ресурси на откритото море. \r\nВ Кипър се разполагат войски на ООН за намаляване на напрежението между гръцкото и турското население на острова. \r\n1924 г. \r\nПодписана е спогодба \"Калфов - Политис\". \r\nДокументът е за осигуряване на националните и културните права на българското малцинство в Гърция и на гръцкото малцинство в България. Подписана е от външните министри на България (Хр. Калфов) и на Гърция (Й. Политис), по чиито имена е и наречена. Одобрена е от Съвета на Обществото на народите на 29 септември същата година. Гръцкото правителство подписва спогодбата не толкова от желанието да притъпи недоволството на европейското обществено мнение от извършеното убийство на беззащитни българи в с. Търлис, колкото от стремеж да получи външен заем в размер на 10 млн. стерлинги с помощта на Обществото на народите. С този си акт обаче то предизвиква реакцията на сръбско-хърватско-словенското правителство, което побързва да денонсира сключения между Сърбия и Гърция договор от 1920 г. След получаването на външния заем гръцкият парламент не ратифицира спогодбата, поради което тя не влиза в действие. Всички апели на българското правителство за санкции против Атина заради отказа й да изпълни един договор, получил одобрението на Обществото на народите, остават без резултат. Тази позиция на световната организация, в която решаваща дума имат Англия и Франция, чийто съюзник по време на Първата световна война (1914-1918 г.) е Гърция, е косвен израз на международната изолация на кабинета на професор Ал. Цанков, заграбил властта в България чрез държавен преврат на 9 юни 1923 г. \r\n1919 г. \r\nВ град Сен Жермен ан Ле е подписан Сенжерменският договор. \r\nСенжерменският договор е договор за мир между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя, като се образува независима Чехословашка република, Унгария се обособява в отделна държава, а Галиция, Трансилвания, Буковина, Банат, Хърватско, Босна и Херцеговина, Далмация и др. се присъединяват към съседните държави (новосъздадена Полша, Румъния, Сърбо-хървато-словенското кралство и Италия). Австрия остава малка държава с републикански режим, чиято площ и население са съответно 83 904 кв. км. и 6 526 700 души. Сенжерменският договор, както и последвалите го Трианонски и Ньойски договори, е изработен по образец на Версайския договор (1919 г.). Общо е убеждението, че разчленяването на голямата Австро-унгарска монархия, която до 1918 г. заема 625 337 кв. км и населението й е 51 390 000 жители, разстройва икономически народите, които населяват среднодунавския басейн. \r\n1855 г. \r\nПо време на Кримската война, след 11 месечна обсада руската военноморска база Севастопол е завзета от Англо-френските войски. \r\nПрез 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор (1856 г.). \r\n1721 г. \r\nВъв Финландия е подписан Нищадският мирен договор между Швеция и Русия, който слага край на 21-годишната война. Според договора Швеция отстъпва Ливония, Естония и Ингрия (част от Карелия). \r\n1588 г. \r\nВ Англия се завръща морската експедиция на Томас Кавендиш – третата, обиколила света. На тази дата умират:  \r\n1983 г. \r\nУмира Феликс Блох – американски физик. Носител е на Нобелова награда за физика през 1952 г. Той е роден на 23 октомври 1905 г. в Цюрих, Швейцария. От 1934 г. ръководи Катедрата по теоретична физика в Станфордския университет, Калифорния. В периода 1942-1945 г. работи в лабораторията \"Лос Аламос\". От 1948 г. е член на Националната академия на науките на САЩ. Открива квантовата теория на кристалите и теорията на нискотемпературния феромагнетизъм. Разработва основите на теорията на ядрения магнитен резонанс и осъществява първите експерименти за изследването му. \r\n1544 г. \r\nУмира Клеман Маро – френски поет. Роден е през 1496 г. Заедно с Ф. Рабле е една от най-значителните фигури на ранното Възраждане във Франция. Ползва се с покровителството на Франсоа I и на талантливата му сестра Маргарита Наварска. Автор е на балади, епиграми, псалми, поеми (“Ад”, 1526 г.) и сатири. На тази дата са родени:  \r\n1968 г. \r\nРоден е Гай Ричи – английски режисьор, продуцент и сценарист. В началото режисира музикални видеоклипове и реклами. Първият му филм е \"Две димящи дула\" (1999 г.). През 2000 г. снима \"Гепи\". Филмография: \"Звезда\" (2001 г.), \"Изгубени\" (2002 г.). \r\n1784 г. \r\nРоден е Александър Иванович Кутайсов – руски офицер, генерал-майор (1806 г.). Служи в артилерията (от 1803 г.). Притежава големи способности и знания в областта на артилерията. Участва във войната с Франция (1806-1807 г.). Във Виена и Париж изучава източни езици, математика и военно дело (1810-1811 г.). През 1812 г. създава инструкцията “Общи правила за артилерията в полевото сражение”, която съдържа най-съвременните схващания за задачите на артилерията, нейната групировка и маневриране в боя. Началник е на артилерията в Първа армия по време на войната с Наполеон. Убит е по време на Бородинското сражение на 7 септември 1812 г. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.10", "title": "Денят 10 септември в световната история"}
{"url": "http://www.focus-news.net/news/2018/09/10/2565198/sofiya-vavezhda-se-vremenna-organizatsiya-na-dvizhenieto-vav-vrazka-s-ofitsialnoto-poseshtenie-na-predsedatelya-na-narodnata-skupshtina-na-republika-sarbiya.html", "text": "Въвежда се временна организация на движението във връзка с официалното посещение на председателя на Народната скупщина на Република Сърбия. Това съобщиха от  пресцентъра на Столична Община . Забраняват се престоят и паркирането на пътни превозни средства както следва : \r\n- от 14.00 часа на 10 септември  до отпътуването на делегацията  на 11 септември  на ул. „Ген. Гурко“ между ул. „Дякон Игнатий“ и ул. „Княз Александър I“ от страната на хотел Гранд Хотел София. \r\n- от 8.00 часа до приключване на мероприятието на 11 септември  на северозападната дъга на пл. „Св. Александър Невски“ между ул. „ 11-ти август“ и ул. „Оборище“ \r\nОт 10.00 до 11.30 часа на 11 септември  се забранява влизането на пътни превозни средства по ул. „Оборище“ между ул. „Г.С. Раковски“ и ул. „11-ти август“ само при необходимост и по преценка на отдел „Пътна полиция“ при СДВР.", "date": "2018.09.10", "title": "София: Въвежда се временна организация на движението във връзка с официалното посещение на председателя на Народната скупщина на Република Сърбия"}
{"url": "http://www.focus-news.net/news/2018/09/10/2565195/emil-hristov-gerb-ninova-ne-e-gordiy-s-karutsa-i-orel-nachelo-na-bsp-slozhiha-ya-a-s-radev-govoryat-edno-i-sashto.html", "text": "Нинова не е Гордий, с каруца и орел, начело на БСП - сложиха я! А с Радев говорят едно и също. Това каза Емил Христов, заместник-председател на Народното събрание от ГЕРБ, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . \r\nЕмил Христов подари на водещата биографията на Реджеп Ердоган. На въпроса на Илиана Беновска защо е направил този избор той отговори: „Вчепкани един в друг ние не виждаме какво се случва около нас. Турция е съсед, който ние ежедневно трябва да знаем какво прави, за да поддържаме добри отношения и да продължим с тези добри отношения. Това е политик, който трябва да се познава!”. \r\n„Политиката в какво се превърна – във фарс или в отговорност?”, попита в началото на разговора водещата Илиана Беновска. Емил Христов отговори, че политиката винаги е била отговорност. На въпроса на водещата дали е отговорност за управляващите или за опозицията заместник-председателят на Народното събрание отговори, че това се отнася за всички. „На теория може и да е, но дали всъщност е?”, продължи с въпросите си водещата. Събеседникът и заяви, че в най-тежките време и в редиците на управляващите, и в тези на опозицията има отговорни хора и в никакъв случай не можем да кажем, че всички са безотговорни.  \r\n„Смятате ли, че всъщност президентът Румен Радев и Корнелия Нинова са се привързали с „Гордиев възел”, неразсечим в момента, към политиката и облагите от властта?”, попита водещата Илиана Беновска. Емил Христов отговори: „На този етап не можем да ги различим, защото виждаме, че това, което се говори от Нинова, след това се говори от президента!”. Той добави, че не би казал, че двамата са огледални образи, но си личи, че са обвързани. Водещата припомни, че президентът говори за неефективност на властта и корупционни практики. Събеседникът ѝ отговори, че Румен Радев говори, но не дава рецепта.  \r\nВодещата припомни историята за Гордиевия възел и попита доколко Румен Радев е Гордий, визирайки по-конкретно влизането му в политиката. Емил Христов отговори, че по-важно е да се запитаме докъде може да стигне този „Гордий” в българската политика, може ли да завърже възел и кой е този, който след него може да развърже този възел. „Разсичането е едно, но не е ли по-добрият начин да развържем възела? И ако има един Румен Радев, който го е завързал, винаги трябва един друг да се намери, който ще го развърже!”, заяви заместник-председателят на Народното събрание. „Да се надяваме, че в ръководството на ГЕРБ ще се намери такъв човек!”, заяви на свой ред водещата Илиана Беновска. Събеседникът ѝ отговори, че ГЕРБ върви по този път и се надява, че ще развържат възела, а няма да го разсекат.  \r\n„Има ли още един „Гордий” в политиката, една „Гордийка”? Питам пак за произхода, по какви съображения, по силата на какви качества, по какви инструкции Корнелия Нинова попадна в политиката и то на шефското място в БСП?”, продължи с въпросите си водещата Илиана Беновска. Емил Христов отговори: „Тя не дойде с каруца и орел, не беше предсказана, тя просто дойде – сложиха я!”. „Но кой? Те много хора я подкрепиха и след това изгоряха! Но това беше по-скоро от партийна солидарност!”, продължи водещата. Заместник-председателят на Народното събрание отговори: „Това е друга партия, да я оставим да си гори сама!”. Илиана Беновска отвърна, че не можем, защото този огън всеки ден пали чергата на обществото. Гостът ѝ отговори, че всеки огън рано или късно прегаря. \r\n„А този огън, който пали Нинова с критиките си срещу ГЕРБ, с оценка на всяко събитие, което се случва, или предстои да се случи, или може би още не се е случило – този огън грее ли избирателя, той в интерес на избирателя ли е?”, попита водещата Илиана Беновска. Емил Христов отговори, че този огън е в интерес на един много малък кръг, който не може да оцелее, ако няма някакъв конфликт. Той добави, че Нинова се е опитвала едва ли не непрекъснато да държи БСП в бойна готовност, но вече е ясно, че очакванията на тези, които искат едва ли не утре да има избори, не могат да се осъществят.  \r\n„А вярно ли е това, което се прокрадва между редовете на изявления от прокуратурата, от ГДБОП, че много от тези знакови арести, които се извършиха напоследък, са свързани с лобита в БСП и самите тези лица, които са под ударите на закона в момента, са участвали или във финансиране на БСП, или по някакъв друг начин са приближени?”, попита водещата Илиана Беновска. Емил Христов отговори, че не знае нищо конкретно и не иска да коментира, а не е и негова работа. Водещата попита повишава ли се сигурността в широкия смисъл на думата, когато се извършват такива арести, изземват се милиони от кутии за обувки, разбиват се фабрики за контрабандни цигари и т.н. Заместник-председателят на Народното събрание отговори, че на първо място това означава, че институциите си вършат работата. Според него неоправданите нападения към тези институции явно целят нещо друго. „А трябва ли да има такава разгласа?”, продължи водещата. Събеседникът й отговори, че самите институции най-добре ще преценят, но по-важното е, че това, че нещо се прави, все пак дава на хората кураж. \r\n„Но две от лицата, Ветко Арабаджиев, бившият Вълчо Арабаджиев и неговият сегашен син Вълчо и Миньо Стайков, това са все лица, които са представители на големия бизнес, те са гравитирали през целия период от 1990 г. насам около политиката. Единият е поил с алкохол всички по време на европредседателството, другият пък спечели обществена поръчка с хотела си. Аз не ги обвинявам, не вземам страна, но как се преплитат тези обстоятелства?”, продължи водещата Илиана Беновска. Емил Христов отговори, че лицата от службите в момента работят по въпроса и скоро ще разберем тези обстоятелства. Според него трябва да оставим институциите да си свършат работата.  \r\n„А това налива ли позитивна енергия в мотора, който работи вече 11 години по механизма за проверка и сътрудничество или казано на разговорен език по мониторинга върху съдебната ни система? Налива ли позитивна енергия в нашите усилия да свалим този мониторинг от себе си, да докажем, че правораздавателната ни система работи ефективно и все по-качествено?”, попита водещата Илиана Беновска. Емил Христов отговори, че с един или два случая не може да се свали мониторинга и тепърва предстои да видим какво ще се случи. \r\n„Току що стартира есенно-зимната сесия на 44-то Народно събрание, ще имате тежки събития може би още тази седмица да се вземе решение дали и какво отношение ще вземат парламентарните групи по оставките, подадени от трима министри? Скоба – оставките гласуват ли се?”, попита водещата Илиана Беновска. Емил Христов отговори, че има различни мнения, но според него е логично след като Народното събрание ги е гласувало, да минат през Народното събрание. Водещата отбеляза, че Народното събрание не ги е гласувало поотделно, а анблок. Според заместник-председателя на парламента това няма значение и оставките ще влязат в парламента.  \r\n„А има ли вътрешен бунт или осъзнаване да го нарека в парламентарната група на ГЕРБ да се противопоставят на решението на лидера на ГЕРБ и министър-председател да поиска тези три оставки. Емил Христов категорично заяви, че няма никакво противопоставяне. Той продължи, че въпросните министри винаги са били част от ГЕРБ, те са имали доблестта да понесат политическата отговорност и да подадат оставки, но ще продължат да бъдат част от ГЕРБ. Емил Христов заяви, че ГЕРБ не са идеални, но когато се установят някакви грешки, то отговорните хора си тръгват и не го правят със скандали и по принуда. След това те не търсят никакъв реванш. \r\n„Днес Цветанов заяви, че ПГ на ГЕРБ ще гласува тези оставки, как взехте това решение?”, попита водещата Илиана Беновска. Събеседникът ѝ отговори, че това е съвсем нормално и ПГ на ГЕРБ ще подкрепи решението на коалиционния съвет, но това не означава, че ще се откажат от хората, с които са били заедно досега. „Но с какво тези трима министри са виновни за трагедията в Своге? Даже лидерът на БСП Корнелия Нинова, ако си спомняте, ви нарече от трибуната на Народното събрание убийци!”, продължи водещата. Заместник-председателят на Народното събрание отговори, че това е бил много грозен момент, към който не иска да се връща. Що се отнася конкретно до трите оставки, нека първо да видим решението на коалиционния съвет.  \r\n„А предстоят ли нови оставки?”, попита водещата Илиана Беновска. Гостът й отговори, че това ще реши премиерът. „А ако Ви предложат поста вътрешен министър?”, попита водещата. Емил Христов отговори, че няма необходимата експертиза за поста и не смята, че там е неговата работа.  \r\n„Искам да Ви задам един от любимите си въпроси, на който обаче не намирам отговор – кой и на какво основание иска и може ли да управлява България? Този въпрос е валиден за всички вас в политиката! Вие, ГЕРБ например, сега ви предстои, защото парламентът е доминиран от вас и коалиционните ви партньори, да приемете или отхвърлите две вета на президента Радев, които бяха наложени преди лятната ваканция?”, попита водещата Илиана Беновска. Емил Христов отговори, че много хора искат да управляват, например БСП иска, но дали може е друг въпрос. Той продължи, че ГЕРБ са доказали, че могат да управляват и хората им вярват, защото непрекъснато ги подкрепят. Според заместник-председателя на парламента тази подкрепа се дължи както на това, че положителните резултати от управлението на ГЕРБ са видни, така и на факта, че когато от ГЕРБ допуснат грешка си признават. \r\n„Но самият министър-председател Бойко Борисов каза, че комуникацията по отношение например на разпространението на чумата по дребния добитък не е била добра. Също говореше и за други подобни комуникации, които не се осъществяват както трябва!”, отбеляза водещата Илиана Беновска. Емил Христов отговори, че това е конкретен недостатък, но това не означава, че ГЕРБ не може да управлява.  \r\n„А добре ли се чувствате и полезна ли е за държавата коалицията с „Обединените патриоти”?”, попита водещата Илиана Беновска. Емил Христов отговори, че коалицията е полезна и върши своята работата. „Вие одобрявате ли поведението на Валери Симеонов, който обвини Борисов в единовластие и не го направи, забележете, позволявам си да го подчертая, защото аз го попитах – защо го правите в 12 часа, а не изчакате 18 часа, когато е коалиционният съвет? Защо през медиите си говорите? Той ми каза – други въпроси имате ли?”, попита водещата. Гостът ѝ отвърна, че премиерът е отговорил търпеливо. „Докога?”, попита водещата. Събеседникът ѝ отговори: „Докогато трябва!”. \r\n„Но Красимир Каракачанов дойде със синя каска на това 4 часово нощно заседание в МС. Само ще отворя една скоба, че подарих на Волен Сидеров за сватбата му пушка, но засега той все още не я е извадил физически, но размахва една фигуративна пушка, словесна пушка срещу Валери Симеонов и дори срещу Борисов, като казва, че Борисов може би трябва да уволни всичките си министри, а Валери Симеонов няма място във властта!”, отбеляза водещата Илиана Беновска. Емил Христов отговори, че тези неща се решават на коалиционен съвет, а в Народното събрание ГЕРБ се разбират отлично с „Обединените патриоти”. Диалог в парламента между коалиционните партньори има, такъв диалог съществува и в коалиционния съвет. „А това, че се ходи със синя каска, вижте, това, че имате 4 часово заседание – малко шега не е излишна!”, добави заместник-председателят на парламента. Водещата показа в този момент снимката с пушката, която подарява на лидера на Атака. Емил Христов заяви, че може би още не е дошло времето тази пушка да гръмне. „Всички са отговорни, ако гръмне пушка в последното действие – ще има разплакани! Не трябва да го допускаме!”, категоричен бе Христов. „Кой ще плаче най-силно – ГЕРБ, „Обединени патриоти” или БСП?!”, попита водещата. Гостът й отговори, че няма предвид партиите, а всички хора. Според него в момента има някаква сигурност, има добро развитие, затова трябва да оставим пушката встрани. „Да се постараем всички заедно по някакъв начин да успокоим и г-жа Нинова, да не правим войни и да се опитаме да направим нещата така, че в края на този мандат да можем да се гледаме спокойно в очите, да можем да си стиснем ръцете и хората да са малко по-доволни отколкото беше в началото!”, призова заместник-председателят на Народното събрание.  \r\n„Г-жа Нинова как ще я успокоите? Аз мисля, че единственото успокоение за нея ще бъде, ако тя успее да вземе, фигуративно казвам, чашата с властта и да я изпие до дъно!”, попита водещата Илиана Беновска. Емил Христов отговори, че лидерът на БСП иска да има избори, а това в момента не е най-вярното решение за нейната партия и за нея лично. „Но тя направи един тийм-билдинг, на който една медия беше направила аритметика, че ще бъдат изхарчени 40 000 лева за престоя на народни представители в един спа хотел!”, отбеляза водещата Илиана Беновска. Събеседникът й отговори, че това си е работа на БСП, а що се отнася до ГЕРБ – когато разполагат с малко повече пари строят църкви или помагат на хора в беда.  \r\n„Как ще работите с 20 души от БСП? За съжаление да кажа на нашите зрители и слушатели, че положих хиляди усилия, но понеже днес е 9-ти септември, пък и по други причини днес представител на БСП няма, който да ми отговори на въпроса на какъв принцип ще оставят 20 души вътре? И второ – как ще се формират работните им възнаграждения?”, попита водещата Илиана Беновска. Емил Христов отговори, че БСП ще търпи негативи от това решение. Според него няма как с 20 души те да защитават позиция и гледни точки. Това решение може и да повлияе на единството на групата на левицата. Заместник-председателят на парламента изрази мнение, че работата на законодателния орган ще продължи нормално, защото има достатъчно хора с различни мнения. „А що се отнася до възнагражденията – ще се спази правилника! Който не работи не трябва да яде!”, заяви Христов. Той уточни, че за заседанията, в които не са участвали, народните представители не получават възнаграждения. Освен това е нон-сенс заявлението на депутатите от „БСП за България”, че ще работят в комисиите, но няма да влизат в пленарна зала.  \r\nВодещата отбеляза, че много депутати идват и се регистрират, след което не стоят в пленарна зала. Събеседникът ѝ отговори, че това е честа практика на самата Корнелия Нинова, но в крайна сметка проблемът не е на ръководството на парламента, а на парламентарната група на „БСП за България”. „Значи аз ще стоя в Народното събрание с другите колеги, ще си върша работата, пък те ще обикалят и ще казват – този е много лош, Емил Христов е много лош, той е мързелив и не работи! Не върви!”, завърши Емил Христов разговора си с Илиана Беновска в предаването “Беновска пита” по „Радио К2” и „Канал 3” на 9 септември 2018 година.", "date": "2018.09.10", "title": "Емил Христов, ГЕРБ: Нинова не е Гордий, с каруца и орел, начело на БСП - сложиха я! А с Радев говорят едно и също"}
{"url": "http://www.focus-news.net/news/2018/09/10/2565199/veliko-tarnovo-deputatat-ot-gerb-stanislava-stoyanova-organizira-priemen-den-v-grada.html", "text": "Народният представител от ГЕРБ Станислава Стоянова организира приемен ден за жителите на община Велико Търново днес. Това съобщиха от пресцентъра на  ПП ГЕРБ . Срещите с граждани на депутата от най-голямата парламентарна група ще се проведат в офиса на ГЕРБ на бул. „България“ 1. Началото на приемната е от 10.00 часа.", "date": "2018.09.10", "title": "Велико Търново: Депутатът от ГЕРБ Станислава Стоянова организира приемен ден в града"}
{"url": "http://www.focus-news.net/news/2018/09/10/2565197/veliko-tarnovo-apelativniyat-sad-shte-gleda-delo-za-prichinena-smart-po-nepredpazlivost-pri-vzriv-na-priroden-gaz-v-sevlievo.html", "text": "Великотърновският апелативен съд ще гледа днес дело за причинена смърт по непредпазливост при взрив на природен газ в Севлиево. То ще се проведе от 11.00 часа днес, съобщиха от пресцентъра на  институцията . \r\nСъс своя присъда от 13 февруари тази година Окръжен съд – Габрово е признал подсъдимият Стефан А. С. за невинен в това, че на 8 март 2014 година около 22.00 часа в град Севлиево на ул. „Васил Левски“, като главен инженер на „Севлиевогаз 2000“ АД, е причинил смъртта на Анатоли С. А. и средни телесни повреди на А. С. А. поради немарливо изпълнение на правно регламентирана дейност, представляваща източник на повишена опасност. При разпределение на природен газ той не изпълнил задълженията си по Наредбата за устройството и безопасната експлоатация, инсталациите и уредите за природен газ, и от Правила за управление на газоразпределителните мрежи, приети от ДКЕВР и задълженията си за осигуряване на безопасно разпределение на природен газ и установяване и отстраняване на течове. Той не е предприел действия за контрол на техническото състояние на газопреносната система  с цел установяване изтичането на природен газ, не установил и не отстранил възникнал теч край жилището на пострадалия, от който се натрупала достатъчно концентрация и произвела взрив, причинил увреждания, несъвместими с живота на пострадалия Анатоли С. А. \r\nОкръжен съд – Габрово оправдал подсъдимия по повдигнатите му от прокуратурата обвинения. Срещу присъдата на първоинстанционния съд е постъпил въззивен протест от Окръжна прокуратура – Габрово, с който се моли присъдата да се отмени и да се постанови нова, с която подсъдимият да бъде признат за виновен в извършването на посочените престъпления. \r\nНа основание въззивния протест, делото е изпратено в Апелативен съд – Велико Търново, като след постъпването му е извършено разпределение на случаен принцип, посредством Централизираната система за разпределение на делата, като за докладчик по делото е определен съдия Румян Жеков. Извършен е видеозапис на разпределението, съгласно възприетата практика на ВТАС по отношение делата с висок обществен интерес.", "date": "2018.09.10", "title": "Велико Търново: Апелативният съд ще гледа дело за причинена смърт по непредпазливост при взрив на природен газ в Севлиево"}
{"url": "http://www.focus-news.net/news/2018/09/10/2565200/varna-v-grada-shte-se-provede-xx-oto-izdanie-na-sedmitsata-na-pravoslavnata-kniga.html", "text": "XX-то издание на Седмицата на православната книга ще се проведе във Варна от 10 до 14 септември, предаде репортер на  Агенция „Фокус\" . Тази година събитието е под надслов „1125 години от Преславския събор“. Всички срещи отново ще се провеждат в зала „Пленарна“ на Община Варна от 10.00 часа. Програмата включва представяне на нови книги, срещи на автори, издатели на православна литература с варненската публика.  \r\nОфициалното откриване е предвидено за 18.00 часа днес, като програмата включва доклад на доц. д-р Тодор Тодоров, ръководител на Катедра „История и археология” към Факултета по хуманитарни науки на Шуменския университет „Епископ Константин Преславски” на тема „Преславският събор от 893 година – историческа равносметка след единадесет века”. Негово Високопреосвещенство Варненския и Великопреславски митрополит Йоан ще представи книгата „Посланието на цариградския патриарх Фотий до българския княз Борис”, издание на Варненска и Великопреславска св. митрополия.  \r\nНа 11 септември ще се състои представяне на: \r\n- издания на Неврокопска епархия; \r\n- на книгите „Разширяването на сърцето” - Архимандрит Захариас (Захару) и „Кореспонденция с прот. Георги Флоровски” - Архимандрит Софроний (Сахаров) от редактора доц. д-р Мариян Стоядинов, издателство „Омофор”; \r\n- на „Свещеното Писание. Херменевтика - богослужение - диалог” от доц. д-р Димитър Попмаринов и д-р Стефка Кънчева, издателство „Омофор”; \r\n– „Библейско богословие. Академични есета” от доц. д-р Димитър Попмаринов, издателство „Омофор”. \r\nНа 12 септември програмата предвижда: \r\n– представяне на издания на Ловчанска епархия; \r\n– представяне на книгата „Секуларната духовност” от автора доц. д-р Клара Тонева, Богословски факултет на СУ „Св. Климент Охридски”; \r\n– представяне на книгата на Черногорския и Приморски митрополит Амфилохий „Основи на православното възпитание”, издание на Варненска и Великопреславска св. митрополия, от доц. д-р Свилен Тутеков и от ставрофорен протоиерей Радомир Никчевич, директор на издателство „Светигора” на Черногорската и Приморска митрополия; \r\n– представяне на Православния богословски факултет на ВТУ „Св. св. Кирил и Методий” и богословското списание „Теологикон” от доц. д-р Свилен Тутеков; \r\n– представяне на специалност „Теология” към Шуменския университет „Епископ Константин Преславски” от иконом Теодор Стойчев; \r\n– представяне на книгата „Въведение в Новия Завет” от иконом Теодор Стойчев. \r\nНа 13 септември ще се състоят: \r\n– представяне на книгата „Философия на православното пастирство” - Санфранциски и Западноамерикански Архиепископ Йоан (Шаховски), издание на Софийска св. митрополия съвместно с Фондация „Двери”; \r\n– представяне на книгите на Фондация „Двери” от Златина Каравълчева и Полина Спирова: „Мисията на Църквата. По стъпките на Христос” - Албански Архиепископ Анастасий (Янулатос); \r\n– „Стратегически насоки за развитието на религиозното образование в България” - сборник статии \r\n– представянe на книгите на издателство „Омофор” от Пламен Сивов и Дария Захариева: „Духовните дъщери на оптинския старец Нектарий” - Анна Илинска; \r\n– „Разговори за православната вяра” - Архимандрит Клеопа (Илие); \r\n– представяне на книгите на издателство „Зограф” от д-р Венцислав Каравълчев, директор на Фондация „Наследство на Зографската света обител”: „Нашата вяра”, „Нашата надежда” и „Нашата любов” - Архимандрит Серафим (Алексиев); \r\n– „История славянобългарска” - преп. Паисий Хилендарски; \r\n– „20 празнични икони от Зографския манастир” - албум икони; \r\n– „Молебен канон на св. Климент Охридски”; \r\n– „Подвижници в света”, 1 том; \r\n– „Каталог на славянските ръкописи от Зографския манастир”. \r\nНа 14 септември - Кръстовден, от 09.00 часа ще се състои св. Литургия в Катедрален храм \"Успение Богородично\" - гр. Варна. \r\nНикола ПЕТКОВ", "date": "2018.09.10", "title": "Варна: В града ще се проведе XX-ото издание на Седмицата на православната книга"}
{"url": "http://www.focus-news.net/news/2018/09/10/2565201/pleven-s-polagane-na-akademichna-kletva-511-parvokursnitsi-shte-startirat-novata-uchebna-godina-v-meditsinskiya-universitet-v-grada.html", "text": "След успешно проведената активна кандидатстудентска кампания 2018 Медицински университет–Плевен (МУ-Плевен) попълни всички места за обучение по държавна поръчка в 14 специалности, 4 магистърски и 10 бакалавърски програми в професионалните направления – медицина, фармация, здравни грижи и обществено здраве. Това съобщиха от пресцентъра на  университета .  Висшето училище реализира увеличен прием на студенти по държавна поръчка за специалностите „Медицина“ (120), „Фармация“ (60), „Медицинска сестра“ (70), „Помощник-фармацевт“ (21), „Медицинска рехабилитация и ерготерапия“ (40) и „Медицинска козметика“ (15). След запълване на местата по държавна поръчка, в рамките на свободния капацитет, МУ-Плевен за поредна година обяви и запълни места за обучение на студенти срещу заплащане – 15 са записаните студенти в специалност „Медицина“ и 9 в бакалавърските специалности.  \r\nНа тържественото откриване на новата академична 2018/2019 година общо 511 първокурсници ще прекрачат прага на плевенската Алма Матер в зала „Магнум“ на Втора клинична база. За първи път те ще станат част от нововъведения ритуал за полагане на академична клетва, която ги прави морално съпричастни към основните ценности и мисията на Университета, към Етичния кодекс и академичните традиции. Той бе въведен на 19 февруари 2018 г., когато официално стартира учебната година за новоприетите чуждестранни студенти. Те първи тържествено повториха думите на клетвата, декларирайки, че ще уважават своите преподаватели и състуденти, както и достойнството на пациентите. \r\nЗа първа година сред първокурсниците в специалност „Медицина“ има четири новоприети студенти с максимален бал 36.00, които са възпитаници на две от елитните гимназии в град Плевен – МГ „Гео Милев“ и ДФСГ „Интелект“. Отличничките-първокурсници са Елица Кръстева, Екатерина Ватева, Кристина Пеева и Марина Димитрова. Те ще отговорят на приветствията на ректора проф. д-р Славчо Томов и на Председателя на Асоциацията на студентите медици – клон Плевен, като ще назоват причините за избора си да се обучават именно в плевенската Алма Матер.  \r\nАкадемичното ръководство на Медицински университет-Плевен традиционно организира за новоприетите студенти-първокурсници, за техните близки и преподаватели Тържествено откриване на новата академична година. Събитието ще се проведе от 10.00 часа в аудиториум „Магнум” на Втора клинична база. \r\nПразникът ще се проведе по следната програма: \r\n-\tПосрещане на новоприетите студенти-първокурсници в зала „Магнум” със свитъци с химна на академичната общност Gaudeamus; \r\n-\tПосрещане на Академичното Ръководството с изпълнение на химна на академичната общност Gaudeamus от Общинска хорова формация „Гена Димитрова“ с диригент Анелия Дечева; \r\n-\tПредставяне на Академичното Ръководството от проф. Маргарита Александрова, зам.-ректор по учебната дейност, водещ на тържеството. \r\n-\tПрезентационно видео за Медицински университет–Плевен; \r\n-\tПриветствие на ректора на МУ-Плевен проф. д-р Славчо Томов към новоприетите студенти; \r\n-\tПриветствие от Председателя на Асоциацията на студентите медици в България – клон Плевен; \r\n-\tОбръщение на студенти-първокурсници, приети с най-висок бал от Кандидатстудентска кампания '2018;  \r\n-\tВръчване от ректора на студентските книжки на първокурсниците, приети с най-висок бал по всички специалности на факултетите и колежа; \r\n-\tТържествено полагане на Академична клетва от първокурсниците; \r\n-\tФинален музикален поздрав от Общинска хорова формация. \r\n„Ще се радваме да споделите с нас емоциите на първия учебен ден на Тържественото откриване на новата академична 2018/2019 година, от 10.00 часа в аудиториум „Магнум” на Втора клинична база!”, посочиха още от университета.", "date": "2018.09.10", "title": "Плевен: С полагане на академична клетва 511 първокурсници ще стартират новата учебна година в Медицинския университет в града"}
{"url": "http://www.focus-news.net/news/2018/09/10/2565204/pregled-na-osnovnite-temi-v-burgaskiya-pechat.html", "text": "„От 1999 година досега три милиарда долара е инвестирала компанията „Лукойл“ в „Нефтохим – Бургас“ е водещото заглавие в днешния брой на бургаския ежедневник  „Черноморски фар“ . Със специална конференция „Лукойл – Нефтохим“ отбеляза 55 години от пускането в производство на първия български бензин. В презентация аудиторията бе запозната с историята на фирмата от основаването до наши дни, съобщава изданието. Бой шокира пътници в автобус от Созопол е друго заглавие от първа страница. Ръкопашна хватка между двама мъже стресира пътуващите в автобуса от Созопол за Бургас в последния работен ден от седмицата, пише още вестникът. „Хиляди на рибен фест в Царево“ е друго заглавие от страниците на ежедневника. Открит в последния момент калкан помогнал на победителите от училище „Никола Йонков Вапцаров“ да приготвят най-вкусната чорба, пояснява статията. „Сини и червени със свой прочит на 9 септември“ и „Бургас отдаде почит на жертвите на комунизма“ са други заглавия от страниците на вестника. Интервюто в днешния брой е с адв. д-р Мария Петрова.", "date": "2018.09.10", "title": "Преглед на основните теми в бургаския печат"}
{"url": "http://www.focus-news.net/news/2018/09/10/2565205/die-welt-es-predpriema-merki-za-uskoryavane-na-deportatsiite-na-nezakonni-migranti.html", "text": "Законопроект, предложен от Европейската комисия, предвижда укрепването на Европейската агенция за гранична и брегова охрана – Фронтекс, чрез увеличаване на броя на служителите й и предоставянето й на повече правомощия, съобщава германският национален ежедневник  Die Welt  в поредна статия, посветена на мигрантската криза на Стария континент. Освен това в Брюксел са решени да ускорят депортациите на незаконните мигранти, допълват от редакцията. В хода на планираните мерки институциите на Общността биха могли да получат право да се месят във вътрешните политически компетенции на отделните държави-членки. \r\nОт гледна точка на ЕК за необходимостта от действия е огромна: през 2017 г., само около един на всеки трима нелегални имигранти (36,6 процента) е бил депортиран със заповед, сочат данни на Брюксел. „В допълнение, трябва да се предприемат допълнителни действия, за да се осигури ефективна защита на външните граници\", пише  в законодателно предложение за реорганизация на Фронтекс, което ще бъде официално представено в средата на текущата седмица.  \r\nФронтекс ще има централна роля както в защитата на външните граници, така и в депортирането на нелегалните мигранти.  \r\nЗа защитата на външните граници на ЕС Брюксел планира да похарчи 35 милиарда евро в периода между 2021 г. и 2027 г. - почти три пъти повече, отколкото бе предвидено по-рано. Същевременно броят на служителите на Фронтекс трябва да бъдат увеличени от сегашните 1500 на 10 000 души. Сред тях ще има специално обучени екипи, които ще се имат задачата да организират депортациите в отделните държави от ЕС, да координират и извършват връщания дори без съгласието на съответните правителства. Тереза Герова", "date": "2018.09.10", "title": "Die Welt: ЕС предприема мерки за ускоряване на депортациите на незаконни мигранти"}
{"url": "http://www.focus-news.net/news/2018/09/10/2565206/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 10 септември. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на бул. „Иван Радоев“, кв. „Овча купел“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Иван Радоев“ между ул. „Боряна“ и ул. „Народно хоро“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Радоев“ на ъгъла с ул. „Народно хоро“. \r\nВъв връзка с ремонтни работи на пл. „Мургаш“, с. Подгумер, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Тополите“, ул. „Спортист“, ул. „ Котева“, ул. „Изгрев“, ул. „Зора“, ул. „Брезите“, ул. „Крушова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на: пл. „Мургаш“. \r\nВъв връзка с изграждане на сградно водопроводно отклонение на ул. „Гьорче Петров“, жк. „Илинден“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Георче Петров“ от ул. „Иван Хаджиенев“ до бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“ Гьорче Петров“ на кръстовището с ул. „Цар Симеон“. \r\nВъв връзка с прекъсване на сградно водопроводно отклонение на ул. „Грамадите“, с. Доброславци, се налага спиране на водоподаването от 13:00 до 17:00 часа на клиентите на „Софийска вода”, живеещи в района на: ул. \" Грамадите\" , ул. \"Ракита\", между ул. \"Старото училище\" и ул. \"Грамадите\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Грамадите“ на кртстовището с ул. „Габровница“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/10/2565207/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян и затова водачите трябва да шофират с повишено внимание и съобразена скорост. През нощта не са постъпвали сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.10", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/10/2565166/us-na-ban-shte-razgleda-varianta-za-izlizane-na-nimh-ot-akademiyata.html", "text": "Управителният съвет на БАН ще проведе Общо събрание, на което ще разгледа варианта за излизане на НИМХ от Академията. До това решение се стигна след поредица от срещи в Министерски съвет на ръководствата на БАН и НИМХ с министър-председателя Бойко Борисов и министъра на образованието и науката Красимир Вълчев. \r\nМинистър Вълчев посочи, че това е най-добрият вариант, който може да се избере. По думите му, ако Общото събрание на БАН вземе решение за изваждане на НИМХ, извеждането на Института може да се реализира много по-бързо и лесно. „Но ако се стигне до законово уреждане, това вече зависи от възможността на Народното събрание в най-кратки срокове да вземе решението“, каза още той и посочи, че и при двата варианта най-реалистичният срок това да се случи е на 1 януари 2019 г.  \r\nПредседателят на Българската академия на науките акад. Юлиан Ревалски заяви, че БАН ще направи всичко възможно да подпомогне процеса по извеждане на НИМХ от Академията, щом това е единственото решение. От своя страна, бившият директор на НИМХ проф. Христомир Брънзов коментира, че няма да има пречки учените от Института, които смятат, че тяхното бъдещо развитие е в БАН, да останат в Академията и след раздялата на институциите.", "date": "2018.09.10", "title": "УС на БАН ще разгледа варианта за излизане на НИМХ от Академията"}
{"url": "http://www.focus-news.net/news/2018/09/10/2565209/vecher-makedoniya-ognena-stihiya-e-obhvanala-gratskiya-ostrov-samos.html", "text": "През почивните дни на гръцкия остров Самос е избухнал голям горски пожар, съобщава електронното издание на македонския вестник   „Вечер“ . \r\nМестни медии съобщиха, че за потушаването на огнената стихия са задействани пет хеликоптера, два протипопожарни самолета и 17 единици специализирани пожарни коли. В гасенето на пожара са се включили и голям брой доброволци. Усилията им обаче са затруднени от недостъпния терен, в който бушуват пламъците.  \r\nКъм настоящия момент няма информация за пострадали или жертви.  Тереза Герова", "date": "2018.09.10", "title": "„Вечер“ (Македония): Огнена стихия е обхванала гръцкия остров Самос"}
{"url": "http://www.focus-news.net/news/2018/09/10/2565202/plovdiv-prodalzhava-pochistvaneto-po-grafik-na-dazhdopriemnite-shahti-v-grada.html", "text": "Тази седмица продължава почистването по график на дъждоприемните шахти в Пловдив. Това съобщиха за  Радио „Фокус“ – Пловдив  от ОП „Чистота“. Днес специализираните екипи ще почистят дъждоприемните шахти по бул. „Цар Борис III Обединител“, при подлеза на бул. „Шести септември“ и бул. „Цар Борис III Обединител“, също по бул. „Шести септември“ и в зоната между ул. „Удроу Уилсън“, бул. „Цариградско шосе“ и ул. „Ландос“. На 11 септември ще се извърши почистване на съоръженията при подлеза на ул. „Райко Даскалов“, в подлеза на площад „Съединение“; също по ул. „Менделеев“ и по бул. „Асеновградско шосе“. В сряда екипите ще почистят шахтите по бул. „Княгиня Мария Луиза“, бул. „Цариградско шосе“ и надлез „Скобелева майка“, също по бул. „Санкт Петербург“ и при надлез „Родопи“, а на 13 септември – по бул. „Източен“, бул. „Марица-юг“, в района на моста до завод „Напредък“ и по бул. „Марица-север“. Почистването на дъждоприемните шахти тази седмица ще приключи с вътрешните улици в карето между бул. „Руски“, бул. „Шести септември“, бул. „Копривщица“ и бул. „Марица-юг“. Ще продължи и работата по бул. „Марица-юг“, при моста до завод „Напредък“ и по бул. „Марица-север“. \r\nОт ОП „Чистота“ призовават шофьорите да не паркират колите си върху съоръженията, които ще бъдат почиствани по график. От предприятието уверяват, че реагират своевременно на всеки подаден сигнал за проблеми с шахтите. \r\nТони МИХАЙЛОВ", "date": "2018.09.10", "title": "Пловдив: Продължава почистването по график на дъждоприемните шахти в града"}
{"url": "http://www.focus-news.net/news/2018/09/10/2565203/pazardzhik-okrazhniyat-sad-shte-provede-zasedanie-po-deloto-sreshtu-kmeta-na-obshtina-septemvri-marin-rachev-za-ukrivane-na-danatsi.html", "text": "Окръжният съд в Пазарджик ще проведе заседание по делото срещу кмета на Община Септември Марин Рачев за укриване на данъци, съобщиха от пресцентъра на  Съда  в Пазарджик. Последното заседание беше отложено поради необходимостта от още време на вещите лица, които работят по изготвяне на съдебно-счетоводната експертиза. Според тях периодът, който те трябва да проверят, е 10-годишен, което означава голям обем от данни и информация. По време на съдебното заседание стана ясно, че двете вещи лица не се получили иззетите от Специализираната прокуратура документи за инкриминирания период и след него. Прокуратурата поиска да се ограничи проверявания период за годините 2007 и 2008, а да не се проверяват тези до 2015 година, когато фирмата на Рачев се е дерегистрирала по ДДС. Инкриминираният период е до 2006 година и според представителят на данъчната администрация, проверяването на данни след него е безсмислено, тъй като недекларирането и неплащането на данъци и престъпление. Вещите лица заявиха пред съда, че ще бъдат готови със заключението си в началото на месец септември и помолиха за отлагане на делото. Те уточниха, че след 2010 година данните за покупки, продажби и наличности на горива са по-малко като обем. Съдът се съобрази с искането на вещите лица и отложи делото за днес. Началото на съдебното заседание е в 10.00 часа.", "date": "2018.09.10", "title": "Пазарджик: Окръжният съд ще проведе заседание по делото срещу кмета на Община Септември Марин Рачев за укриване на данъци"}
{"url": "http://www.focus-news.net/news/2018/09/10/2565208/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И през трите пункта на българо-гръцката граница няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.09.10", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/10/2565210/plovdiv-narodna-biblioteka-ivan-vazov-shte-predstavi-izlozhbata-150-godini-ot-rozhdenieto-na-akad-anastas-ishirkov.html", "text": "Народна библиотека „Иван Вазов“ в Пловдив ще представи изложбата „150 години от рождението на акад. Анастас Иширков“. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Официалното откриване на изложбата ще се състои в 11.00 часа на 11 септември във фоайе „Изкуствотека“ на библиотеката. Изложбата, посветена на 150-годишнината от рождението на акад. Анастас Иширков включва снимки, лична кореспонденция, картички от пътуванията му, лекции, стихотворения, карикатури, статии, записки и други. Представени са и значими материали от фонда на Народна библиотека „Иван Вазов“. В откриването ще вземат участие директорът на библиотеката Димитър Минев, доц. Стоян Недков от департамент „География“ в Националния институт по геофизика, геодезия и география и председател на Управителния съвет на Българското географско дружество, също доц. Пело Михайлов от катедра „Туризъм“ на Аграрния университет в Пловдив. Изложбата е показвана в Софийския университет и БАН. След Пловдив тя ще пътува за Стара Загора, Велико Търново, Шумен и Благоевград, като идеята е последната ѝ спирка да бъде в село Професор Иширково, което е именувано на основоположника на географската наука в България.Организатори са Българското географско дружество, Геолого-географски факултет на Софийския университет „Св. Климент Охридски“, Националният институт по геофизика, геодезия и география и библиотека „Иван Вазов“ в Пловдив. Изложбата ще може да се види от посетители до 27 септември. \r\nТони МИХАЙЛОВ", "date": "2018.09.10", "title": "Пловдив: Народна библиотека „Иван Вазов“ ще представи изложбата „150 години от рождението на акад. Анастас Иширков“"}
{"url": "http://www.focus-news.net/news/2018/09/10/2565211/shumen-bezplatni-izsledvaniya-za-hepatit-v-i-s-shte-se-provedat-na-ploshtada-pred-dramatichno-kuklen-teatar-vasil-drumev.html", "text": "В центъра на град Шумен на площада пред Драматично-куклен театър „Васил Друмев” от 10.00 до 15.30 часа ще се проведат безплатни скринингови изследвания за хепатит В и C. Акцията е част от кампанията „Скъсай с хепатита!”, съобщиха  организаторите  от Национално сдружение за борба с хепатита „Хепасист“ и Сдружение „ХепАктив“, под патронажа на Комисия по здравеопазването към Народното събрание. Официалното откриване ще започне в 9.30 часа на площада пред Драматично-куклен театър „Васил Друмев” с медиен брифинг с участието на д-р Нигяр Джафер, заместник-председател на Народното събрание, член на Комисия по здравеопазването и народен представител от град Шумен, д-р Светлана Маркова Иванова, заместник-кмет „Социална политика и здравеопазване“ в Община Шумен, Петко Шаренков, заместник областен управител на област Шумен, д-р Пепа Калоянова, директор на РЗИ – Шумен, д-р Димитър Костов, член на Съвета на директорите и изпълнителен директор на „МБАЛ-Шумен” АД, представители на „Хепасист” и „ХепАктив”. За участие в откриването е поканен и Кирил Николчев, генерален мениджър на АбВи България, както и други представители на здравни институции и народни представители от региона.", "date": "2018.09.10", "title": "Шумен: Безплатни изследвания за хепатит В и С ще се проведат на площада пред Драматично-куклен театър „Васил Друмев”"}
{"url": "http://www.focus-news.net/news/2018/09/10/2565213/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-septemvri.html", "text": "„Софийска вода” временно ще прекъсне водоснабдяването в някои части на столицата на 11 септември. Това съобщиха от пресцентъра на  дружеството . \r\nВъв връзка с монтаж на водомерен възел на ул. „Петър Парчевич“, кв. „Център“, се налага спиране на водоподаването от 09:00 до 12:00 часа на клиентите на „Софийска вода”, живеещи в района на: ул. „Петър Парчевич“ от бул. „Витоша“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. ул. „Петър Парчевич“ на ъгъла с ул. „Христо Белчев“. \r\nВъв връзка с подмяна на сградно водопроводно отклонение във в.з. Банкя се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Сакар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сакар“ на ъгъла с ул. „Търнов рид“. \r\nВъв връзка с диагностика на уличен водопровод на ул. „Цар Сименон“, с. Мърчаево, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Цар Симеон“ от №2 до №58. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №56. \r\nВъв връзка с реконструкция на водопровод на ул. „Първа българска армия“, жк. „Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. Професор Иван Георгов от ул. Локомотив до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Професор Иван Георгов пред фирма „Маус“. \r\nВъв връзка с изграждане на сградно водопроводно отклонение  на ул. „Драгоман“, кв. „Овча купел“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Драгоман“ между ул. „Монтевидео“ и ул. 692. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на: ул. „Драгоман“ на ъгъла с ул. 696. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.10", "title": "„Софийска вода” временно ще прекъсне водоснабдяването в някои части на столицата на 11 септември"}
{"url": "http://www.focus-news.net/news/2018/09/10/2565212/dobrich-remontni-deynosti-na-asfaltovata-nastilka-se-izvarshvat-po-chast-ot-patnite-otsechki-odrintsi-vedrina-i-vladimirovo-dobrich.html", "text": "Ремонтни дейности на асфалтовата настилка се извършват по част от пътя Одринци-Ведрина и Владимирово-Добрич. Движението на автомобили по тях се осъществява с повишено внимание поради ремонтните дейности. Регулира се със сигналисти, а срокът за приключване на дейностите е 15 септември, предаде кореспондентът на  Радио „Фокус” – Варна . До края на този месец продължава ремонтът на част от Околовръстния път на Добрич. Движението по част от път II-71 Добрич-Силистра се осъществява с повишено внимание поради ремонтни дейности на асфалтовата настилка в два участъка. По направленията в ремонт движението е регулирано с пътни знаци. Срокът за приключване на ремонта по пътя за Варна е 30 ноември, а на отсечката Добрич – Силистра  – 22 септември. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е слънчево, тихо е, температурата е 13 градуса към 7,30 часа.  \r\nЖулиета НИКОЛОВА", "date": "2018.09.10", "title": "Добрич: Ремонтни дейности на асфалтовата настилка се извършват по част от пътните отсечки Одринци-Ведрина и Владимирово-Добрич"}
{"url": "http://www.focus-news.net/news/2018/09/10/2565215/pregled-na-osnovnite-temi-vav-velikotarnovskiya-pechat.html", "text": "„Местят ученици от две училища във Велико Търново заради ремонт“, е заглавие от първа страница на областния всекидневник  „Янтра Днес” . Учениците от две училища във Велико Търново ще бъдат преместени временно заради предстоящи ремонтни дейност. Възпитаниците на СУ „Г. С. Раковски“ ще започнат учебната година в сградата на СУ „Вела Благоева“.  \r\n„Свищов ще инвестира близо 1.6 милиона лева във ВиК сектора“, пише още вестникът. Община Свищов предстои да инвестира близо 1.6 млн. лв. във ВиК сектора. Средствата ще бъдат вложени в изграждането на близо 9 000 м. нов водопровод, а подмяната му ще окаже благоприятно влияние върху проблемите с водоподаването в града.  \r\n„Постоянен арест за младежа от Свищов, който удави свой братовчед“, е новина от криминалната хроника.  \r\nВ изданието ще откриете и статия, посветена на Съединението на Княжество България и Източна Румелия и честванията, които се проведоха във Велико Търново. „Жилсон Варела с първи два гола, Мане се завърна с две асистенции“, е новина от спортните страници.  \r\n„Емигрант от Дебелец ще представи България на международен моден конкурс“, е заглавие от другия областен ежедневник -  „Борба“ . 29-годишният Росен Митков от Дебелец ще представи страната ни на конкурса „Международен топ модел на света“. Събитието ще се проведе в Бенидори – Коста Бланка, Испания, и в него ще вземат участие общо 40 претенденти от 40 държави.   \r\n„Пекинския университет за езици и култура прави филиал в старата столица“, е друга тема от вестника. Във Велико Търново ще бъде открит първия европейски филиал на Пекинския университет за езици и култура. Това стана ясно след посещението на делегацията от китайския ВУЗ във Велико Търново.  \r\n„Охранител на „Делта гард“ арестуван за убийството на 15-годишна на пешеходна пътека в Г. Оряховица“, е новина от криминалната хроника на всекидневника.  \r\nНа първа страница на областния ежедневник са поместени и материали, разказващи за празника на кокошата чорба в село Козаревец и отбелязването на Съединението във Велико Търново.", "date": "2018.09.10", "title": "Преглед на основните теми във великотърновския печат"}
{"url": "http://www.focus-news.net/news/2018/09/10/2565216/mvr-chetirima-dushi-sa-zaginali-drugi-21-sa-bili-raneni-pri-katastrofi-prez-izminaloto-denonoshtie-v-stranata.html", "text": "Четирима души са загинали, други 21 са били ранени при катастрофи през изминалото денонощие в страната, съобщиха от  пресцентъра на МВР . В страната са станали 19 пътнотранспортни произшествия, при които има четирима загинали. На територията на столицата са станали 37 леки и два тежки пътни инцидена, при които има 7 ранени.", "date": "2018.09.10", "title": "МВР: Четирима души са загинали, други 21 са били ранени при катастрофи през изминалото денонощие в страната"}
{"url": "http://www.focus-news.net/news/2018/09/10/2565179/anastasiya-stoycheva-nimh-ako-us-na-ban-glasuvat-neshto-koeto-administrativno-nyama-da-podpomogne-izlizaneto-na-nimh-shte-ima-zakonovi-promeni.html", "text": "Ако УС на БАН гласуват нещо, което административно няма да подпомогне излизането на НИМХ, ще има законови промени. Това каза синоптикът от НИМГ Анастасия Стойчева в предаването „Тази сутрин“ по  бТВ . „Днес е денят, в който общото събрание на УС на БАН трябва да гласуват и да покажат мнението си относно това дали ние ще излезем от БАН. За съжаление хидро-метеорологичната дейност не може така с лека ръка да бъде оставена на произвола на съдбата. По тази причина решението на общото събрание е изключително важно и наистина би улеснило Министерски съвет и държавата в това да вземе отношение по това да бъде поддържана службата. Ако те наистина гласуват нещо, което административно няма да подпомогне това излизане, ще има законови промени. Така или иначе и в двата случая хидро-метеорологичната дейност трябва да бъде обгрижвана от държавата“, допълни още тя.  \r\nПопитана каква е гаранцията, че ако НИМХ отиде в структурата на МОН ще има повече пари, Стойчева заяви, че никога няма 100% сигурност за каквото и да е било, но уверението от страна на министърът на образованието и отношението на държавата е съвсем основателно загрижено към тази служба. „Ние сме служба, която дори не е спомената в закона за БАН. Оперативната дейност нито веднъж не е спомената в този закон, а ние се водим по него. Тя е тази, която движи по-голямата част от дейността на НИМХ. С годините става все по-неглижирана тази оперативна дейност“, каза още тя. „Знаете, че имаше едни 15 млн., които бяха отпуснати след протестите миналата година и разпределението стана по критерии, които са изключително ясни и изключително ясно пренебрегват оперативната дейност. По тази причина останахме недофинансирани с около 1.2 млн. лева и в опитите да подтикнем БАН да ни осигури финансово стигнахме до там, че това не може да се случи“, допълни Стойчева. „Ние продължаваме при всички случаи да работим, но персонала вече е изключително малък като бройка“, заяви тя.", "date": "2018.09.10", "title": "Анастасия Стойчева, НИМХ: Ако УС на БАН гласуват нещо, което административно няма да подпомогне излизането на НИМХ, ще има законови промени"}
{"url": "http://www.focus-news.net/news/2018/09/10/2565220/sofiya-kolona-ot-tezhkotovarni-avtomobili-s-dalzhina-ot-5-6-kilometra-se-e-obrazuvala-na-avtomagistrala-hemus-na-vhoda-za-sofiya-predi-gara-yana.html", "text": "Образувала се е 5 - 6 километра колона от тежкотоварни автомобили на автомагистрала „Хемус“ на входа за София преди разклона за гара „Яна“, съобщи  слушател на Радио „Фокус“ . Движението и на леки автомобили се осъществява бавно.", "date": "2018.09.10", "title": "София: Колона от тежкотоварни автомобили с дължина от 5 - 6 километра се е образувала на автомагистрала „Хемус“ на входа за София преди гара „Яна“"}
{"url": "http://www.focus-news.net/news/2018/09/10/2565221/sport-viktoriya-tomova-gubi-pet-pozitsii-v-svetovnata-ranglista.html", "text": "Първата ракета на България при дамите – Виктория Томова, губи пет позиции в световната ранглиста и през новата седмица заема 147-мо място. Единствената ни друга представителка сред първите 200 е Елица Костова, която заема 179-та позиция.  \r\nПобедителката на Откритото първенство по тенис на САЩ Наоми Осака се изкачи с 12 позиции в световната ранглиста и от тази седмица вече е седма в света.  \r\nНомер едно в света остава Симона Халеп, следвана от Каролин Вожняцки и Анджелик Кербер. Рекордно класиране отчита Каролин Гарсия, която се придвижи с две места напред но номер четири.  \r\n„Топ 10“ допълват Петра Квитова, Елина Свитолина, Наоми Осака, Слоун Стивънс и Йелена Остапенко.", "date": "2018.09.10", "title": "Спорт: Виктория Томова губи пет позиции в световната ранглиста"}
{"url": "http://www.focus-news.net/news/2018/09/10/2565214/dobrich-v-grada-shte-se-provede-konkursat-nadezhdi-talanti-maystori.html", "text": "В града ще се проведе конкурсът „Надежди, таланти, майстори“. Това съобщиха от пресцентъра на  Община град Добрич . Конкурсът е творческа среща, на която млади Надежди изявяват Таланта си пред Майстори. Ежегоден международен конкурс за изпълнители на класическа музика. Провежда се през месец септември в град Добрич под патронажа на кмета на града. \r\nВ дългата вече 22-годишна история на Конкурса „Надежди, таланти, майстори“, превърнал се в една от емблемите на културния живот в Добрич като членове на международното жури са участвали именити музиканти и преподаватели. В последните години някои от тях са били проф. Иван Димитров (цигулка) от Виена, проф. Божидар Ноев (пиано) - ръководител катедра в Консерваторията в Инсбрук, Австрия, проф. Божидар Братоев /цигулка/ преподавател в музикалната академия „Принц Рение ІІІ “ в Монако, Диригентите Деян Павлов - гл. диригент на Плевенската филхармония, духовно свързания с Добрич маестро Йордан Дафов; вписаната в Почетната книга на града проф. Ринеке Смилде (флейта) от Холандия; проф. Масимо Гон от Музикалната академия „Джузепе Тартини“ в Италия. \r\nНа тазгодишното издание, което ще се проведе от днес до 14 септември жури ще бъдат - вдъхновителят и негов председател проф. Виктор Чучков, проф. Гинка Гичкова (цигулка), проф. Фаусто Ди Чезаре (пианист и диригент) - ръководител катедра в консерваторията „Санта Чечилия“ в Рим, проф. Стефан Попов (виолончело) преподавател в „Гилдхол скуул“ Лондон, доц. Огнян Константинов (виола) преподавател в НМА „Проф. Панчо Владигеров“ София. \r\nВ края на всяка година Организационният комитет определя видовете инструменти за солистичните категории. За 2018 г. това са пиано, цигулка, виола, виолончело. Интерес представляват категориите Учител/ученик, Акомпанимент, Клавирно дуо на 4 ръце. \r\nПри категорията Камерни ансамбли, журито промени правилника, по който работи в частта определяне възрастта на участника, както следва: „Възрастта на участниците в категория Камерни ансамбли се изчислява като средна възраст. Величината трябва да съответства на посочените в Регламента (напр. трио с участници на 18, 25 и 27 г. - общата сума на годините е 70, което се разделя на броя участници 3 или 18 +25 +27 = 70 : 3 = 23, триото попада във Втора група - от 20 до 25 години. Същото важи и за клавирните дуа - напр. участници с възраст 18 и 36 г. - 18 + 36 = 54 : 2 = 27, дуото попада в Четвърта група - от 26 до 35 години“. Това е с цел разширяване обхвата на категориите и в синхрон с добрите европейски практики за подобни конкурси. \r\n„Надежди, Таланти, Майстори“ е конкурс включен в Програмата на мерките за закрила на деца с изявени дарби (вж. ДВ бр.14/13.02.2018 г. ПМС № 17), т.е лауреатите на призови места от съответна категория получават  годишни стипендии от Министерство на културата. Също така те получават Диплом и парична премия от организаторите - Община град Добрич. Нерядко  член на журито връчва награда (Диплом и/или парична премия) от собствено име и средства при показан изключителен талант на участник  и поради невъзможността наградите да се делят. \r\nНовото тази година е, че най-високата награда  „Гран при” за изключителни постижения освен всичко включва и ангажимент за концерт в Academia Musicale Praeneste (Рим, Италия), осигурен от нейния почетен председател - проф. Фаусто Ди Чезаре. \r\nПоради много високите изисквания, имало е издания, в които не се е присъждал „Гран при“.  \r\nКонкурсът има строг Регламент, като в същото време организаторите осигуряват подходящи зали за репетиции, акустични такива в самия ден на явяване, съдействат за осигуряване на корепетитори и цялостния комфорт на участниците и техните придружители. Конкурсната част се провежда в изключителната Огледална зала „Нели Божкова“ в града, като пианистите имат привилегията да свирят на роял „Стейнуей“.  \r\nСлед приключване на конкурсната част и определяне на лауреатите е церемонията по награждаването, последваща от вълнуващи техни изпълнения пред препълнена зала. А най-уникалното е концертът-подарък, изпълнен от членовете на журито, който превръща напрегнатите конкурсни дни в един истински празник на класическата музика.", "date": "2018.09.10", "title": "Добрич: В града ще се проведе конкурсът „Надежди, таланти, майстори“"}
{"url": "http://www.focus-news.net/news/2018/09/10/2565223/pss-76-godishen-mazh-e-pochinal-sled-kato-e-poluchil-infarkt-v-rayona-na-rilskite-ezera.html", "text": "76-годишен мъж е починал, след като е получил инфаркт в района на Рилските езера. Това съобщиха за  Агенция “Фокус”   от  Планинска спасителна служба  (ПСС) при БЧК. Инцидентът е станал в неделя. Направени са опити за реанимация, но въпреки това мъжът е починал. Късно вечерта той е бил транспортиран от планината.   \r\nОт Спасителната служба съобщиха и за втори регистриран инцидент с турист за последното денонощие. Френски гражданин е счупил крака си в района на Драгалевския манастир. Оказана му била необходимата помощ, транспортиран е в лечебно заведение.   \r\nДаяна ДЮЛГЕРОВА", "date": "2018.09.10", "title": "ПСС: 76-годишен мъж е починал, след като е получил инфаркт в района на Рилските езера"}
{"url": "http://www.focus-news.net/news/2018/09/10/2565217/stara-zagora-v-mezhdunarodniya-mladezhki-tsentar-shte-se-provede-preskonferentsiya-po-povod-kampaniyata-sportat-e-po-dobro-reshenie.html", "text": "В Международния младежки център ще се проведе пресконференция по повод кампанията „Спортът е по-добро решение“. Това съобщиха от пресцентъра на  Община Стара Загора . Пресконференцията ще се състои от 10.30 часа днес в конферентна зала на Международен младежки център. Младежката кампания по суша и вода „Спортът е по-добро решение“ се проведе в рамките на Националната програма за изпълнение на младежки дейности в България за 2018 година. Тя е организирана от Института за европейски инициативи. Кампанията започна на 31 август в Кърджали и ще завърши днес в Стара Загора. Участваха 25 младежи, активни, обичащи спорта и двигателната активност, мотивирани да се изграждат като младежки лидери. Основната цел на кампанията бе да се сплотят младите хора около общи европейски ценности и се запълни дефицита от общуване „лице в лице” между младежите, по атрактивен и интересен начин да се изгради приятелство, доверие, толерантност.", "date": "2018.09.10", "title": "Стара Загора: В Международния младежки център ще се проведе пресконференция по повод кампанията „Спортът е по-добро решение“"}
{"url": "http://www.focus-news.net/news/2018/09/10/2565224/mitropolit-yoan-povodat-za-preizdavane-na-knigata-poslanieto-na-tsarigradskiya-patriarh-fotiy-do-balgarskiya-knyaz-boris-e-svarzan-s-tri-godishnini.html", "text": "Поводът за преиздаване на книгата „Посланието на Цариградския патриарх Фотий до българския княз Борис“ е свързан с три годишнини. Това каза Н. В. Пр. Варненски и Великопреславски митрополит Йоан за сутрешния блок „Добро утро, България“ на  Радио „Фокус“  по повод ХХ издание на Седмицата на православната книга под надслов \"1125 години от Преславския събор\". Събитието ще се проведе от днес до 14 септември. Всички срещи се провеждат в зала \"Пленарна\" на Община Варна с начален час - 18.00 ч. Приоритет на събитието ще бъде представянето на книгите, а не беседата характерна за другите издания на Седмицата на православната книга, каза още той и обясни, че обикновените хора ще имат възможност да се запознаят с издателствата в българската църква.„Една от трите годишнини е свързана с 80 години от смъртта на варненски и преславски митрополит Симеон, 100 години от неговия превод на книгата „Посланието на Цариградския патриарх Фотий до българския княз Борис“ и 145 г. от интронизацията на митрополит Симеон, която  чествахме миналата година. Тези три годишнини бяха повод още миналата година да се направи организацията по издаването, за да може тази година книгата да излезе“, каза негово високо преосвещенство Варненски и Великопреславски митрополит Йоан. Той обясни, че митрополит Симеон, който превежда и издава книгата, е този, който полага основите на образователната система в България, a една от целите е била да се запази езика му такъв какъвто е бил. Друга важна цел е припомнянето на събитието свързано с покръстването на България и цариградския патриарх Св. Фотий, който е бил изключителна личност за времето си, допълни той.", "date": "2018.09.10", "title": "Митрополит Йоан: Поводът за преиздаване на книгата „Посланието на Цариградския патриарх Фотий до българския княз Борис“ е свързан с три годишнини"}
{"url": "http://www.focus-news.net/news/2018/09/10/2565222/plovdiv-sgradata-na-bivshiya-zavod-chayka-e-goryala-tazi-nosht.html", "text": "Сградата на бившия завод „Чайка“ в Пловдив е горяла горяла тази нощ, съобщи за  Радио „Фокус“-Пловдив  инсп. Цвятко Дешев, говорител на Регионална дирекция „Пожарна безопасност и защита на населението“-Пловдив. Сигналът за пожара е подаден в 23.50 часа снощи. Заводът се намира на бул. „6-ти септември“ 237. Пламъците са възникнали в електрическо табло вследствие на късо съединение, което е унищожено, както и кабелите около него. На мястото са били изпратени четири противопожарни екипа, тъй като е била противоречива информацията за това какво гори. Няма пострадали хора. \r\nМария РУСЕВА", "date": "2018.09.10", "title": "Пловдив: Сградата на бившия завод „Чайка“ е горяла тази нощ"}
{"url": "http://www.focus-news.net/news/2018/09/10/2565225/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  „Зона Кюстендил” ще говорим за реализирания от Община Кюстендил проект, касаещ въвеждането на мерки за енергийна ефективност в административната сграда на Областна дирекция на МВР – Кюстендил. Ремонтът на 6-етажното здание е за над 1 100 000 лева. Сред основните дейности са ремонт на покривната конструкция на сградата, подмяна на дограмата, на електрическата и отоплителни инсталации. Ще бъде поставено и енергийно ефективно осветление. По темата ще разговаряме с Радмила Рангелова, зам.-кмет на Община Кюстендил с ресор „Социални дейности и проекти”.  \r\nОт днес в Кюстендил и региона започва традиционната Седмица на пожарната безопасност, а с предстоящите инициативи ще ни запознае Катя Табачка, говорител на Областна дирекция на МВР – Кюстендил.  \r\nЩе поставим акцент и върху посрещането на чудотворното копие на Светогорската Богородична икона Скоропослушница от град Ананиев, Украйна. Тя беше донесена в катедралния храм „Свето Успение Богородично“ в Кюстендил, където много миряни я посрещнаха с надеждата да се докоснат до нея и да измолят здраве и късмет.  \r\nВ предаването ще ви разкажем в аванс за едно предстоящо събитие. В края на тази седмица – на 15 септември, в Кюстендил ще се проведе ретро парад на автомобили и мотоциклети. Първото издание на инициативата ще започне от 10.00 часа на площад „Велбъжд”, а очакванията са събитието да събере над 150 участници от страната и чужбина. Организатори на проявата са Община Кюстендил и ретро клуб „Дентелетика”, чиито председател е Бойко Соколовски. Той ще бъде и наш събеседник в предаването.  Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.09.10", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/09/10/2565218/die-presse-otnovo-naprezhenie-v-kosovo-i-srabskiyat-prezident-nalya-maslo-v-oganya.html", "text": "Няма спокойствие в Косово: държавният глава на Сърбия Александър Вучич бе посрещнат с горящи барикади при посещението си в най-младата държава на Балканите, а с речта си той наля допълнително масло в огъня, коментират в редакцията на австрийския ежедневник  Die Presse  в статия, посветена на проблемите в двустранните отношения между Белград и Прищина.  \r\nВ неделя стотици демонстранти блокираха с багери, камиони и други превозни средства всички пътища за достъп до населено предимно със сърби село, което Вучич трябваше да посети. „Вучич не може да стигне дотук\" и „Извинение за военните престъпления\", бяха само част от надписите, които можеше да бъдат прочетени на банерите, издигнати от протестиращите албанци.  \r\nВ северната част на разделения град Митровица Вучич изнесе „огнена“ реч, с която затвърди репутацията си на политически хамелеон, коментират в редакцията. Доказателство за това е, че от една страна той даде висока оценка на бившия сръбски лидер Слободан Милошевич, а от друга изрази волята си за балансиране с косовските албанци. Въпреки признанието, че постигането на споразумение с тях е „почти невъзможно“.  \r\nВизитата на Вучич в Косово бе предшествана от скандал в края на миналата работна седмица, когато в Брюксел пропадна срещата му на високо равнище с президента на най-младата страна на Балканите – Хашим Тачи. Белград оправдава отказа си с отказа на Прищина да даде разрешение за посещението на Вучич на язовира \"Газивода\". \r\nУсилията на ЕС за диалог претърпяха тежък удар през уикенда. Докато дипломатите говорят за „театрални представления за местната общественост\", независимата преса на Сърбия критикува „перфектно организираното шоу\" на косовските власти.  Тереза Герова", "date": "2018.09.10", "title": "Die Presse: Отново напрежение в Косово – и сръбският президент наля масло в огъня"}
{"url": "http://www.focus-news.net/news/2018/09/10/2565228/magdalena-miltenova-bssit-kolanite-ne-sa-panatseya-nuzhni-sa-kompleksni-merki-za-sigurnostta-na-patya.html", "text": "Коланите не са панацея, нужни са комплексни мерки за сигурността на пътя. Това каза за сутрешния блок \"Добро утро,България\" на  Радио „Фокус“  Магдалена Милтенова, председателят на Браншовия съюз за стопанска инициатива в транспорта. Тя уточни, че днес ще бъдат внесени предложенията на бранша в Комисията по регионално развитие в НС.„Не е редно да заблуждаваме обществото, че всички автобуси могат да бъдат оборудвани с колани. Не е редно да говорим за неща, които технически са неизпълними. Автобусите могат да бъдат оборудвани с колани само когато са клас B или клас III – туристически автобуси и когато ще изпълняват превози над 30 км – знаете, че това беше предложението, внесено от колегите в НС. Това е  предложението, което ние ще внесем“, обясни Магдалена Милтенова. Тя каза още, че ако коланите станат превантивна мярка, то такива трябва да има във всички превозни средства. Колкото до видео регистраторите, Милтенова коментира, че това е неправомерно изразходване на средства. Това ще е прибързано действие, което само ще хвърли прах в очите на хората, каза още тя. Според нея целта на безопасността е да се предотвратят катастрофите, а не да се  регистрират.", "date": "2018.09.10", "title": "Магдалена Милтенова, БССИТ: Коланите не са панацея, нужни са комплексни мерки за сигурността на пътя"}
{"url": "http://www.focus-news.net/news/2018/09/10/2565219/veliko-tarnovo-s-1-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 1 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция-Свищов . Водният стоеж на реката е 111 см, а температурата на водата - 24.4  градуса.  \r\nПредимно слънчево ще е времето над българския участък на Дунав. Следобед над централните и източни части ще има временни превалявания, придружени с гръмотевици. Ще духа до умерен вятър от северозапад. Максималните температури ще са между 24° и 27°.", "date": "2018.09.10", "title": "Велико Търново: С 1 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/10/2565231/pss-dobri-sa-usloviyata-za-turizam-v-planinite-s-izklyuchenie-na-rayona-okolo-tsentralen-balkan.html", "text": "Добри са условията за туризъм в планините, с изключение на района около Централен Балкан. Това съобщиха за   Агенция “Фокус”  от  Планинска спасителна служба  (ПСС) при БЧК. Във високите части на тази местност духа силен вятър и има мъгла. Температурите са между 10 - 12 градуса. От лифтовите съоръжения работят 1-ва, 2-ра и 4-та линия в Пампорово. Пуснати са в движение кабинковият и ситняковският лифт в Боровец и Банско.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.10", "title": "ПСС: Добри са условията за туризъм в планините, с изключение на района около Централен Балкан"}
{"url": "http://www.focus-news.net/news/2018/09/10/2565229/vidin-natovaren-e-trafikat-v-posoka-granichen-punkt-dunav-most-2.html", "text": "Натоварен е трафикът в посока граничен пункт „Дунав мост 2“, каза за  Радио „Фокус“ – Видин  дежурният в Областно пътно управление - Видин. Движат се предимно тежко товарни автомобили, като трафикът е най-натоварен в участъка Видин-Дунавци. Към другите два гранични пункта във Видинска област – „Връшка чука“ и „Брегово“, трафикът е не е интензивен.   \r\nДвижението по път II-14 Видин – Кула – Връшка чука е ограничено поради укрепване на свлачище. Обходният маршрут е по съществуващия  стар път  в непосредствена близост. Движението се регулира с вертикална сигнализация. Срок за приключване на ремонтните дейности е до ноември.  \r\nВъв Видин трафикът е натоварен в централната градска част, по входно изходните артерии на града и по бул. „Панония. \r\nАнна ЛОЗАНОВА", "date": "2018.09.10", "title": "Видин: Натоварен е трафикът в посока граничен пункт „Дунав мост 2“"}
{"url": "http://www.focus-news.net/news/2018/09/10/2565230/ekspertite-na-ek-shte-predstavyat-evropeyskiya-semestar-2018-v-pet-obshtini-v-stranata.html", "text": "Икономическият екип на Представителството на Европейската комисия в България  ще направи представяне на ключовите документи и специфичните за България препоръки в рамките на Европейския семестър 2018 в пет общини в страната. Това съобщиха от пресцентъра на  Представителството на ЕК в България . Европейският семестър е цикъл на координиране на икономическите и фискалните политики в ЕС. В рамките на този процес за България и други държави членки Европейската комисия отправя специфични препоръки. През март Комисията представи подробен анализ на икономическото и социалното положение на всяка държава членка под формата на доклад за отделните държави.  \r\nДнес в Пазарджик презентация ще направят г-жа Марина Кирова и г-н Цветан Кюланов, съветници \" Икономическо управление и европейски семестър\". Събитието е от 10.00 часа в конферентната зала на хотел Хебър, ул. Есперанто №6.  \r\nПредстоят публични обсъждания в още четири града през седмицата всяка сутрин от 10.00 часа, както следва:  \r\n- на 11 септември в Карлово в зала „Васил Караиванов“ на Община Карлово на ул. „Петко Събев\" 1;  \r\n- на 12 септември в Асеновград в конферентната зала на хотел „Сани\" на бул. „България” 77;  \r\n- на 13 септември в Казанлък в семинарната зала на хотел Палас на ул. „Академик Петко Стайнов\" 9;  \r\n- на 14 септември в Пловдив в Дома на културата „Борис Христов\" на ул. „Гладстон\" 15.", "date": "2018.09.10", "title": "Експертите на ЕК ще представят Европейския семестър 2018 в пет общини в страната"}
{"url": "http://www.focus-news.net/news/2018/09/10/2565232/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Голямата тема за миграцията, проблемите, произтичащи от нея и усилията за овладяването й продължават да бъдат в центъра на вниманието на европейския печат.  \r\n***  Законопроект, предложен от Европейската комисия, предвижда укрепването на Европейската агенция за гранична и брегова охрана – Фронтекс, чрез увеличаване на броя на служителите й и предоставянето й на повече правомощия, съобщава германският национален ежедневник  Die Welt  в поредна статия, посветена на мигрантската криза на Стария континент. Освен това в Брюксел са решени да ускорят депортациите на незаконните мигранти, допълват от редакцията. В хода на планираните мерки институциите на Общността биха могли да получат право да се месят във вътрешните политически компетенции на отделните държави-членки. \r\nОт гледна точка на ЕК за необходимостта от действия е огромна: през 2017 г., само около един на всеки трима нелегални имигранти (36,6 процента) е бил депортиран със заповед, сочат данни на Брюксел. „В допълнение, трябва да се предприемат допълнителни действия, за да се осигури ефективна защита на външните граници\", пише  в законодателно предложение за реорганизация на Фронтекс, което ще бъде официално представено в средата на текущата седмица.  \r\nФронтекс ще има централна роля както в защитата на външните граници, така и в депортирането на нелегалните мигранти.  \r\nЗа защитата на външните граници на ЕС Брюксел планира да похарчи 35 милиарда евро в периода между 2021 г. и 2027 г. - почти три пъти повече, отколкото бе предвидено по-рано. Същевременно броят на служителите на Фронтекс трябва да бъдат увеличени от сегашните 1500 на 10 000 души. Сред тях ще има специално обучени екипи, които ще се имат задачата да организират депортациите в отделните държави от ЕС, да координират и извършват връщания дори без съгласието на съответните правителства. \r\n***  Полицията в германския град Кьотен, провинция Саксония-Анхалт, арестува двама афганистанци по подозрение за убийството на 22-годишен гражданин на ФРГ – случай, който провокира опасенията от „втори Кемниц“ в страната, коментира изданието  Politico  в европейската си редакция. \r\nМестен прокурор заяви пред германската редакционна мрежа, че двамата мъже са арестувани по подозрение за убийство, но подчерта, че властите ги разследват „във всички посоки\". \r\nПредполагаемото убийство е извършено на фона на протестите в източногерманския град Кемниц, организирани след смъртта на 35-годишен местен. По случая бяха обвинени двама мигранти – от Сирия и Ирак. Демонстрациите предизвикаха напрегнат национален дебат относно миграцията, ролята на исляма и фашисткото минало на страната. \r\n„Насилствената смърт на човек винаги трябва да бъде осъждана. Близките се нуждаят от нашето съчувствие, а Кьотен – от предпазливост\", подчерта Катя Пеле, лидер на фракцията на ГСДП в регионалния парламент на Саксония-Анхалт, предупреждавайки, че не бива да се допуска „влизането в спирала на насилие“.  \r\nАндре Венд, член на популистката „Алтернатива за Германия“, реагира остро на новината за инцидента: „Убийствата продължават, но партиите и медиите не се занимават с нищо друго освен да заглушават гласовете на притеснените граждани и критиците“. \r\n***  Няма спокойствие в Косово: държавният глава на Сърбия Александър Вучич бе посрещнат с горящи барикади при посещението си в най-младата държава на Балканите, а с речта си той наля допълнително масло в огъня, коментират в редакцията на австрийския ежедневник  Die Presse  в статия, посветена на проблемите в двустранните отношения между Белград и Прищина.  \r\nВ неделя стотици демонстранти блокираха с багери, камиони и други превозни средства всички пътища за достъп до населено предимно със сърби село, което Вучич трябваше да посети. „Вучич не може да стигне дотук\" и „Извинение за военните престъпления\", бяха само част от надписите, които можеше да бъдат прочетени на банерите, издигнати от протестиращите албанци.  \r\nВ северната част на разделения град Митровица Вучич изнесе „огнена“ реч, с която затвърди репутацията си на политически хамелеон, коментират в редакцията. Доказателство за това е, че от една страна той даде висока оценка на бившия сръбски лидер Слободан Милошевич, а от друга изрази волята си за балансиране с косовските албанци. Въпреки признанието, че постигането на споразумение с тях е „почти невъзможно“.  \r\nВизитата на Вучич в Косово бе предшествана от скандал в края на миналата работна седмица, когато в Брюксел пропадна срещата му на високо равнище с президента на най-младата страна на Балканите – Хашим Тачи. Белград оправдава отказа си с отказа на Прищина да даде разрешение за посещението на Вучич на язовира \"Газивода\". \r\nУсилията на ЕС за диалог претърпяха тежък удар през уикенда. Докато дипломатите говорят за „театрални представления за местната общественост\", независимата преса на Сърбия критикува „перфектно организираното шоу\" на косовските власти. \r\n***  Консервативната партия избухна в открита гражданска война след мощните критики срещу Борис Джонсън, тъй като описанието му на плана за Брекзит на Тереза Мей като „самоубийствена жилетка“ предизвика контра коментари за „проект клевета“ от Даунинг стрийт, пише британският вестник  The Guardian . \r\nЯростните нападки, в които водещ член на Консервативната партия от задния ред на британския парламент заяви, че най-вероятно ще се откаже от партията, ако Джонън стане неин лидер, известяват за турбулентна партийна конференция през този месец, която най-вероятно ще бъде доминирана от преплетени спорове за Брекзит, както и за наследника на Тереза Мей. \r\nПишейки за „Daily Mail“ в неделя, Джонсън обвини Мей, че неколкократно се е поддала на условията за Брекзит пред ЕС и неговият главен преговарящ Мишел Барние, заявявайки че „в разговорите досега, Брюксел получи това, което искаше“. \r\nДжонсън пише: „Според предложението от Чекърс ние трябва да се съгласим да приемем техните правила – завинаги – без никакъв глас в създаването на тези правила. Това е унижение.“ \r\nВ най-спорния си пасаж, Джонсън порица така наречения резервен план, който да гарантира, че няма да има твърда ирландска граница. Бившият външен министър пише: „Ние се открихме за постоянно политическо изнудване. Сложихме самоубийствена жилетка около британската конституция – и дадохме бутона за детонация на Мишел Барние“. \r\nАналогията предизвика бурно осъждане от редица висшестоящи консерватори, включително и двама външни министри, които работиха при Джонсън преди да подаде оставката си през юни. \r\nСара Уоластон, висшестоящ депутат от задните редове на британския парламент, заяви че най-вероятно ще напусне Консервативната партия, ако Джонсън я поеме. „Аз лично се надявам това да не се случи. Не мисля, че той е способен да води държавата“, заяви тя пред радио BBC. \r\nПодобни искания бяха отправени през последните седмици от двама нейни колеги противопоставящи се на твърд Брекзит, Доминик Грийв и Хайди Алън. Грийв заяви, че начина на изразяване на Джонсън в „Daily Mail“ в статията си е бил „изцяло в негов характер: груб, но за някои, забавна популистка полемика“. \r\n***", "date": "2018.09.10", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/10/2565227/glavnoto-myuftiystvo-v-denya-na-saedinenieto-na-balgariya-vandali-porugaha-nad-40-myusyulmanski-nadgrobni-plochi-v-chastta-na-turskite-grobishta-v-dobrich.html", "text": "На връх Деня на Съединението на княжество България с Източна Румелия вандали потрошиха и поругаха над 40 мюсюлмански надгробни плочи в частта на турските гробища в град Добрич. Това съобщиха от пресслужбата на  Главното мюфтийство на мюсюлманско изповедание в Република България . В позиция на Главното мюфтийство се посочва: „Ислямофобията стана модерна днешни дни и за съжаление се посяга дори на последните наземни домове на покойните, за да се избият сериозни психически и болни комплекси. Обезвереният народ е завладян от дявола и вилнее над родината ни\". Според мюфтийството държавните институции трябва да предприемат адекватни и незабавни действия по задържането и наказването на извършителите на този вандалски акт. „През последните две години в Народното събрание бяха внесени няколко законопроекта за вероизповеданията, но за съжаление нито един от тях не е градивен и не обслужва нуждите на вярващия човек. Всички тези рестриктивни законопроекти са с една единствена цел - „угаждане“ на псевдопатриотичните чувства на малките душици, с цел извличане на политически дивиденти. Политическите ангросисти имат огромната вина за положението на “болния човек“, който вилнее в гробищните паркове и извършва вандализъм, смятайки го за патриотизъм на връх националните празници\", посочиха от институцията.  \r\nСпоред Главното мюфтийство е необходимо е да се замислим сериозно в дълбокото значение на надписа над парадния вход на Народното ни събрание: „Съединението прави силата“, с който се представихме пред света по време на Българското председателство на Съвета на Европейския съюз. „Главното мюфтийство на Мюсюлманско изповедание остро осъжда болният акт на вандализъм в частта на турските гробища в гробищния парк на град Добрич. И призовава органите на реда по-скоро да заловят извършителите, за да застанат пред българския съд\", посочиха от Главното мюфтийство.", "date": "2018.09.10", "title": "Главното мюфтийство: В Деня на Съединението на България вандали поругаха над 40 мюсюлмански надгробни плочи в частта на турските гробища в Добрич"}
{"url": "http://www.focus-news.net/news/2018/09/10/2565233/sliven-devet-sela-v-oblastta-sa-bez-voda-poradi-avariya-na-glaven-vodoprovod.html", "text": "Девет села в Сливенска област са без вода поради авария, съобщиха от  ВиК – Сливен . Поради извършване на авариен ремонт на главен водопровод до отстраняване на проблема е прекъснато водоподаването в селата Стоил Войвода, Еэеро, Богданово, Любенец, Любенова Махала, Млекарево, Бял Кладенец и Радецки.", "date": "2018.09.10", "title": "Сливен: Девет села в областта са без вода поради авария на главен водопровод"}
{"url": "http://www.focus-news.net/news/2018/09/10/2565237/sliven-intenziven-e-trafikat-po-patishtata-v-oblastta.html", "text": "Интензивен е трафикът по пътищата в Сливенска област, съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.10", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2018/09/10/2565226/politico-ubiystvo-na-22-godishen-germanets-provokira-opaseniya-ot-vtori-kemnits-vav-frg.html", "text": "Полицията в германския град Кьотен, провинция Саксония-Анхалт, арестува двама афганистанци по подозрение за убийството на 22-годишен гражданин на ФРГ – случай, който провокира опасенията от „втори Кемниц“ в страната, коментира изданието  Politico  в европейската си редакция. \r\nМестен прокурор заяви пред германската редакционна мрежа, че двамата мъже са арестувани по подозрение за убийство, но подчерта, че властите ги разследват „във всички посоки\". \r\nПредполагаемото убийство е извършено на фона на протестите в източногерманския град Кемниц, организирани след смъртта на 35-годишен местен. По случая бяха обвинени двама мигранти – от Сирия и Ирак. Демонстрациите предизвикаха напрегнат национален дебат относно миграцията, ролята на исляма и фашисткото минало на страната. \r\n„Насилствената смърт на човек винаги трябва да бъде осъждана. Близките се нуждаят от нашето съчувствие, а Кьотен – от предпазливост\", подчерта Катя Пеле, лидер на фракцията на ГСДП в регионалния парламент на Саксония-Анхалт, предупреждавайки, че не бива да се допуска „влизането в спирала на насилие“.  \r\nАндре Венд, член на популистката „Алтернатива за Германия“, реагира остро на новината за инцидента: „Убийствата продължават, но партиите и медиите не се занимават с нищо друго освен да заглушават гласовете на притеснените граждани и критиците“.  Тереза Герова", "date": "2018.09.10", "title": "Politico: Убийство на 22-годишен германец провокира опасения от „втори Кемниц“ във ФРГ"}
{"url": "http://www.focus-news.net/news/2018/09/10/2565234/prezidentat-rumen-radev-pristigna-v-shumen-za-da-otkrie-akademichnata-godina-v-shumenskiya-universitet.html", "text": "Президентът Румен Радев пристигна в Шумен, за да открие академичната година в Шуменския университет, предаде репортер на  Радио Фокус - Шумен . Държавният глава беше посрещнат от кмета на Община Шумен Любомир Христов. В този час се провежда срещата на Румен Радев с кмета на Шумен. \r\nИвелина ИВАНОВА", "date": "2018.09.10", "title": "Президентът Румен Радев пристигна в Шумен, за да открие академичната година в Шуменския университет"}
{"url": "http://www.focus-news.net/news/2018/09/10/2565238/kardzhali-nepalnoleten-e-otkradnal-kutiya-za-dareniya-ot-hram-v-grada.html", "text": "Непълнолетен е откраднал кутия за дарения с 1 200 лева от храм в Кърджали. Това съобщиха от  ОДМВР - Кърджали . Кражбата е осъществена на 6 - 7 септември 2018 г. чрез изкъртване на капака на кутията. При проведени действия във връзка с извършената кражба полицейски служители са установили извършителя – непълнолетен жител на Кърджали.", "date": "2018.09.10", "title": "Кърджали: Непълнолетен е откраднал кутия за дарения от храм в града"}
{"url": "http://www.focus-news.net/news/2018/09/10/2565236/kyustendil-prodalzhava-remontat-na-asfaltovata-nastilka-po-patya-bobov-dol-babino-dvizhenieto-pri-kilometar-27-se-osashtestvyava-v-edna-lenta.html", "text": "Продължава ремонтът на асфалтовата настилка по пътя Бобов дол – Бабино. Движението при километър 27 се осъществява в една лента. Това съобщи за  Радио „Фокус” – Кюстендил  дежурният в Областно пътно управление – Кюстендил. Локалните ремонти на асфалтовата настилка се извършват при километър 27. Участъкът е сигнализиран с пътни знаци. Дейностите ще продължат до 11 септември.   \r\nПоради ремонтни дейности е предприето краткотрайно спиране на движението по пътя Рила – Рилски манастир. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 31 октомври. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 11 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.10", "title": "Кюстендил: Продължава ремонтът на асфалтовата настилка по пътя Бобов дол – Бабино, движението при километър 27 се осъществява в една лента"}
{"url": "http://www.focus-news.net/news/2018/09/10/2565239/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.10", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/10/2565244/kyustendil-zhitelite-na-nyakolko-kvartala-v-dupnitsa-sa-bez-voda-poradi-remontni-deynosti-i-podmyana-na-vodoprovod.html", "text": "Жителите на няколко квартала в Дупница са без вода поради ремонтни дейности и подмяна на водопровод. Това съобщиха за  Радио „Фокус” – Кюстендил  от Общинското ВиК дружество. Водата е спряна до 19.00 часа към живущите на улиците „Св. Иван Рилски”, „Страхил войвода”, „Стефан Караджа”, „Тютюнева долина” и „Хан Крум”. Без вода са жилищните квартали „Яворов” и „Възход”, както и районът около железопътната гара.  \r\nВенцеслав ИЛЧЕВ", "date": "2018.09.10", "title": "Кюстендил: Жителите на няколко квартала в Дупница са без вода поради ремонтни дейности и подмяна на водопровод"}
{"url": "http://www.focus-news.net/news/2018/09/10/2565242/burgas-s-bogata-programa-v-grada-shte-bade-otbelyazana-sedmitsata-na-pozharnata-bezopasnost.html", "text": "На 14 септември бургаските огнеборци ще отбележат своя професионален празник, а в дните непосредствено преди тази дата протича Седмицата на пожарната безопасност. Това съобщиха от пресцентъра на  Община Бургас . Едно от събитията в програмата е с масов характер и ще се проведе на 13 септември от 18.00 часа до Пантеона в Морската градина. Тогава служители на РДПБЗН - Бургас ще представят възможностите на новата пожарогасителна и аварийно-спасителната техника и на място ще разяснят правилата за пожарна безопасност и защита при бедствия, аварии и извънредни ситуации. Предвидени са няколко атрактивни демонстрации, в които може да се включи всеки желаещ.  \r\nВ рамките на празничните събития ще се проведат Дни на отворените врати от днес до 14 септември 2018 г. във всички районни служби за ПБЗН от областта. \r\nПресконференция ще се състои на 13 септември 2018 г. от 11.00 часа в клуба на втория етаж на РДПБЗН - Бургас. \r\nС поднасяне на венци и цветя при паметната плоча пред сградата на РДПБЗН - Бургасм на 13 септември от 11.30 часа ще бъде почетена паметта на загиналите пожарникари при изпълнение на служебния си дълг. От 16.30 часа ще се състои среща с ветерани в клуба на втория етаж на РДПБЗН - Бургас. \r\nКметът Димитър Николов в аванс поздравява всички настоящи, бивши и бъдещи бургаски пожарникари. Той им благодари за куража, мъжеството, високия професионализъм, за лишенията и безсънните нощи в името на сигурността на всички останали.  \r\nПожарното дело в България има богата история и достижения, сравними в много отношения с развитите европейски страни. Редица поколения са дали своя принос за просперитета на пожарната сигурност, като гаранция за ефективна борба с огнената стихия. Страната ни е сред инициаторите за създаване на първообраза от 1900 г. на днешната Международна асоциация на пожарните и спасителните служби (CTIF). На третия конгрес на организацията в Будапеща през 1904 г. наши представители са Димитър Тролев, Руси Кожухаров и Найден Николов. Една година по-късно в София се организира Първият пожарникарски събор в България. Както по цяла Европа, така и у нас обединяването на пожарните служби се провежда с цел подобряване и уеднаквяване на обучението и развитие на техническото въоръжение на службите. \r\nИнициатори на събора са пожарни командири от страната със значителен опит и професионална подготовка. Това са командирът на столичната пожарна команда Димитър Тролев, командирът на пловдивската пожарна команда Георги Атанасов, командирът на бургаската пожарна команда Руси Кожухаров, пожарният командир на Татар Пазарджик (дн. гр. Пазарджик) Найден Николов и пожарният командир на Станимака (дн. гр. Асеновград) Тодор Боев. В работата на събора вземат участие 17 пожарни командири и 10 командири на доброволни дружини. \r\nСъборът е свикан на 14 септември 1905 г. в София и работи до 18 септември. Разискват се състоянието на пожарните команди и тяхната техническа въоръженост, правилата за устройство на градските пожарни команди, проектоустав за доброволните противопожарни дружини, мероприятия за подобряване на положението на пожарникарите, осигуряването им в случай на злополука и др. въпроси. Констатира се сериозно изоставане на пожарната защита в селата и малките градове. \r\nПрез 1995 г. с Решение №385 на Министерския съвет на Република България датата 14 септември (откриването на Първия пожарникарски събор) е обявена за Професионален празник на служителите на Национална служба \"Пожарна безопасност и защита на населението\", с което е възстановена традицията. По решение на Първия пожарникарски събор тази дата да се отбелязва като патронен празник на пожарните команди в страната. \r\nПо утвърдена традиция огнеборците отбелязват своя професионален празник със \"Седмица на пожарната безопасност\", като тази година тя ще се проведе от 10 до 14 септември. Организаторите провеждат множество мероприятия за повишаване на противопожарната култура сред населението, като голяма част от тях са насочени към децата. Освен тях, служителите ще запознаят и техните родители с противопожарните уреди и най-вече как да реагират при възникване на пожар. В празничния ден, освен тържествени събрания, е предвидено поднасяне на венци пред паметните плочи на пожарникарите, загинали при изпълнение на служебния си дълг. Във всички районни служби ще бъдат организирани дни на отворените врати и приемни за граждани. \r\nПожарникари и спасители ще демонстрират гасене на пожари и извършването на аварийно-спасителни дейности с оказване на първа помощ. В някои от тях ще се включат и ученици от националните състезания по бедствия, аварии и катастрофи. За подобряване на взаимодействието при пожари, бедствия и други извънредни ситуации, ще се състоят работни срещи с кметове и представители на регионалните структури.", "date": "2018.09.10", "title": "Бургас: С богата програма в града ще бъде отбелязана Седмицата на пожарната безопасност"}
{"url": "http://www.focus-news.net/news/2018/09/10/2565243/vitseprezidentat-iliyana-yotova-shte-privetstva-v-ban-avtorskiya-kolektiv-na-sbornika-prinuditelnata-migratsiya-regionalni-i-natsionalni-izmereniya-na-globalen-problem.html", "text": "Днес от 16.00 часа в зала 207 на Българската академия на науките вицепрезидентът Илияна Йотова ще присъства на представянето на сборника „Принудителната миграция: регионални и национални измерения на глобален проблем“. Това съобщиха от  прессекретариата на държавния глава . Вицепрезидентът ще приветства авторския колектив с ръководител проф. дсн Анна Мантарова.", "date": "2018.09.10", "title": "Вицепрезидентът Илияна Йотова ще приветства в БАН авторския колектив на сборника „Принудителната миграция: регионални и национални измерения на глобален проблем“"}
{"url": "http://www.focus-news.net/news/2018/09/10/2565246/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-kulata.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Кулата“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 10.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.09.10", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Кулата“"}
{"url": "http://www.focus-news.net/news/2018/09/10/2565247/pregled-na-osnovnite-temi-vav-varnenskiya-pechat.html", "text": "„1661 новородени във варненската АГ болница“, е водещото заглавие в днешния брой на вестник  „Черно море“ . По информация на проф. д-р Емил Ковачев, управител на АГ болницата във Варна тенденцията от началото на годината е добра. За сравнение – 2178 раждания са извършени през 2017 година.  \r\n„Ученик от Варна със златен медал от Международна олимпиада по информатика“, четем на втора страница в броя. Четири медала, един златен и три бронзови, спечелиха българските ученици на 30-ата Международна олимпиада по информатика, която се провежда от 1 до 8 септември в Япония, съобщиха от пресслужбата на МОН. В надпреварата тази година участваха 339 състезатели от 87 страни. Александър Кръстев от 11 клас на Математическа гимназия „Д-р Петър Берон“ във Варна завоюва златен медал, а Виктор Терзиев от 12 клас на Софийската математическа гимназия, Мартин Копчев от 8 клас на Природо-математическата гимназия „Акад. Иван Гюзелев“ в Габрово и Радослав Димитров от 11 клас на Математическа гимназия „Акад. Кирил Попов“ в Пловдив спечелиха бронзови медали.  \r\n„Чужди езици и точни науки са най-желаните паралелки за 2018/2019 г.“, е водещата тема на трета страница днес. Най-желани за предстоящата година са паралелките с чуждоезиков и природо-математически профил, както и специалности в сферата на информатиката и компютрите.  \r\n„Варна се включва в Европейската седмица на мобилността“, информира също вестникът. В инициативата, която започва от 16 септември, ще участват и други градове от България и Европа. Това е нов формат, чрез който се насърчава физическата активност, използването на устойчивия транспорт и се увеличава колоезденето чрез създаване на мрежа от велосипедисти.", "date": "2018.09.10", "title": "Преглед на основните теми във варненския печат"}
{"url": "http://www.focus-news.net/news/2018/09/10/2565245/dimitar-margaritov-kzp-letniyat-turisticheski-sezon-premina-bez-drastichni-narusheniya.html", "text": "„Положителният извод, който можем да направим, е че макар и да срещнахме отново нарушения, нямаше нещо драстично, нито „иновативни практики”, на които сме се натъквали в минали сезони, от рода на такса „празен стол” или „игра на дете в заведение”. Така председателят на Комисията за защита на потребителите (КЗП) Димитър Маргаритов обобщи в сутрешния блок на Канал 3 резултатите от осъществения контрол през отминаващия летен сезон, съобщиха от пресцентъра на  КЗП . За качеството на туристическия продукт по кампанията Лято`2018 и по сигнали на граждани, понякога съвместно с други контролни органи, са извършени около 1500 инспекции по Черноморието. В 8 - 10% от случаите са установени нарушения. „Основният проблем продължава да бъде разминаването между това, което се обещава и това, което реално се предоставя на място”, обясни Маргаритов. Той призна, че в красивите оферти с изкушаващи описания понякога се съдържа известна доза заблуда. Има случаи и на предоставяне на туристически услуги в некатегоризирани обекти, както и спестяване на важна информация или липса на реквизити в менютата в заведенията за хранене и развлечения.  \r\nПредседателят на КЗП посочи, че не е установено предлагане на опасен алкохол, но е имало случаи на разреден. Той даде пример и за нелоялна практика, при която търговец е създавал впечатлението у потребителите, че продава уиски, а всъщност е ставало дума за имитиращ продукт, който не отговаря на изискванията на закона за този вид спиртна напитка.   \r\nПо отношение на ол инклузива Маргаритов разясни, че базовите изисквания при предоставянето на този тип услуги са посочени в Наредбата за категоризация на туристическите обекти. Той обърна внимание, че не всички услуги по дефиниция биха могли да попаднат в този пакет. Например, използването на паркинг или чадър и шезлонг на плажа, може да става срещу допълнително заплащане, ако предварително изрично не е договорено друго. „Към съчетанието, което и без това не е българско, се прикачват определения като Ultra, Light и пр., които би трябвало да ориентират уж потребителя относно каталога услуги, които той може да ползва в съответния комплекс, а понякога се установява, че целта на търговеца е да направи някои уговорки и резерви”, обясни председателят на КЗП.  \r\nПри установяване на нарушения се налагат предвидените в закона санкции и мерки. „Макар и да не е пряко записано като наша функция, ние винаги се стремим да съдействаме на потребителя да получи компенсация от хотелиера или ресторантьора. Случаи на добри практики има доста напоследък. Най-важното е, че реакцията на потребителя и действията на контролните органи често имат възпиращ ефект по отношение на търговците по повод последващо извършване на нарушение”, каза още Маргаритов.  \r\n„Надявам се с нашата комплексна дейност да сме успели да обхванем цялата палитра от възможни случаи на нарушения. Също и когато потребителите са ни сигнализирали да реагираме навреме. Така пазарът все повече се изчиства. Целта е да можем да сложим един извод в края на сезона, че качеството на нашия туристически продукт не е лошо, може и още да се подобрява. Но важно е всички институции да работят за това с всеки следващ сезон услугите да стават все по-достъпни и качествени и хората да бъдат удовлетворени”, заяви Маргаритов.   \r\nПредседателят на КЗП потвърди, че още от средата на лятото текат и проверки в търговската мрежа във връзка с кампаниите за намаление на летните колекции. Той препоръча потребителите да не се увличат по големите проценти отстъпки и да съпоставят различни предложения, а при покупка да следят на касата да се маркира намалената цена. Проверките на КЗП ще продължат и по отношение на стоките за ученици по повод новата учебна година, както и при кампанията „Черен петък” през ноември месец.", "date": "2018.09.10", "title": "Димитър Маргаритов, КЗП: Летният туристически сезон премина без драстични нарушения"}
{"url": "http://www.focus-news.net/news/2018/09/10/2565249/varna-prodalzhavat-remontnite-deynosti-na-patya-mezhdu-selata-staro-oryahovo-i-grozdyovo.html", "text": "Движението в 17-километровата отсечка от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка, предаде репортер на  Радио „Фокус“ – Варна . Организацията на преминаване е сигнализирана с пътни знаци. Към този час пътната обстановка във Варна и областта е спокойна. Времето е ясно, видимостта е добра, но на места настилките са мокри след валежите през нощта и рано тази сутрин. От Агенция „Пътна инфраструктура“ предупреждават трафикът да се осъществява с повишено внимание от страна на водачите. \r\nПродължават частичните ремонтни дейности по пътя между Девня и Суворово. Ремонти се извършват и по направлението Вълчи дол – Суворово. Движението по пътя между Кранево и Варна е ограничено за движение на моторни превозни средства над 10 тона, при 83-ти километър. Обходният маршрут е през Кичево и Оброчище. Ремонтни дейности се осъществяват и на пътя между селата Добротич и Калоян, в участъка от км 8 до км 15. Движението се извършва съобразно създадената временна организация. \r\nДиана СТОЕВА", "date": "2018.09.10", "title": "Варна: Продължават ремонтните дейности на пътя между селата Старо Оряхово и Гроздьово"}
{"url": "http://www.focus-news.net/news/2018/09/10/2565252/burgas-1300-detsa-postaviha-nachaloto-na-stara-hartiya-za-nova-kniga-v-grada.html", "text": "Началото на тазгодишното издание на националната инициатива „Стара хартия за нова книга“ беше поставено в Бургас на 8 септември в Приморския парк, пред Пантеона. Това съобщиха от пресцентъра на  Общината . Под надслов „Почисти и прочети“ близо 1300 малки екоактивисти от морския град предадоха заедно със своите родители 7,2 тона хартия за рециклиране и така спасиха от изсичане 94 дървета, съобщиха организаторите на събитието. В замяна малчуганите получиха над 1500 книги. Кампанията се проведе с подкрепата на Община Бургас и Регионална библиотека „П. К. Яворов“. \r\nОрганизаторите Мариана Петкова и Сиана Колибарова откриха празничния ден. Те изразиха благодарността си към всички деца и родители от Бургас, които за втора поредна година застават зад каузата, обединяваща грижата за природата и любовта към четенето. \r\nОсновната цел на организаторите на инициативата е тя да се превърне в истински детски празник, който да докаже на малчуганите, че екологията и книгите са забавни и необходими. Ето защо за малките гости беше подготвена специална програма с десетки тематични изненади, театър, песни, танци и игри. Те премериха сили във викторина, вдъхновена от литературния символ на тазгодишната кампания – „Светът на Нарния“. Всеки, познал верните отговори, спечели книги от поредицата „Хрониките на Нарния“ на издателство „Труд“. Допълнителни награди им донесе друга екоигра, която провери какво знаят за рециклирането и разделното събиране на отпадъци. Подаръците в нея бяха осигурени от „Албо груп“.", "date": "2018.09.10", "title": "Бургас: 1300 деца поставиха началото на „Стара хартия за нова книга“ в града"}
{"url": "http://www.focus-news.net/news/2018/09/10/2565248/volen-siderov-obedineni-patrioti-na-koalitsionniya-savet-shte-postavya-vaprosa-predsedatel-li-sam-na-parlamentarnata-ni-grupa-ili-ne.html", "text": "Основният въпрос, който ще поставя, е в качество на какъв съм на съвета - председател на ПГ или не. Това каза пред журналисти председателят на ПГ на „Обединени патриоти“ Волен Сидеров преди Коалиционния съвет в Министерски съвет, предаде репортер на  Агенция „Фокус“ . „Имаше официална декларация на НФСБ, нямаше официална реакция на ВМРО и на ГЕРБ. Влизам, за да запитам какво точно правя, какъв съм и като какъв присъствам“, коментира той. „Оставките на министри се подават пред премиера. Той ги приема или не. Аз оставки на министри не приемам и не се занимавам с тях“, посочи Волен Сидеров. „Какво точно може да реши този съвет, новите кандидатури се предлагат от премиера и се гласуват в Народното събрание“, попита той. „Не виждам смисъл от съвета, ако не изчистим въпроса - може ли един вицепремиер да каже, че премиерът е диктатор и руши държавността и нито един министър от целия състав да не стане и да каже, че не е вярно. Значи са съгласни - тогава всички 19 министри да си ходят, тъй като са измъчвани от диктатура“, каза още Сидеров. \r\nБиляна ИВАНОВА", "date": "2018.09.10", "title": "Волен Сидеров, „Обединени патриоти“: На Коалиционния съвет ще поставя въпроса председател ли съм на парламентарната ни група или не"}
{"url": "http://www.focus-news.net/news/2018/09/10/2565253/stara-zagora-v-grada-shte-se-provede-3-tiyat-natsionalen-folkloren-tantsov-festival-v-sartseto-na-trakiya.html", "text": "В града ще се проведе 3-тият Национален фолклорен танцов фестивал „В сърцето на Тракия”. Това съобщиха от пресцентъра на  Община Стара Загора . Организатори са Общината и Народно читалище „Родина-1860”. Фестивалът ще се проведе от 29 септември до 30 септември 2018 г. Откриването ще се състои на 29 септември от 10.30 часа в Парк „Артилерийски“. Фестивалът „В сърцето на Тракия” дава среща на любителски танцови клубове и формации от цялата страна за съхраняване на нематериалното културно наследство и популяризиране и запазване на българския фолклор. Право на участие имат всички любителски танцови групи, ансамбли, клубове и непрофесионални формации от цялата страна, изучаващи български народни танци. Няма ограничение на възрастта и броя на участниците. Фестивалът е без такса за участие и няма конкурсен характер.  \r\nПредставянето на всяка група е с продължителност до 10 минути и включва хора и/или танци по избор на участващата група. Музикалният съпровод да бъде осигурен на CD, флаш памет или с жива музика.  \r\nНа 30 септември 2018 г. ще се проведе инициативата \"Учебен час на открито\" - разучаване на хора от различни фолклорни области, от 11.00 часа в Парк „Артилерийски“.  \r\nОрганизаторите осигуряват места за преобличане на съставите и за паркиране на автомобили и автобуси по време на фестивалната програма, като си запазват правото на промени в нея. \r\nСъставите, желаещи да участват във фестивала „В сърцето на Тракия”, могат да изпратят заявка на и-мейл: sartze_trakia@abv.bg. Крайният срок на записване е 23 септември 2018 г.", "date": "2018.09.10", "title": "Стара Загора: В града ще се проведе 3-тият Национален фолклорен танцов фестивал „В сърцето на Тракия”"}
{"url": "http://www.focus-news.net/news/2018/09/10/2565235/radio-svobodna-evropa-makedoniya-amerikanskiyat-senator-ron-dzhonsan-prodalzhava-balkanskata-si-obikolka-s-poseshtenie-v-sarbiya.html", "text": "Американският сенатор от Републиканската партия и председател на Комисията по вътрешна сигурност Рон Джонсън продължава балканската си обиколка с двудневно посещение в Сърбия, отбелязва  Радио „Свободна Европа“  в македонската си редакция.  \r\nВ Белград сенаторът, близък до президента на САЩ Доналд Тръмп, ще разговаря със сръбския президент Александър Вучич и министър-председателя Ана Бърнабич.  \r\nТурнето на Джонсън включва Македония, Гърция, Косово и Сърбия. Той ще призове гражданите на тези страни да гледат към бъдещето на региона, проявявайки търпение и гъвкавост.  Тереза Герова", "date": "2018.09.10", "title": "Радио „Свободна Европа“ (Македония): Американският сенатор Рон Джонсън продължава балканската си обиколка с посещение в Сърбия"}
{"url": "http://www.focus-news.net/news/2018/09/10/2565240/vidin-nivoto-na-reka-dunav-se-e-povishilo-s-16-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката, при Ново село, за последното денонощие се е повишило с 16 см, като водният стоеж там е 155 см, съобщиха от  Хидрометеорологична станция-Ново село . Нивото на реката край Видин е 189 см, а регистрираното повишение е от 9 см. При Лом през последното денонощие е измерено повишение с 8 см, като водният стоеж е 205 см. Нивото на реката край Оряхово е 96 см, там е регистрирано повишение от 6 см.  \r\nТемпературата на водата при Ново село е 24 градуса, а край Оряхово - 24,6 градуса.", "date": "2018.09.10", "title": "Видин: Нивото на река Дунав се е повишило с 16 см при Ново село за последното денонощие"}
{"url": "http://www.focus-news.net/news/2018/09/10/2565254/nova-makedoniya-makedoniya-v-sarbiya-napadnaha-avtobus-s-kosovari.html", "text": "Автобус с косовари е нападнат с камъни при преминаването му през Сърбия, съобщава първият вестник в югозападната ни съседка –  „Нова Македония“ , като се позовава на информация от медиите в Прищина. \r\nСпоред медийните доклади, в автобуса, който е пътувал от германския град Кьолн към Прищина, са пътували косовари, които живеят във ФРГ. От разпространените снимки става ясно, че в резултат от замерянето с камъни предното стъкло на превозното средство е било счупено. Няма пострадали пътници. \r\nМинистърът на външните работи на Косово Беджет Пацоли реагира на новината за атаката, като поиска от компетентните органи на Сърбия да гарантират защитата на хората, които пътуват през територията на страната. \r\n„Атаката с тежки предмети, която по случайност мина без ранени и която се случи с автобуса на косовска фирма, докато преминава през територията на съседната Сърбия, е неприемлива и трябва спешно да бъде осъдена от ЕС, международната общност и Сърбия“, написа Пацоли в социалната мрежа „Фейсбук“.   Тереза Герова", "date": "2018.09.10", "title": "„Нова Македония“ (Македония): В Сърбия нападнаха автобус с косовари"}
{"url": "http://www.focus-news.net/news/2018/09/10/2565257/sport-grigor-dimitrov-se-izkachva-s-edna-pozitsiya-v-svetovnata-ranglista.html", "text": "Григор Димитров се изкачи с една позиция в световната ранглиста и през новата седмица заема седмо място.  \r\nНачело на класацията остава Рафаел Надал, следван от Роджър Федерер. Шампионът от Откритото първенство по тенис на САЩ – Новак Джокович се придвижи с три места напред и вече е трети в света, измествайки аржентинеца Хуан Мартин дел Потро. С място по-надолу до номер пет пада и Александър Зверев.  \r\n„Топ 10“ допълват Марин Чилич, Доминийк Тийм, Кевин Андерсън и Джон Иснър.", "date": "2018.09.10", "title": "Спорт: Григор Димитров се изкачва с една позиция в световната ранглиста"}
{"url": "http://www.focus-news.net/news/2018/09/10/2565256/burgas-66-godishen-mazh-se-e-udavil-v-moreto-kray-selo-sinemorets.html", "text": "66-годишен мъж се е удавил в морето край село Синеморец. Това съобщиха от  ОДМВР - Бургас . Сигналът за инцидента е подаден на 8 септември т.г. около 13.25 часа в Районно управление - Царево. Съобщено е за инцидент в землището на село Синеморец край устието на река Велека, в най-южната част на неохраняемия плаж, при който се удавил 66-годишен с инициали В.П. от София. Тялото на В.П. е откарано за аутопсия в отделение \"Съдебна медицина\" при УМБАЛ - Бургас.", "date": "2018.09.10", "title": "Бургас: 66-годишен мъж се е удавил в морето край село Синеморец"}
{"url": "http://www.focus-news.net/news/2018/09/10/2565255/prof-antoaneta-hristova-politolog-nyama-indikatsii-za-usiliya-v-posoka-analiz-na-prichinite-za-intsidentite-vodeshti-do-ostavki.html", "text": "Няма индикации за усилия в посока анализ на причините за инцидентите, водещи до оставки. Това каза за сутрешния блок „Добро утро, България“ на  Радио „Фокус“  проф. Антоанета Христова политически психолог и директор на Института за изследване на населението и човека. Според нея когато има анализ на причините за трагичните инциденти, тогава по-точно може да се определи кое министерство и кой министър носи различните видове отговорности. „ Нямаше такъв период на предварителна оценка, затова оставките са повече морален акт, както самите управляващите го казаха. Би трябвало да предстои периода на задълбочен анализ на причините, защото само той ще даде възможност да се поправи алгоритъма. Тези оставки нямат нищо общо с нивата на експертност на министрите. Те са политически оставки, във връзка с освобождаване или редуциране на напрежението, което се натрупа около трите министерства“, коментира още тя. Проф. Антоанета Христова коментира, че винаги когато има политическо действие, при наличие на натрупано напрежение, то се редуцира. Според нея правителството реагира максимално реактивно и  бързо на инцидентите чрез оставки.", "date": "2018.09.10", "title": "Проф. Антоанета Христова, политолог: Няма индикации за усилия в посока анализ на причините за инцидентите, водещи до оставки"}
{"url": "http://www.focus-news.net/news/2018/09/10/2565258/varna-povreda-na-magistralen-vodoprovod-ostavya-bez-voda-stotitsi-abonati-v-grada.html", "text": "Поради авария на магистрален водопровод няколко местности и кварталите в посока към курортните комплекси във Варна ще останат без водоподаване за близо половин денонощие. Това съобщиха  „Водоснабдяване и канализация“ - Варна . Без вода до около 18.00 часа ще бъдат абонатите в ж. к. „Бриз“, местностите „Св. Никола“, „Траката“, „Манастирски рид“ и „Ален Мак“, курортен комплекс „Чайка“ и квартал „Виница“. До около 18.00 часа без вода ще бъдат и ж. к. „Изгрев“, както и местностите „Сотира“ и „Акчелар“. С нарушено водоподаване до около 12.00 часа се очаква да бъдат и адреси в югоизточния квартал на град Дългопол.", "date": "2018.09.10", "title": "Варна: Повреда на магистрален водопровод оставя без вода стотици абонати в града"}
{"url": "http://www.focus-news.net/news/2018/09/10/2565241/rosen-plevneliev-prezident-2012-2017-g-ministrite-ne-sa-vinovni-za-tova-koy-kak-e-izpalnil-i-proektiral-edin-pat.html", "text": "Категорично, ако бях на мястото на Николай Нанков, щях да подам оставка и нямаше да допусна да има ревизия. Това посочи президентът (2012 – 2017г.) Росен Плевнелиев и бивш регионален министър в студиото на „Тази сутрин” по  бТВ. \r\nПо думите му трябва да се изясни, че тази оставка не е по вина и министрите не са виновни за това кой как е изпълнил и проектирал един път. Но министърът носи морална отговорност, каза той. \r\n„2006-та имахме подобна катастрофа в Бяла, БСП управляваха  и тогава никой не подаде оставка, после имаше още един случай и пак никой не подаде оставка. Когато те са на власт подобни морални действия на министри не се наблюдават. В този случай е важно да се влезе в същината на договорите. Този път е имал проект за рехабилитация, изпълнен ли е както е заложен, трябвало е да се предвиди и качеството на пътя”, категоричен беше Плевнелиев. \r\nТой допълни, че в ролята си на регионален министър през 2011 г. са били приоритизирани някои от най-тежките участъци и е започнала програма за модернизация. Били са включени над 30 трасета. \r\nВъпросът за вината трябва да се търси по договор, категоричен е Плевнелиев. \r\nТой разкритикува президента Румен Радев и посочи, че е разочарован от действията му. „Радев е първият български президент популист. Дори обръщението му от преди дни – изключително популистко. Не му прилича на държавен глава да поставя под въпрос основните институции на българската държава и да казва, че дори БСП не била алтернатива на сегашното управление. Дори има противоконституционност – разделя нацията. Той външнополитически не е никакъв фактор, няма доверие към него на Запад”, посочи Плевнелиев. \r\nПо думите му Русия му е „зашлевила шамар” два пъти. „Не остана и съмнение, че проруската нотка у нас остана без покритие. Никога не се беше случвало да отиде на посещение в Кремъл, от 6 минути изявления една да говори президентът на Русия и то да говори за Бойко Борисов.    \r\nСлед като не може да свърши нищо извън България, то ще работи в страната. Президентът трябва да е платформа за добрите идеи в държавата, да е балансиран”, каза той. \r\nПлевнелиев посочи, че няма намерение да се връща в политиката и е отказал да работи в много световни институции, за да остане у нас.", "date": "2018.09.10", "title": "Росен Плевнелиев, президент (2012-2017 г.): Министрите не са виновни за това кой как е изпълнил и проектирал един път"}
{"url": "http://www.focus-news.net/news/2018/09/10/2565259/burgas-67-godishen-mazh-se-e-udavil-v-rayona-na-pristanishte-marina-port-v-sozopol.html", "text": "67-годишен мъж се е удавил в района на пристанище „Марина Порт” в Созопол. Това съобщиха от  ОДМВР - Бургас . Сигналът за открит мъж в безпомощно състояние е подаден на 9 септември т.г. около 08.20 часа в Районно управление - Созопол. Съобщено е за инцидент в района на пристанище „Марина Порт” в Созопол, при който от морето в безпомощно състояние е изваден 67-годишен с инициали П.Ц. от София. Пристигналият на място медицински екип констатирал смъртта на П.Ц., като тялото на софиянеца е откарано за аутопсия в отделение „Съдебна медицина” в УМБАЛ - Бургас. Работата по случая продължава от служители на Районно управление – Созопол.", "date": "2018.09.10", "title": "Бургас: 67-годишен мъж се е удавил в района на пристанище „Марина Порт” в Созопол"}
{"url": "http://www.focus-news.net/news/2018/09/10/2565250/vuchich-proslavi-miloshevich-v-ramkite-na-poseshtenieto-si-v-kosovo-komentari-v-prishtinskiya-pechat-agentsiya-fokus.html", "text": "Водещи ежедневници в Косово обвиниха президента на Сърбия Александър Вучич в „прослава“ на бившия сръбски лидер Слободан Милошевич. Вестник  Zeri  публикува на първа страница статия, в която пише, че Вучич продължава да използва националистическа реторика. Изданието цитира думите му, съгласно които Белград винаги ще защитава сърбите в Косово и че в миналото сърбите са дали живота си за места като Книн, Сараево и Прищина.  \r\nСъщо на първа страница друг водещ ежедневник -  Koha Ditore  пише, че в продължение на два дни Вучич e „подкопавал“ държавата Косово. „Той прослави бившия си шеф Слободан Милошевич, наричайки го „велик държавник\", който е имал „добри намерения\". Вучич „говори за Велика Сърбия и обеща, че никога няма да признае независимостта на Косово“, се подчертава още в статията.  \r\nПод заглавие: „Дреница спира Вучич\", изданието  Epoka e Re  подчертава как жителите на населеното място са осуетили намеренията на Вучич да посети близкото село, след като са издигнали барикади. Вестник  Bota Sot  отразява посещението на Вучич със статия, в която подчертава близостта на Вучич с Воислав Шешел в миналото. От редакцията посочват също, че „единственият начин да се спре унижението на народа на Косово са протестите, за да се махнат фалшивите „смели\" хора от властта. Тереза Герова", "date": "2018.09.10", "title": "Вучич прослави Милошевич в рамките на посещението си в Косово (Коментари в прищинския печат - Агенция \"Фокус\")"}
{"url": "http://www.focus-news.net/news/2018/09/10/2565260/razgrad-74-godishna-zhena-e-postradala-pri-katastrofa-na-lek-avtomobil-i-konska-karutsa-mezhdu-selata-brestovene-i-ostrovo.html", "text": "74-годишна жена е пострадала при катастрофа на лек автомобил и конска каруца между селата Брестовене и Острово. Това съобщиха от  ОДМВР - Разград . Пътнотранспортното произшествие е станало около 12.50 часа на 9 септември. „Фиат Пунто“, управляван от 64-годишен с инициали А.И., предприел изпреварване и се ударил в лявата лента с каруцата, управлявана от 77-годишен с инициали Б.Я. от село Брестовене. При удара возещата се в ППС-то с животинска тяга жена паднала. Ф.Я. е откарана в МБАЛ - Кубрат с фрактури по ребрата и хематом на главата. Пробите на двамата водачи за алкохол са отрицателни. По случая е образувано досъдебно производство.", "date": "2018.09.10", "title": "Разград: 74-годишна жена е пострадала при катастрофа на лек автомобил и конска каруца между селата Брестовене и Острово"}
{"url": "http://www.focus-news.net/news/2018/09/10/2565262/plovdiv-zhitelite-na-sedem-sela-v-oblastta-sa-s-narusheno-vodopodavane-zaradi-avarii.html", "text": "Жителите на седем села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК - Пловдив. Без вода са абонатите от селата Черноземен, Брестник, Цалапица, Мраченик, Козаново и Горнослав. С частично нарушено водоподаване са жителите на село Старосел. Не е посочен краен срок за възстановяване на нормалното водоподаване към засегнатите абонати в седемте населени места. \r\nЕкипите на водоснабдителното дружество отстраняват аварии на територията на градовете Карлово, Хисаря, Съединение и Пловдив. Без вода са живущите в района на ул. „Васил Левски“ в град Карлово, ул. „Чардафон Велики“ в град Съединение, ул. „Април“ в град Хисаря, както и домакинствата в района на улиците „Захаридово“ и „Хан Телериг“ в град Пловдив. \r\nТони МИХАЙЛОВ", "date": "2018.09.10", "title": "Пловдив: Жителите на седем села в областта са с нарушено водоподаване заради аварии"}
{"url": "http://www.focus-news.net/news/2018/09/10/2565264/burgas-portmone-s-3-500-evro-i-1-000-dolara-e-otkradnato-ot-ruski-turist-v-slanchev-bryag.html", "text": "Портмоне с 3 500 евро и 1 000 долара е откраднато от руски турист в Слънчев бряг. Това съобщиха от  ОДМВР - Бургас . Сигналът за кражбата е подаден на 9 септември т.г. в Районно управление - Несебър. 60-годишен руски турист, отседнал в Слънчев бряг, е съобщил, че предния ден около 11.45 часа в близост до х-л „Маджестик” му е извършена кражба на портмоне, съдържащо: лични документи, три дебитни карти и сумата от 3 500 евро, 1 000 долара и 320 лева. Работата по случая продължава от служители на Районно управление – Несебър.", "date": "2018.09.10", "title": "Бургас: Портмоне с 3 500 евро и 1 000 долара е откраднато от руски турист в Слънчев бряг"}
{"url": "http://www.focus-news.net/news/2018/09/10/2565266/blagoevgrad-9-rasteniya-kanabis-sa-otkriti-pri-proverka-v-mestnostta-kostenchelak-kray-selo-kolarovo.html", "text": "9 растения канабис са открити при проверка в местността Костенчелък край село Коларово. Това съобщиха от  ОДМВР - Благоевград . Проверката е извършена на 9 септември 2018 г. от полицейски служители на РУ - Петрич. Намерени са засадени около 9 тревисти растения с общо тегло около 27 килограма. След направен полеви тест, същите са реагирали положително на канабис. По случая е образувано досъдебно производство.", "date": "2018.09.10", "title": "Благоевград: 9 растения канабис са открити при проверка в местността Костенчелък край село Коларово"}
{"url": "http://www.focus-news.net/news/2018/09/10/2565269/yordan-yordanov-kmet-na-dobrich-obshtinata-shte-tarsi-finansirane-za-nova-viziya-na-tsentralnata-peshehodna-chast-na-grada.html", "text": "Общината ще търси финансиране за нова визия на централната пешеходна част на града. Това каза кметът на Добрич Йордан Йорданов, предаде кореспондент на  Радио „Фокус” – Варна . В Общината са получени доста запитвания от страна на граждани относно ремонта на пешеходната зона в центъра на града. Проблемът е важен за Добрич и касае ремонт на вече направен ремонт на настилката. Това е процес, който продължава от 2011 година насам. Дейностите се извършват бавно, тъй като капацитетът на строителната фирма е малък и материалите не са били налични, посочи Йордан Йорданов. И следващата година се очакват поражения на настилката заради предстоящия есенно-зимен сезон. Екип от специалисти е изразил готовност да бъде разработен проект за обновяване на централната част на града. Проведени са няколко работни срещи. Основният проблем е намиране на финансови средства за осъществяване на проекта. През 2019 година в зависимост от разчетите на Общината и привличането на външно финансиране ще бъде задействан нов проект за центъра на Добрич. „Ние смятаме, че това е крайно належащо. Смятаме, че качеството, с което трябва да се извършат тези дейности, трябва да се контролира от Общината, трябва да се контролира и от експерти, които могат впоследствие да положат своя подпис за гаранция на качеството“, каза Йордан Йорданов. През 2011 година по проект на Община град Добрич бе направен цялостен ремонт на централната пешеходна зона на стойност 5 млн. лв. Настилката бе изпълнена с плочки от Португалия, които се оказаха без сертификат за студоустойчивост и през следващите години след есенно-зимния сезон бяха компрометирани в по-голямата си част, а изгледът на центъра предизвика недоволството на гражданите на Добрич.  \r\nЖулиета НИКОЛОВА", "date": "2018.09.10", "title": "Йордан Йорданов, кмет на Добрич: Общината ще търси финансиране за нова визия на централната пешеходна част на града"}
{"url": "http://www.focus-news.net/news/2018/09/10/2565265/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от „Гранична полиция“. Интензивен е трафикът на изход за товарни автомобили на ГКПП „Кулата-Промахон“. Нормално натоварено е движението при ГКПП „Златарево – Ново село“. \r\nНатали СТЕФАНОВА", "date": "2018.09.10", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2018/09/10/2565251/volen-siderov-obedineni-patrioti-podoziram-che-ima-zagovor-sreshtu-premiera-v-koyto-uchastvat-mnogo-blizki-do-nego-hora.html", "text": "Започвам да подозирам, че има нещо като заговор срещу премиера и че в това участват хора, които са много близки до него. Това каза пред журналисти председателят на ПГ на „Обединени патриоти“ Волен Сидеров преди коалиционния съвет в Министерски съвет, предаде репортер на  Агенция „Фокус“ . „Ще спра дотук, защото не искам да развивам интриги. Не мога да не ги говоря тези неща, защото ги виждам. Достатъчно опитен и проницателен съм. Достатъчно аналитично мислене имам, за да ги видя и да кажа - тук се готви нещо не добро“, посочи той. Попитан за кого работи вицепремиерът Валери Симеонов Волен Сидеров коментира: „Питайте го, но всеки случай с действията и изявленията си не работи за здравината на патриотичната коалиция и на управляващата“. „Тревожното е, че няма реакция на тези действия от страна на ГЕРБ“, заяви той. „Действията на ощипана мома и етюдите на лидера на НФСБ водят до рушене на коалицията. Логичният въпрос е иска ли той рушене на коалицията - да застане и да отговори. Сам ли го прави или с някого, кой има изгода от действията му. Изявленията му веднага се поемат от реформаторите“, каза още Волен Сидеров.  \r\nБиляна ИВАНОВА", "date": "2018.09.10", "title": "Волен Сидеров, „Обединени патриоти“: Подозирам, че има заговор срещу премиера, в който участват много близки до него хора"}
{"url": "http://www.focus-news.net/news/2018/09/10/2565263/prof-antoaneta-hristova-politolog-vsyako-neshto-ot-koeto-mozhe-da-izleze-skandal-shte-predizvikva-politicheski-trusove.html", "text": "Всяко нещо, от което може да излезе скандал, ще предизвиква политически трусове. Това каза за сутрешния блок \"Добро утро, България\" на  Радио „Фокус“  проф. Антоанета Христова, политически психолог и директор на Института за изследване на населението и човека. Според нея някои проблеми са невидими за обществото, защото на повърхността изпъкват скандали. „Всяка ситуация може да предизвика скандал и ако една политическа партия е решила да формира своя публичен образ на базата на скандал – ще използва тази възможност, както го и прави. Инциденти в държавата стават често и винаги е било така. Очаквам есенно-зимния сезон да бъде изпъстрен със скандали и постоянни трусове “, уточни проф. Антоанета Христова. По отношение на управляващата коалиция, тя коментира, че за всички коалиционни партньори е характерен вътрешният конфликт и уточни, че това е правило по учебник. Тя допълни, че с наближаването на избори, дори ако са от едно политическо семейство, отделните партии в коалицията започват да работят за самите себе си, а не за общото цяло.", "date": "2018.09.10", "title": "Проф. Антоанета Христова, политолог: Всяко нещо, от което може да излезе скандал, ще предизвиква политически трусове"}
{"url": "http://www.focus-news.net/news/2018/09/10/2565270/smolyan-blizo-700-nasazhdeniya-kanabis-s-obshto-teglo-pochti-70-kg-sa-otkriti-ot-politsiyata-v-rayona-na-selo-borino.html", "text": "Близо 700 насаждения канабис с височина до 2,5 метра и общо тегло почти 70 кг са открити в местност в района на село Борино, съобщиха от пресцентъра на  Областна дирекция на МВР – Смолян . На 9 септември 2018 г. при полицейска проверка в гориста местност в землището на село Борино са открити 682 насаждения от вида на конопа с височина от 0.1 м. до 2.5 м и общо тегло 69.50 кг., които при направения наркополеви тест са реагирали на наркотичното вещество канабис. Насажденията са иззети. Образувано е досъдебно производство. Работата по случая продължава.", "date": "2018.09.10", "title": "Смолян: Близо 700 насаждения канабис с общо тегло почти 70 кг са открити от полицията в района на село Борино"}
{"url": "http://www.focus-news.net/news/2018/09/10/2565268/koha-ditore-es-pozvoli-na-vuchich-da-reabilitira-miloshevich-v-kosovo.html", "text": "Според Августин Палокай, кореспондент на водещия прищински вестник  Koha Ditore  в Брюксел, Европейският съюз е позволил на сръбския президент Александър Вучич да реабилитира Слободан Милошевич.  \r\nВ статия, отразяваща личното му мнение, Палокай пише: „Вместо да отговари на очакванията и да говори за историческо споразумение и признаване на реалността, Вучич заяви по време на посещението си в Косово, че Сърбия няма да признае независимостта на Косово. В сърцето на Митровица той каза, че Милошевич е имал добри намерения, но той не прецени правилно ситуацията в света и критикува онези, които предадоха Милошевич в Хага. Разбираемо е защо Вучич иска да реабилитира политиката, към която принадлежеше в миналото. Но това не оправдава мълчанието на ЕС по въпроса\". Тереза Герова", "date": "2018.09.10", "title": "Koha Ditore: ЕС позволи на Вучич да реабилитира Милошевич в Косово"}
{"url": "http://www.focus-news.net/news/2018/09/10/2565261/evropeyskata-komisiya-pohvali-balgariya-za-adekvatnata-i-barza-namesa-v-parviya-sluchay-na-chuma-po-drebnite-prezhivni-zhivotni-u-nas-prez-yuni.html", "text": "България се е справила адекватно и бързо с първия случай на чума по дребните преживни животни в ЕС, който се появи у нас през юни тази година. Това стана ясно след участие на заместник-министърът на земеделието, храните и горите доц. д-р Янко Иванов и изпълнителният директор на БАБХ д-р Дамян Илиев в две международни конференции на високо ниво в Брюксел, съобщиха от пресцентъра на  БАБХ , позоваващи се на информация от Европейската комисия. \r\nПо време на срещата „Партньорство и инвестиции за свят, свободен от Чума по дребните преживни животни“, организирана от Организацията по прехрана и земеделие на ООН (FAO), Световната организация за здравеопазване на животните (OIE) и Европейската комисия, България е получила висока оценка за бързата и адекватна намеса при появата на чума по дребните преживни животни у нас през юни тази година, която за първи път се появява и на територията на ЕС. Европейската комисия подчерта резултатността на действията, извършени от българските ветеринарни власти в съответствие с действащото законодателство на ЕС, благодарение на които ще се предотврати и по-нататъшно разпространение на вируса на нови територии.  \r\nКонференцията на 6 - 7 септември, посветена на сътрудничеството за изкореняване на Чумата по дребните преживни животни в световен мащаб до 2030 година (според Глобалната стратегия за контрол и изкореняване на болестта на FAO и OIE), събра участници, сред които и министри на земеделието от над 20 засегнати или в риск от заболяването страни, от Африка, Азия, Европа и други региони. Събитието бе международен форум с цел засилване на партньорствата и ангажираността по цялата верига за постигане на ликвидирането на болестта. Споделен беше опитът на засегнати страни от Африка и Азия, чиято битка с болестта възлиза на милиони евро преки разходи годишно и е предизвикателство с огромни икономически и социални последици. От много от държавите бе изтъкната и ролята на добрите сътрудничества, включително и на доверието към ветеринарните служби за справянето с болестта и прилагането на контролните мерки. \r\n„Мерките, които сме предприели, продължават, те са единственият начин да се гарантира сигурност в цялата зона“, коментира изпълнителният директор на БАБХ д-р Дамян Илиев.  \r\nТемата за африканската чума по свинете, която в края на месец август засегна и България, бе сред най-дискутираните по време на международната конференция „Трансгранични болести по животните в Европа – значение на международното сътрудничество за устойчивото животновъдство“, проведена на 6 септември в Брюксел. Като основни мерки за превенция бяха изтъкнати биосигурността, добрите ловни практики и осведомеността на обществото за намаляване на риска от човешки фактор при пренасянето на вируса. По време на конференцията за трансграничните болести (между които Африканска чума по свинете, Инфлуенца по птиците, Заразен нодуларен дерматит, Чума по дребните преживни животни, Шап, Бяс и др.) особено значение бе отдадено на въвличането и разбирането на превенцията и контролните мерки на политическото ниво, ветеринарните и други контролни органи, животновъдите, бизнеса, ловците, както в ЕС, така и в третите съседни страни, на което наблегна в речта си и комисарят по здравеопазване и безопасност на храните, г-н Витенис Андиукайтис.  \r\nМерките за превенция – биосигурност, добри ловни практики и осведоменост на обществото за намаляване на риска от човешки фактор при пренасянето на вируса, бяха изтъкнати като ключови, предвид че ваксина срещу Африканската чума по свинете няма. Положителни примери бяха дадени с болести като Заразния нодуларен дерматит, засегнал Гърция, България и Балканските страни в периода 2015-2017 г. и успешното спиране на разпространението му, заради навременните мерки, сред които и координирана ваксинация, прилагана на регионален принцип на Балканите, както и беса, чието изкореняване в ЕС е поставено като цел до 2020 година.", "date": "2018.09.10", "title": "Европейската комисия похвали България за адекватната и бърза намеса в първия случай на чума по дребните преживни животни у нас през юни"}
{"url": "http://www.focus-news.net/news/2018/09/10/2565272/veliko-tarnovo-politsiyata-v-svishtov-e-zadarzhala-38-godishen-mazh-zaplashval-zhena-i-semeystvoto-y-s-nozh-v-doma-im.html", "text": "Служители на Районно управление на МВР - Свищов са задържали 38-годишен мъж, заплашил с нож 29-годишна жена и семейството ѝ. Това съобщиха от пресцентъра на  Областна дирекция на МВР – Велико Търново . След подаване на сигнал на тел. 112, полицаи са посетили мястото и са установили, че 38-годишният З. И., известен на органите на МВР и осъждан, е проникнал в жилището на Ж. В. на 29 години, хванал я е за косата, насочил е нож срещу нея и роднините ѝ и ги е заплашил, като е отправил закани за убийство. З. И. е задържан за срок до 24 часа. Образувано е бързо производство за извършено престъпление по чл. 144, ал. 3 от НК.", "date": "2018.09.10", "title": "Велико Търново: Полицията в Свищов е задържала 38-годишен мъж, заплашвал жена и семейството й с нож в дома им"}
{"url": "http://www.focus-news.net/news/2018/09/10/2565274/nsi-prez-yuli-2018-g-indeksat-na-promishlenoto-proizvodstvo-namalyava-s-12-v-sravnenie-s-yuni-2018-godina.html", "text": "По предварителни данни през юли 2018 г. индексът на промишленото производство, изчислен от сезонно изгладените данни, намалява с 1.2% в сравнение с юни 2018 година. Това сочи  статистика на Националния статистически институт (НСИ) . \r\nПрез юли 2018 г. при календарно изгладения индекс на промишленото производство е регистрирано увеличение от 1.0% спрямо съответния месец на 2017 година. \r\nПрез юли 2018 г. намаление спрямо предходния месец е регистрирано в добивната промишленост - със 17.4%, в производството и разпределението на електрическа и топлоенергия и газ - с 0.7%, и в преработващата промишленост - с 0.5%.  \r\nПо значителен спад в преработващата промишленост се наблюдава при: производството на тютюневи изделия - с 13.0%, производството на превозни средства, без автомобили - с 6.9%, производството на напитки - с 6.8%, обработката на кожи; производството на обувки и други изделия от обработени кожи без косъм - с 4.5%. Ръст е регистриран при: производството на метални изделия, без машини и оборудване - с 15.1%, производството на текстил и изделия от текстил, без облекло - със 7.1%, производството на лекарствени вещества и продукти - с 3.4%, производството на изделия от каучук и пластмаси - с 1.8%. \r\nНа годишна база ръст на промишленото производство, изчислен от календарно изгладените данни, е отчетен в преработващата промишленост - с 2.1%, а спад е регистриран в добивната промишленост - с 8.8%, и в производството и разпределението на електрическа и топлоенергия и газ - с 5.2%. \r\nПо-значително увеличение в преработващата промишленост спрямо предходната година се наблюдава при: производството на превозни средства, без автомобили - с 31.5%, производството на автомобили, ремаркета и полуремаркета - с 16.9%, производството на изделия от каучук и пластмаси - с 15.4%, обработката на кожи; производството на обувки и други изделия от обработени кожи без косъм - с 15.3%. Намаление е отчетено при: производството на тютюневи изделия - с 13.3%, производството на дървен материал и изделия от него, без мебели - с 9.7%, производството на химични продукти - с 8.7%, производството на метални изделия, без машини и оборудване - със 7.0%.", "date": "2018.09.10", "title": "НСИ: През юли 2018 г. индексът на промишленото производство намалява с 1.2% в сравнение с юни 2018 година"}
{"url": "http://www.focus-news.net/news/2018/09/10/2565271/stara-zagora-na-stadion-beroe-se-provede-futbolnata-sreshta-aktyori-sreshtu-beroe.html", "text": "На стадион „Берое“ снощи се проведе футболната среща „Актьори срещу „Берое“. Това съобщиха от пресцентъра на  Община Стара Загора . Хиляди граждани дойдоха, за да станат съпричастни с благотворителната кауза на Международния студентски театрален фестивал „Данаил Чирпански”. Фестивалът е посветен на Данаил Чирпански, вдъхновяващ човек и студент в НАТФИЗ, който загуби живота си след автомобилна катастрофа през април 2016 г. Идеята за благотворителния мач, реализиран с подкрепата на кмета на Стара Загора, се ражда от живота на самия Данаил, който е бил част от юношеския тим на „Берое”, докато не намира по-голямата си страст – театъра. На срещата присъстваха кметът на Стара Загора Живко Тодоров и заместниците му Иванка Сотирова и Красимира Чахова. \r\nПод звуците на химна на „Берое“ на терена излязоха футболисти от старозагорския тим, между които  и Димитър Бербатов, както и треньорския щаб на отбора Александър Томаш, Константин Мирчев и Тодор Кючуков. Звездната компания от актьори, водена от старозагореца Станимир Гъмов, включваше Башар Рахал, Алек Алексиев, Орлин Павлов, Ники Илиев, Владимир Люцканов, Ивайло Захариев, Ники Илиев, Никола Стоянов и др., напътствани от Петко Петков и Ваня Джаферович. \r\nСимволично начало на мача даде доайена и председател на Съюза на артистите Христо Мутафчиев. \r\nФутболисти и актьори се впуснаха в неравна борба на терена под вещото ръководство на съдийска четворка в състав: главен съдия Християна Гутева и помощници Павлета Рашкова, Снежана Петрунова и Гергана Цанкова. \r\nОще в началото на срещата звездата на „Берое“ Мартин Камбуров се разписа за 1:0, преодолявайки вратаря на символичните гости Ивайло Захариев. Последваха нови атаки на беройци и резултатът набъбна до 5:0. Тогава бе отсъдена дузпа за актьорите, която Башар Рахал превърна в гол, което взриви публиката по трибуните, която неистово подкрепяше актьорите. Последва нов гол на Никола Стоянов и първото полувреме завърши при резултата 5:2 за „Берое“. \r\nПо време на почивката хилядите на стадиона, между които много млади хора, с удоволствие припяваха на един от любимците си Рафи, който призова за подкрепа на благотворителната каузата. Голяма част от присъстващите дадоха своята лепта купувайки си фланелки с логото на фестивала. \r\nПрез второто полувреме актьорите се стегнаха и под бурните аплодисменти на публиката започнаха все по-често да атакуват вратата на „Берое“. Не липсваха и атракции-млада дама влезе на терена, за да прикове вниманието на вратаря и той  да пусне гол на актьорите. Никола Стоянов, познат от филма „Революция Z“ бе най-добрия сред актьорите и три пъти във вратата на старозагорци. Автори на другите голове станаха Алек Алексиев и Башар Рахал. \r\nНа терена влязоха и младите таланти от юношеската школа, които също демонстрираха добри игрови умения. През цялото време ентусиазираната публика подкрепяше участниците. На стадиона се видя и т. нар. „мексиканска вълна“.   \r\nСрещата завърши при резултата 11:6 за „Берое“, а на терена се събраха футболисти, актьори, млади надежди. \r\nКметът Живко Тодоров връчи почетен плакет на селекционера на „Берое“ Александър Томаш, а актьорите получиха специални медали от майката на Даниел Чирпански и млади таланти от детската школа. \r\nВсички събрани средства от продажба на билети и артикули по време на мача ще подпомогнат финансирането на втория Международен студентски театрален фестивал \"Данаил Чирпански\", който ще се проведе през пролетта на 2019 г.", "date": "2018.09.10", "title": "Стара Загора: На стадион „Берое“ се проведе футболната среща „Актьори срещу „Берое“"}
{"url": "http://www.focus-news.net/news/2018/09/10/2565273/seminar-na-tema-resursna-efektivnost-v-turisticheskiya-sektor-shte-se-provede-v-sgradata-na-ministerstvoto-na-okolnata-sreda-i-vodite-na-13-septemvri.html", "text": "На 13 септември от 09.00 часа в централната сграда на Министерството на околната среда и водите (бул. „Мария Луиза\" 22) Европейският център за знания в областта на ресурсната ефективност (EREK) ще се проведе семинар на тема „Ресурсна ефективност в туристическия сектор\". Това съобщиха от пресцентъра на  Представителството на ЕК в България . Събитието ще бъде интерактивно и ще представи какви са ползите от ресурсната ефективност за конкурентоспособността за туристическия сектор. Ще бъдат разгледани инструменти и практически стъпки за подпомагане на предприятията да станат ефективни по отношение на ресурсите и ще бъдат обсъдени националните и европейски програми за ефективно използване на ресурсите в туристическия сектор (напр. EMAS, EU Ecolabel).  \r\nОсновната група участници включва бизнес посредници, компании и обществени организации, като например: асоциации свързани с туристическия сектор, търговски камари, национални и регионални органи, агенции, НПО, експерти в областта на ресурсната ефективност, водещи компании и организации заинтересовани от темата за ефективност на ресурсите в туризма.", "date": "2018.09.10", "title": "Семинар на тема „Ресурсна ефективност в туристическия сектор“ ще се проведе в сградата на Министерството на околната среда и водите на 13 септември"}
{"url": "http://www.focus-news.net/news/2018/09/10/2565277/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Посещението в Косово на държавния глава на Сърбия Александър Вучич и напрегнатите двустранни отношения между Белград и Прищина са в центъра на вниманието на пресата в балканските държави.  \r\n***  Командирът на КФОР генерал-майор Салваторе Куочи  увери, че силите на НАТО в най-младата държава на Балканите са били в готовност да се намесят при необходимост, за да гарантират сигурността на сръбския президент Александър Вучич в рамките на посещението му в Косово, отбелязва електронното издание на белградския ежедневник  Danas . \r\nПред местни медии генерал Куочи подчерта, че КФОР са били готови да се намесят в ситуацията, но институциите в Прищина са били тези, които са взели решение да бъде избегнато посещение на Вучич в село Баня. Куочи припомни, че КФОР са трети във веригата за взимане на решения след косовската полиция и мисията на Европейския съюз в Косово – ЕУЛЕКС. \r\n„Когато косовската полиция не успее да овладее ситуацията, тогава ЕУЛЕКС реагира, след това ние\", заяви Куочи, като добави, че Вучич е взел мъдро решение да избегне инциденти. „Ако се бяхме намесили, ситуацията би била различна и може би посещението щеше да има различен резултат. Мирното решение е мъдро решение\", категоричен бе генерал-майорът. \r\nТой добави, че косовската полиция е тази, която се справя с демонстрации и безредици и че „никой не е в опасност\". Запитан дали ще КФОР ще реагира по същия начин при пристигането на президент на друга държава в Косово, Куочи увери: „Който и президент да е - щяхме да направим същото\". \r\n***  Автобус с косовари е нападнат с камъни при преминаването му през Сърбия, съобщава първият вестник в югозападната ни съседка –  „Нова Македония“ , като се позовава на информация от медиите в Прищина. \r\nСпоред медийните доклади, в автобуса, който е пътувал от германския град Кьолн към Прищина, са пътували косовари, които живеят във ФРГ. От разпространените снимки става ясно, че в резултат от замерянето с камъни предното стъкло на превозното средство е било счупено. Няма пострадали пътници. \r\nМинистърът на външните работи на Косово Беджет Пацоли реагира на новината за атаката, като поиска от компетентните органи на Сърбия да гарантират защитата на хората, които пътуват през територията на страната. \r\n„Атаката с тежки предмети, която по случайност мина без ранени и която се случи с автобуса на косовска фирма, докато преминава през територията на съседната Сърбия, е неприемлива и трябва спешно да бъде осъдена от ЕС, международната общност и Сърбия“, написа Пацоли в социалната мрежа „Фейсбук“.   \r\n***  Според Августин Палокай, кореспондент на водещия прищински вестник  Koha Ditore  в Брюксел, Европейският съюз е позволил на сръбския президент Александър Вучич да реабилитира Слободан Милошевич.  \r\nВ статия, отразяваща личното му мнение, Палокай пише: „Вместо да отговари на очакванията и да говори за историческо споразумение и признаване на реалността, Вучич заяви по време на посещението си в Косово, че Сърбия няма да признае независимостта на Косово. В сърцето на Митровица той каза, че Милошевич е имал добри намерения, но той не прецени правилно ситуацията в света и критикува онези, които предадоха Милошевич в Хага. Разбираемо е защо Вучич иска да реабилитира политиката, към която принадлежеше в миналото. Но това не оправдава мълчанието на ЕС по въпроса\". \r\n***", "date": "2018.09.10", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/09/10/2565276/danas-sarbiya-silite-na-kfor-sa-bili-v-gotovnost-za-reaktsiya-pri-poseshtenieto-na-aleksandar-vuchich-v-kosovo.html", "text": "Командирът на КФОР генерал-майор Салваторе Куочи  увери, че силите на НАТО в най-младата държава на Балканите са били в готовност да се намесят при необходимост, за да гарантират сигурността на сръбския президент Александър Вучич в рамките на посещението му в Косово, отбелязва електронното издание на белградския ежедневник  Danas . \r\nПред местни медии генерал Куочи подчерта, че КФОР са били готови да се намесят в ситуацията, но институциите в Прищина са били тези, които са взели решение да бъде избегнато посещение на Вучич в село Баня. Куочи припомни, че КФОР са трети във веригата за взимане на решения след косовската полиция и мисията на Европейския съюз в Косово – ЕУЛЕКС. \r\n„Когато косовската полиция не успее да овладее ситуацията, тогава ЕУЛЕКС реагира, след това ние\", заяви Куочи, като добави, че Вучич е взел мъдро решение да избегне инциденти. „Ако се бяхме намесили, ситуацията би била различна и може би посещението щеше да има различен резултат. Мирното решение е мъдро решение\", категоричен бе генерал-майорът. \r\nТой добави, че косовската полиция е тази, която се справя с демонстрации и безредици и че „никой не е в опасност\". Запитан дали ще КФОР ще реагира по същия начин при пристигането на президент на друга държава в Косово, Куочи увери: „Който и президент да е - щяхме да направим същото\". Тереза Герова", "date": "2018.09.10", "title": "Danas (Сърбия): Силите на КФОР са били в готовност за реакция при посещението на Александър Вучич в Косово"}
{"url": "http://www.focus-news.net/news/2018/09/10/2565278/montana-77-godishna-peshehodka-e-zaginala-sled-kato-e-blasnata-ot-lek-avtomobil-v-selo-smolyanovtsi.html", "text": "77-годишна пешеходка е загинала, след като е блъсната от лек автомобил в село Смоляновци. Това съобщиха от  ОДМВР - Монтана . Сигналът за инцидента е подаден на 9 септември 2018 г. около 10.00 часа. Съобщено е за това, че на ул. \"Георги Димитров\" 1 в село Смоляновци е реализирано пътнотранспортно произшествие с лек автомобил \"Опел Астра\" с монтанска регистрация, собственост и управляван от 68-годишен с инициали В.И., който при потегляне на заден ход е блъснал 77-годишна местна жителка. При удара жената е паднала на земята и си е ударила главата, при което е получила нараняване в областта на лицето. Водачът е откарал пострадалата в МБАЛ - Монтана, където е била настанена за лечение, но по-късно същия ден е починала. Причините за възникване на пътнотранспортно произшествие и настъпването на смъртта на жената са в процес на изясняване. Местопроизшествието е посетено от дежурна оперативна група, извършен е оглед. Водачът В.И. е тестван за употреба на алкохол, като пробата е отрицателна. По случая е образувано досъдебно производство в РУ - Монтана.", "date": "2018.09.10", "title": "Монтана: 77-годишна пешеходка е загинала, след като е блъсната от лек автомобил в село Смоляновци"}
{"url": "http://www.focus-news.net/news/2018/09/10/2565280/shumen-42-godishen-mazh-e-zadarzhan-za-uchastie-v-telefonna-izmama.html", "text": "42-годишен мъж е задържан за участие в телефонна измама. Това съобщиха от  ОДМВР - Шумен . Задържаният е бил помагач в телефонната измама и е установен и задържан от полицейски служители в Нови пазар. Сигналът към полицията е подаден малко след 13.00 часа на 8 септември от 68-годишна жена от града. Тя съобщила, че малко преди това получила обаждане по телефона от непознат мъж, който се представил за полицай, и я помолил да съдейства за залавяне на телефонни измамници. Според указанията, които ѝ дал, трябвало да събере всички налични пари и да ги остави до контейнер за смет, за да задържат измамника в момента на вземането им. Жената събрала около 3 000 лева, но заявила, че ще ги остави не до контейнера а до врата на жилищен блок в центъра на града. Оставила парите, но малко след това се усъмнила, и звъннала в полицията. Жената веднага прибрала оставената парична сума. Предприети са незабавни действия и на място от полицейски служители бил установен 42-годишен мъж от Нови пазар. Пред униформените М.К. обяснил, че няколко дни преди това му била предложена работа от жена, с която се запознал чрез Фейсбук. Тя му предложила да работи за нейния шеф, който имал фирма за недвижими имоти. Мъжът се съгласил. На следващия ден му се обадил мъж и му предложил да ходи по адреси, за да получава документи. Така дошла и поръчката на 8 септември. Мъжът бил задържан за срок до 24 часа в полицейското управление в Нови пазар. Работата по образувания заявителски материал продължава.", "date": "2018.09.10", "title": "Шумен: 42-годишен мъж е задържан за участие в телефонна измама"}
{"url": "http://www.focus-news.net/news/2018/09/10/2565279/nsi-prez-yuli-2018-g-indeksat-na-produktsiyata-v-sektor-stroitelstvo-e-s-15-nad-ravnishteto-ot-predhodniya-mesets.html", "text": "По предварителни данни през юли 2018 г. индексът на продукцията в сектор „Строителство“, изчислен въз основа на сезонно изгладени данни, е с 1.5% над равнището от предходния месец. Това сочи  статистика на Националния статистически институт (НСИ) . Календарно изгладените данни показват увеличение с 0.9% на строителната продукция през юли 2018 г. в сравнение със същия месец на 2017 година. \r\nПрез юли 2018 г. индексът на произведената строителна продукция, изчислен от сезонно изгладени данни, е над равнището от предходния месец, като нарастването на продукцията от гражданското/инженерното строителство е с 2.8%, а от сградното строителство - с 0.6%. \r\nНа годишна база увеличението на строителната продукция през юли 2018 г., изчислено от календарно изгладени данни, се определя от положителния темп при гражданското/инженерното строителство, където нарастването е с 2.2%, докато при сградното строителство е регистрирано намаление от 0.1%.", "date": "2018.09.10", "title": "НСИ: През юли 2018 г. индексът на продукцията в сектор „Строителство“ е с 1.5% над равнището от предходния месец"}
{"url": "http://www.focus-news.net/news/2018/09/10/2565281/sport-sesil-karatancheva-se-klasira-za-osnovnata-shema-na-turnira-v-kvebek.html", "text": "Сесил Каратанчева се класира за основната схема на турнира по тенис на твърди кортове в канадския град Квебек. \r\nВ среща от втория кръг на квалификациите поставената под номер три в схемата на пресявките българка се наложи над Кайла Дей от САЩ с 6:2, 2:0 в двубой, продължил 50 минути, след което съперничката й се отказа поради контузия. \r\nВ първия кръг на основната схема Сесил ще играе срещу друга квалификантка - Мари Бузкова от Чехия, която е 163-та в света.", "date": "2018.09.10", "title": "Спорт: Сесил Каратанчева се класира за основната схема на турнира в Квебек"}
{"url": "http://www.focus-news.net/news/2018/09/10/2565282/burgas-6-000-lv-sa-otkradnati-ot-apartament-v-zhk-lazur.html", "text": "6 000 лв. са откраднати от апартамент в жк. „Лазур”. Това съобщиха от  ОДМВР - Бургас . Сигналът за кражбата е подаден на 8 септември т.г. около 18.00 часа в Пето Районно управление - Бургас. 46-годишна жена е съобщила, че по време на извършвани от началото на месец август ремонтни дейности в апартамента ѝ, разположен в бл. 77 в жк. „Лазур”, е извършена кражба на сумата от 6 000 лв. и електрически ъглошлайф. Работата по случая продължава от служители на Пето Районно управление – Бургас.", "date": "2018.09.10", "title": "Бургас: 6 000 лв. са откраднати от апартамент в жк. „Лазур”"}
{"url": "http://www.focus-news.net/news/2018/09/10/2565275/ministar-rumen-porozhanov-probite-za-afrikanska-chuma-v-bozveliysko-sa-otritsatelni-vsichki-praseta-tryabva-da-badat-registrirani-vazmozhno-nay-barzo.html", "text": "В село Бозвелийско пробите за африканска чума по свинете са отрицателни. Това каза министърът на земеделието, храните и горите Румен Порожанов, който направи оглед на оградата по сухоземната граница с Румъния край Силистра, предаде репортер на  Агенция \"Фокус\" . „Апелирам към всички стопани, които имат домашни прасета да ги усвоят. Въпреки, че пробите са отрицателни, това са превантивни мерки“, каза още той. Според него всички нерегистрирани домашни дворове с прасета трябва да бъдат регистрирани по най-бързия начин.  \r\nПо-късно през деня министър Румен Порожанов ще проведе и срещи в Букурещ за координиране на борбата с АЧС с румънските си колеги на земеделието и развитието на селските райони Петре Дея и на водите и горите – Йоан Дене. “На тази предстояща среща ще коментираме няколко важни въпроса“, уточни той. „Румъния има практика на гонки на диви прасета, които създават възможности те да бягат в най-различни посоки, включително и в български територии\", посочи министър Порожанов. По думите му това е един сериозен проблем, свързан с разпространението на болестта, за това той днес ще бъде обсъден с румънските власти. На въпрос дали ще се постави запитване на Румъния за мерките, които взема за дезинфекция и безопасност, той отговори, че ще бъдат поставени всякакви въпроси. „Едно от исканията ще бъде спирането на тези гонки на прасета. Ако това е невъзможно ще искаме да се определят дни, в които това се прави, за да може ние тук да си направим пост, който да наблюдава и да взема мерки“, каза още той. По думите му е имало един случай, в който прасета от Румъния са се насочвали към България, но оградата е изпълнила функциите си.  \r\nКато друг въпрос, който ще бъде обсъден на срещата, Порожанов посочи проблема „заден двор“. Той уточни, че в тези дворове няма регистрация и биосигурност и там болестта има възможност да се генерира най-лесно.", "date": "2018.09.10", "title": "Министър Румен Порожанов: Пробите за африканска чума в Бозвелийско са отрицателни - всички прасета трябва да бъдат регистрирани възможно най-бързо"}
{"url": "http://www.focus-news.net/news/2018/09/10/2565286/nsi-prez-yuli-2018-g-oborotat-v-razdel-targoviya-na-drebno-narastva-s-02-spryamo-predhodniya-mesets.html", "text": "По предварителни сезонно изгладени данни през юли 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.2% спрямо предходния месец. Това сочи  статистика на Националния статистически институт (НСИ) .  \r\nПрез юли 2018 г. оборотът в търговията на дребно, изчислен въз основа на календарно изгладени данни, бележи ръст от 4.9% в сравнение със същия месец на предходната година. \r\nПрез юли 2018 г. се наблюдава увеличение на оборота спрямо предходния месец при: търговията на дребно чрез поръчки по пощата, телефона или интернет - с 0.6%, търговията на дребно с битова техника, мебели и други стоки за бита - с 0.4%, търговията на дребно с хранителни стоки, напитки и тютюневи изделия и търговията на дребно с фармацевтични и медицински стоки - по 0.1%. Намаление е отбелязано при: търговията на дребно с компютърна и комуникационна техника - с 2.3%, търговията на дребно с разнообразни стоки - с 0.3%, търговията на дребно с автомобилни горива и смазочни материали - с 0.2%, и търговията на дребно с текстил, облекло, обувки и кожени изделия - с 0.1%.  \r\nПрез юли 2018 г. в сравнение със същия месец на 2017 г. оборотът нараства по-значително при: търговията на дребно с фармацевтични и медицински стоки - с 14.0%, търговията на дребно чрез поръчки по пощата, телефона или интернет - с 13.4%, и търговията на дребно с хранителни стоки, напитки и тютюневи изделия - с 9.7%. Спад е регистриран при търговията на дребно с компютърна и комуникационна техника - с 6.1%, търговията на дребно с разнообразни стоки - с 1.1%, и търговията на дребно с автомобилни горива и смазочни материали - с 0.7%.", "date": "2018.09.10", "title": "НСИ: През юли 2018 г. оборотът в раздел „Търговия на дребно\" нараства с 0.2% спрямо предходния месец"}
{"url": "http://www.focus-news.net/news/2018/09/10/2565284/predsedatelyat-na-narodnata-skupshtina-na-sarbiya-maya-goykovich-shte-bade-na-dvudnevno-ofitsialno-poseshtenie-v-balgariya-na-11-i-12-septemvri.html", "text": "Председателят на Народната скупщина на Сърбия Мая Гойкович ще бъде на официално посещение в България на 11 и 12 септември 2018 г. Визитата е по покана на председателя на Народното събрание Цвета Караянчева, съобщиха от пресцентъра на  Народното събрание . Официалното посещение ще започне със среща на председателите на парламентите на България и Сърбия Цвета Караянчева и Мая Гойкович на 11 септември 2018 г. в 9.30 часа. В 10.10 часа те ще направят изявления за медиите. Визитата ще продължи с полагане на венец пред паметника на Незнайния воин. В програмата същия ден са предвидени срещи с министър-председателя Бойко Борисов и с президента на Република България Румен Радев.  \r\nНа 12 септември председателят на Народната скупщина на Сърбия Мая Гойкович ще посети Велико Търново, където ще разговаря с кмета на Общината инж. Даниел Панов.  \r\nВ състава на парламентарната делегация са Мая Пужич, член на Комисията по външна политика, Зарко Мичин, член на Комисията за евроинтеграция и Новица Тончев, председател на Групата за приятелство Сърбия - България.", "date": "2018.09.10", "title": "Председателят на Народната скупщина на Сърбия Мая Гойкович ще бъде на двудневно официално посещение в България на 11 и 12 септември"}
{"url": "http://www.focus-news.net/news/2018/09/10/2565287/pazardzhik-nereglamentirano-smetishte-se-e-obrazuvalo-pri-vhoda-na-staroto-darzhavno-zemedelsko-sdruzhenie-v-grada.html", "text": "Нерегламентирано сметище се е образувало при входа на старото Държавно земеделско сдружение в Пазарджик и буквално - върху старите Варошки гробища, предаде репортер на  Радио „Фокус“-Пазарджик . Необезпокоявани от никоого, безсъвестни граждани изхвърлят там строителни материали и ненужни вещи след ремонт на домовете си. Често извозването и изхвърлянето на сметта става, като преди това са наети каруцари от своеобразна пиаца, където обикновено са се заредили още от сутринта, чакайки клиенти за пренасяне на пясък и друг род материали. В този район много често хората се отърват и от нежеланите си домашни любимци, а понякога представители на малцинството навлизат навътре в старите гробища, обрасли с растителност и палят огньове, за да разтопят някоя метална жица. \r\nРадослава МУРДЖЕВА", "date": "2018.09.10", "title": "Пазарджик: Нерегламентирано сметище се е образувало при входа на старото Държавно земеделско сдружение в града"}
{"url": "http://www.focus-news.net/news/2018/09/10/2565289/burgas-27-godishen-ruski-turist-e-izmamen-ot-mazh-koyto-mu-obmenil-500-evro-s-banknoti-koito-sa-izvan-obrashtenie.html", "text": "27-годишен руски турист е измамен от мъж, който му обменил 500 евро с банкноти, които са извън обращение. Това съобщиха от  ОДМВР - Бургас . Сигналът за измамата е подаден на 7 септември т.г. в Районно управление - Несебър. Руският турист съобщил за това, че около 10.00 часа в Стария Несебър при улична обмяна на валута е заблуден от непознат мъж, който му обменил сумата от 500 евро и в замяна му дал десет банкноти с номинал 100 лв., които впоследствие руснака, констатирал, че са извън обращение. Работата по случая продължава от служители на Районно управление – Несебър.", "date": "2018.09.10", "title": "Бургас: 27-годишен руски турист е измамен от мъж, който му обменил 500 евро с банкноти, които са извън обращение"}
{"url": "http://www.focus-news.net/news/2018/09/10/2565290/afp-sasht-zakrivat-misiyata-na-oop-vav-vashington.html", "text": "САЩ взеха решение да затворят мисията на Организацията за освобождение на Палестина (ООП) във Вашингтон, предава  AFP , като подчертава, че това е пореден ход от страна на администрацията на американския президент Доналд Тръмп, която се опитва да принуди палестинците да преговарят с Израел. \r\n„Бяхме уведомени от американски служител за тяхното решение да закрият палестинската мисия в САЩ“, се казва в изявление от генералния секретар на ООП Саеб Ерекат. \r\n„Това е още едно утвърждаване на политиката на администрацията на Тръмп за колективно наказване на палестинския народ, включително чрез намаляване на финансовата подкрепа за хуманитарни услуги, включително здравеопазване и образование\", се казва още в разпространения текст. Тереза Герова", "date": "2018.09.10", "title": "AFP: САЩ закриват мисията на ООП във Вашингтон"}
{"url": "http://www.focus-news.net/news/2018/09/10/2565291/mvr-zadarzhani-sa-dvama-izvarshiteli-na-telefonna-izmama-za-6-000-leva.html", "text": "Задържани са двама извършители на телефонна измама в Плевен за 6 000 лева. Това съобщиха от пресцентъра на  МВР . Разследването е започнало на 8 септември, след като 65-годишен мъж от Плевен потърсил помощ в Първо РУ. Човекът обяснил, че е попаднал в мрежата на измамници, на които доверчиво предоставил плик с 6 000 лева. Те го „атакували“ многократно по мобилния му телефон и го убедили, че в момента тече полицейска операция по залавяне на мошеници и неговата помощ ще е безценна. За целта той трябвало да остави плика с парите до контейнери за смет на кръстовище, а с лед приключване на акцията, парите ще му бъдат върнати. Едва по-късно мъжът разбрал, че е измамен.  \r\nПо случая веднага било образувано досъдебно производство, а в рамките на предприетите оперативни действия, в които се включили и служители на ОДМВР - Ловеч, двамата извършители - 44-годишен от село Български извор и 24-годишен негов другоселец, попаднали в полицейския капан. Те са задържани в рамките на 24 часа, направили са пълни самопризнания, част от сумата в размер на 2 220 лева и мобилни телефони са предадени доброволно. С постановление на наблюдаващия прокурор спрямо мъжете е взета мярка за неотклонение задържане до 72 часа. Работата по документираното престъпление продължава под наблюдението на прокуратурата.", "date": "2018.09.10", "title": "МВР: Задържани са двама извършители на телефонна измама за 6 000 лева"}
{"url": "http://www.focus-news.net/news/2018/09/10/2565293/haskovo-obshtina-topolovgrad-remontira-ulitsi-i-trotoari-po-obshtestvena-porachka-za-podobryavane-na-gradskata-sreda.html", "text": "Община Тополовград ремонтира улици и тротоари по обществена поръчка за подобряване на градската среда. Това съобщиха от пресцентъра на  Общината . Обществената поръчка с предмет: „Благоустрояване на улици и подобряване на градската среда на територията на Община Тополовград“ включва ремонти на улици в Тополовград, Българска поляна, Радовец и Устрем. Извършва се ремонт на тротоарната настилка на улица „Васил Левски“ Тополовград, където се намира къщата на Царския орел. Районът край нея се благоустроява. Изгражда се и детска площадка. Вече е готова площадката в НУ „Св. св. Кирил и Методий“ в Тополовград. Работи се и по вертикалната планировка на жилищен блок в УПИ І, кв. 15 по плана на града.  \r\nОбщата стойност на обществената поръчка е 313 192.53 лева без включен ДДС и 375 831.04 лева с включен ДДС. Размерът на предвидените средства, разпределен по отделни обекти, е съгласно Програмата за капиталови разходи към приетия Бюджет 2018 година на Община Тополовград. \r\nОсвен тези строителни дейности ще се изпълняват частични кърпежи по улиците, вследствие на ВиК авариите в Тополовград и част от улиците от Републиканската пътна мрежа.", "date": "2018.09.10", "title": "Хасково: Община Тополовград ремонтира улици и тротоари по обществена поръчка за подобряване на градската среда"}
{"url": "http://www.focus-news.net/news/2018/09/10/2565294/veliko-tarnovo-lek-avtomobil-e-izgoryal-v-selo-sheremetya-sled-kato-se-e-zapalil-poradi-tehnicheska-neizpravnost.html", "text": "Шестима пожарникари са гасили запален автомобил в село Шереметя. Сигнал за инцидента е подаден малко след 16.00 часа вчера, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. По първоначални данни огънят е предизвикан от техническа неизправност. Унищожена е част от колата, но данни за пострадали граждани и служители на пожарната няма. Пожарът е потушен от екип от шестима огнеборци от старата столица, които са използвали два пожарни автомобила. \r\nЛуиза ТРАНЧЕВА", "date": "2018.09.10", "title": "Велико Търново: Лек автомобил е изгорял в село Шереметя, след като се е запалил поради техническа неизправност"}
{"url": "http://www.focus-news.net/news/2018/09/10/2565295/predsedatelyat-na-pg-na-gerb-tsvetan-tsvetanov-obsadi-brekzit-s-poslanika-na-kralstvo-velikobritaniya-v-balgariya-n-pr-ema-hopkins.html", "text": "Председателят на Парламентарната група на ГЕРБ и зам.-председател на партията Цветан Цветанов се срещна с посланика на Кралство Великобритания в България Н. Пр. Ема Хопкинс. Това съобщиха от пресцентъра на  ПП ГЕРБ . Разговорът между двамата бе съсредоточен върху последствията от Брекзит в сектор „Сигурност“. Цветан Цветанов и Ема Хопкинс се обединиха около позицията, че трябва да се намери начин да се запази оперативният капацитет на сътрудничеството на държавите-членки на ЕС с Великобритания, за да се гарантира сигурността на европейските граждани.  \r\nЦветан Цветанов, който е и председател на парламентарната Комисия по вътрешна сигурност и обществен ред, подчерта, че изграденото доверие и ефективни механизми на двустранно сътрудничество между двете страни ще допринесат значително за устойчивото и последователно развитие на стратегическото партньорство помежду им и след излизането на Великобритания от ЕС. \r\nВ рамките на срещата посланик Хопкинс информира Цветан Цветанов и за последния развой на преговорите по Брекзит и го запозна с резултатите от детайлното разследване по случая „Скрипал“.", "date": "2018.09.10", "title": "Председателят на ПГ на ГЕРБ Цветан Цветанов обсъди Брекзит с посланика на Кралство Великобритания в България Н. Пр. Ема Хопкинс"}
{"url": "http://www.focus-news.net/news/2018/09/10/2565296/yordan-yordanov-kmet-na-dobrich-kmetskiyat-ekip-e-vinagi-otvoren-za-grazhdanski-initsiativi.html", "text": "Кметският екип е винаги отворен за граждански инициативи и потвърждение за това е провелия се преди дни September sun rock fest, с който е поставено началото на една нова традиция в добруджанския град. Това каза кметът на Добрич Йордан Йорданов, предаде кореспондент на  Радио „Фокус” – Варна . Наситеният календар на Община Добрич за месец септември предложи още едно забавление за меломаните и почитателите на рок музиката. За първа година на скейт-парка в Градски парк „Свети Георги” на 7 и 8 септември се проведе рок фестивал. 12 групи от цялата страна зарадваха рок феновете със свои хитове и взривиха публиката с много рок и метъл. Рок фестивалът бе организиран със съдействието на Община Добрич. „Смятам, че с общи усилия продължаваме да реализираме различни граждански проекти и инициативи“, подчерта кметът Йордан Йорданов.  \r\nЖулиета НИКОЛОВА", "date": "2018.09.10", "title": "Йордан Йорданов, кмет на Добрич: Кметският екип е винаги отворен за граждански инициативи"}
{"url": "http://www.focus-news.net/news/2018/09/10/2565297/sled-sedmitsa-na-nasilie-premierat-na-irak-e-na-poseshtnie-v-basra.html", "text": "Министър-председателят на Ирак Хайдер ал-Абади пристигна на посещение в богатия на петрол южен град Басра, където цяла седмица бяха провеждани антиправителствени протести, белязани с насилие и безредици, предава  AFP , като се позовава на официално изявление от неговия кабинет. \r\nСлед като миналата седмица 12 протестиращи бяха убити, а сградите на много от институциите– изгорени, ситуацията в Басра се успокои, отбелязва агенцията, без да привежда допълнителна информация за посещението на иракския премиер в града.  Тереза Герова", "date": "2018.09.10", "title": "След седмица на насилие: Премиерът на Ирак е на посещние в Басра"}
{"url": "http://www.focus-news.net/news/2018/09/10/2565288/premierat-boyko-borisov-aleksandar-manolev-e-kandidatat-za-ministar-na-transporta-mladen-marinov-za-mvr-a-petya-avramova-za-mrrb.html", "text": "За да не се спекулира ще ви кажа имената на тримата кандидати за министри. Това каза в Министерски съвет премиерът Бойко Борисов след Коалиционен съвет ГЕРБ-„Обединени патриоти“, предаде репортер на  Агенция „Фокус“ . „За Министерството на транспорта - Александър Манолев, досега зам.- министър на икономиката“, посочи той. „За министър на вътрешните работи - главният секретар Младен Маринов, за Министерството на регионалното развитие - Петя Аврамова, която сега е депутат и е бивш зам.-кмет на Враца“, допълни Бойко Борисов. „Поел съм ангажимент по всички важни теми да се събираме на Коалиционен съвет“, заяви премиерът. \r\nБиляна ИВАНОВА", "date": "2018.09.10", "title": "Премиерът Бойко Борисов: Александър Манолев е кандидатът за министър на транспорта, Младен Маринов - за МВР, а Петя Аврамова - за МРРБ"}
{"url": "http://www.focus-news.net/news/2018/09/10/2565285/premierat-boyko-borisov-v-chetvartak-vnasyame-v-parlamenta-trite-ministerski-ostavki-imame-mnozinstvo-da-badat-podkrepeni.html", "text": "Трите министерски оставки ще бъдат внесени в парламента в четвъртък. Имаме мнозинство да бъдат подкрепени и трите. Това каза в Министерски съвет премиерът Бойко Борисов след Коалиционен съвет ГЕРБ- „Обединени патриоти“, предаде репортер на  Агенция „Фокус“ . „Не можем да кажем, че имат вина за съответната катастрофа, но и не можем да се направим, че нищо не се е случило“, обяви той. „Другият понеделник в 10.00 часа отново ще се съберем, тъй като един от упреците е, че Коалиционният съвет не се събира редовно“, посочи Бойко Борисов. „В споразумението пише, че назначаването на нови министри трябва да се съгласува“, уточни премиерът. „Радостно за мен е, че всички колеги дават добра оценка за министрите и за свършеното от тях“, заяви Бойко Борисов. „Колкото и да е широка фразата политическа отговорност - тя трябва да се понесе“, каза още той. \r\nБиляна ИВАНОВА", "date": "2018.09.10", "title": "Премиерът Бойко Борисов: В четвъртък внасяме в парламента трите министерски оставки - имаме мнозинство да бъдат подкрепени"}
{"url": "http://www.focus-news.net/news/2018/09/10/2565298/liderat-na-bsp-sofiya-kaloyan-pargov-pred-balgari-v-london-promyanata-v-balgariya-e-neizbezhna-vie-ste-nashiyat-dopalnitelen-potentsial.html", "text": "Допълнителният потенциал на нацията са именно успелите българи извън пределите на родината ни. Имам предвид стотиците хиляди добре образовани наши сънародници, които градят кариери в големи компании по целия свят. Това заяви лидерът на БСП - София Калоян Паргов пред участниците в конференцията \"От комунизъм към капитализъм: Има ли край на прехода в Източна Европа?\", организирана от \"Милениум клуб България\" в Лондон, съобщиха от пресцентъра на  БСП - София . Форумът, който се проведе в Oxford and Cambridge Club, беше част от кампанията \"Краят на прехода\" на сдружението на младите българи в чужбина, родени след 1981 г., а в него участие взе и принц Кирил Сакскобургготски. На конференцията Калоян Паргов изнесе доклад, в който направи преглед на политическото и икономическото състояние на България по време на прехода и очерта алтернативата за страната ни. Освен това, на форума в Лондон той представи и философията на \"Визия за България\" на БСП. \r\n\"Страната ни отчайващо се нуждае от промяна и това е съвсем очевиден факт, заяви лидерът на БСП - София пред участниците в конференцията. - Промяната е неизбежна. Тя трябва да бъде решителна, задълбочена и отговорна. Това е нашият дълг към идните поколения\".  \r\nСпоред Калоян Паргов, страната ни трябва да има ясни национални цели и приоритети, постигнати на базата на обществен консенсус. \"В последните 10 години най-големият проблем в България е липсата на стратегия, заяви той. - Този проблем доведе до криза в развитието на държавата. Страната ни няма ясни стратегически цели, които да са подкрепени от обществото. Съответно няма как да има и определени приоритети за постигане на тези цели. Последните стратегически цели, които обединиха нацията и обществото бяха приемането ни в НАТО и ЕС. Разбира се, доколкото е възможно да ги наречем \"цели\". Защото приемането на България в НАТО и ЕС е по-скоро възможност, инструмент за постигане на цели\".  \r\nЛидерът на БСП - София заяви, че България се нуждае от експертно правителство на националното съгласие, еднакво отдалечено от всички партии, което да започне болезнените, но нетърпящи отлагане реформи. \"Бюджетният излишък в страната трябва да бъде насочен и изразходван с решение на Народното събрание, прието с квалифицирано мнозинство от две трети в най-необходимите направления\", посочи той в доклада си. \"Трябва да бъде проведена финансова и административна децентрализация. Да бъде извършена коренна промяна във всяка система като по ключови за обществото въпроси бъде въведено квалифицирано мнозинство от две трети при взимане на решенията на Народното събрание. Трябва също така да бъде допусната индивидуалната жалба пред Конституционния съд\", каза още той. \r\nКалоян Паргов говори и за наложително провеждане на цялостна административна реформа в институциите. \"Незабавно трябва да започне и поетапно да бъде редуциран съставът на съществуващите административни институции, структури и служители на бюджетна издръжка, каза той. \"Освен извършването на цялостна административна реформа, трябва да бъдат закрити и преобразувани разрешителните лицензионни и регистрационни режими, както и да бъдат въведени принципите на мълчаливото съгласие и на персоналната отговорност на длъжностните лица. Трябва да бъде проведена реална съдебна реформа и да бъдат въведени механизми и текущ граждански контрол над дейността на Висшия съдебен съвет и над отчетността на административните ръководители в съдилищата и прокуратурата\", добави Паргов. \r\nВсички теми и въпроси, по които председателят на столичните социалисти говори на конференцията в Лондон намират място във \"Визия за България\". Платформата, която БСП изработи, вече се представя и обсъжда с гражданите на различни форуми. \"Нашата стратегия за развитие на страната засяга и укрепването и развитието на ролята и мястото на България в НАТО и ЕС. Засяга също така въпросите за националната сигурност, за обществения ред и сигурността на гражданите, както и отбраната\", коментира още Калоян Паргов.  \r\nЛидерът на столичните социалисти посочи, че на фона на всички тези изброени факти, в момента най-голямата партия от управляващата коалиция ГЕРБ налага в държавата мантрата за собствената си безалтернативност, за най-малкото зло за държавата. \"На фона на неприемането на България в Шенген, където по думите на Цветан Цветанов тя трябваше да бъде приета още през 2010 г., на фона на непреставащия мониторинг върху съдебната система в държавата от страна на Брюксел, на фона на тоталния срив на чуждестранните инвестиции, на фона на фалита на четвъртата по големина банка, на застрахователно дружество и на цъкащи бомби във финансовия сектор, ГЕРБ няма как да е най-малкото зло\", посочи Калоян Паргов. \"И далеч не е без алтернатива. Предвид изредените факти, на практика всяка възможна алтернатива изглежда по-добра\", каза още той.", "date": "2018.09.10", "title": "Лидерът на БСП - София Калоян Паргов пред българи в Лондон: Промяната в България е неизбежна, вие сте нашият допълнителен потенциал"}
{"url": "http://www.focus-news.net/news/2018/09/10/2565292/prezidentat-rumen-radev-kam-momenta-predsrochni-izbori-nyama-da-dovedat-do-izlachvane-na-novo-mnozinstvo.html", "text": "Към момента предсрочни избори няма да доведат до нов изборен резултат, до излъчване на ново мнозинство. Това заяви пред журналисти в Шумен президентът Румен Радев, предаде репортер на  Радио „Фокус“-Шумен . „Самите социолози не предвижват нова констатация и нови промени в създаването на устойчива алтернатива. Всички я очакваме. Моят призив е към политическите партии - всички да се обърнат към проблемите на българите. Призовах и правителството - към своите отговорности. Към момента то тиражира серийни скандали и интриги, за да очерни своите опоненти и да прикрие най-важните проблеми на обществото – корупцията и беззаконието.  \r\nОтносно днешния коалиционния съвет Румен Радев посочи, че решенията са изцяло в прерогативите на управляващите. „Лично на премиера, негово е решението и негова е отговорността. За мен е важен крайният резултат, стига той не се бави много и да занимават само с проблемите на властта“, заяви президентът. Според него пред българското общество има изключително тежки проблеми за решаване.  \r\nПомолен за коментар на думи на Росен Плевнелиев, държавният глава заяви, че всички трябва да пазим авторитета на бившия президент. „Дори когато самият той не знае как да си го опази“, допълни Румен Радев. \r\nИвелина ИВАНОВА", "date": "2018.09.10", "title": "Президентът Румен Радев: Към момента предсрочни избори няма да доведат до излъчване на ново мнозинство"}
{"url": "http://www.focus-news.net/news/2018/09/10/2565300/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на  ПП ГЕРБ . Днес от 9.30 до 16.30 часа с граждани ще се срещне Живко Минчев и Здравко Костадинов; На 17 септември от 9.30 до 16.30 часа – Керанка Стамова и Галина Вучкова. На 1 октомври от 9.30 до 16.30 часа – Георги Стоянов и Христо Котов. На 8 октомври от 9.30 до 16.30 часа – Силвия Маринова и Георги Николаев. \r\nПредварително записване - на тел. 044/63 32 23. Приемните се провеждат в офиса на ГЕРБ в Сливен, който е на адрес: ул. \"Цар Освободител\" 17.", "date": "2018.09.10", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/09/10/2565299/ministar-krasimir-valchev-uvelichenieto-na-uchitelskite-zaplati-e-edin-mnogo-golyam-byudzheten-angazhiment.html", "text": "Увеличението на учителските заплати е един много голям бюджетен ангажимент. Това каза по време на работна среща между представители на образователни и други институции в Кюстендил министърът на образованието и науката Красимир Вълчев, предаде репортер на  Радио „Фокус” – Кюстендил . По думите на министър Вълчев учителите са най-важните, не само като участници в механизма за обхващане на всички деца в образователния процес, но и на тях се разчита най-вече по отношение на това децата да усвоят базовите умения и компетентности, нови умения, ефективно да бъдат включени в образователния процес и да бъдат подкрепени. „Затова и поехме ангажимента за двойното увеличение на възнагражденията. Ако погледнете през бюджетните параметри, това е много голям бюджетен ангажимент”, коментира министър Красимир Вълчев.  \r\nПо думите му едно такова поетапно увеличение за четирите години, след като бъде завършено, ще струва около 1,4 милиарда лева. „Ние, като система, се радваме за това, че беше проведен този политически и обществен разговор колко са важни учителите. Казахме, че ако имаме добри учители, ще имаме добри специалисти по всички останали професии, но в системата на образованието трябва да оправдаем това доверие”, каза министър Вълчев. Той посочи, че общественият бюджетен избор трябва да бъде устойчив, а учителската заплата трябва да надвишава средната за страната и дори да достига 120% спрямо средната за страната, защото днес е много по-трудно да се привличат учители – млади хора, особено с високи образователни резултати, отколкото преди половин или един век.  \r\nРаботната среща в парк-хотел „Кюстендил“ продължава. Министър Красимир Вълчев ще даде изявление за медиите в 13.15 часа в Детска градина „Мечта“, където ще бъде на посещение. \r\nВенцеслав ИЛЧЕВ", "date": "2018.09.10", "title": "Министър Красимир Вълчев: Увеличението на учителските заплати е един много голям бюджетен ангажимент"}
{"url": "http://www.focus-news.net/news/2018/09/10/2565301/dobrich-zaradi-prisaedinyavane-na-abonati-kam-nov-vodoprovod-s-narusheno-vodosnabdyavane-sa-zhilishtnite-kvartali-balik-stroitel-druzhba-2-i-druzhba-3.html", "text": "Заради присъединяване на абонати към нов водопровод с нарушено водоснабдяване са жилищните квартали „Балик“, „Строител“, „Дружба 2“ и „Дружба 3“ в Добрич, предаде кореспондент на  Радио „Фокус” – Варна . По план водоснабдяването трябва да бъде спряно днес в часовете от 8.00 до 17.00.  \r\nПо информация на ВиК – Добрич днес има нарушено водоснабдяване в много райони на областта поради отстраняване на аварии.  \r\n- община Добрич – по ул. „Велико Търново“, в кв. „Рилци“ - ул. „Искър“ поради изграждане на водопровод; \r\n- в община Добрич-селска - с. Безводица, с. Денково, Помпена станция (ПС) Оброчище и с. Воднянци; \r\n- в община Балчик - с. Сенокос и с. Оброчище; \r\n- в община Каварна - с. Вранино и с. Българево; \r\n- в община Тервел - с. Бонево, с. Честименско и ПС Жегларци; \r\n- в община Генерал Тошево - ул. „Асен Златаров“ и с. Спасово; \r\n- в община Шабла - с. Вестяник, с. Горун и с. Стаевци. \r\nЖулиета НИКОЛОВА", "date": "2018.09.10", "title": "Добрич: Заради присъединяване на абонати към нов водопровод с нарушено водоснабдяване са жилищните квартали „Балик“, „Строител“, „Дружба 2“ и „Дружба 3“"}
{"url": "http://www.focus-news.net/news/2018/09/10/2565283/ministar-krasimir-valchev-napravihme-mehanizma-za-savmestna-rabota-mezhdu-institutsiite-za-predotvratyavane-na-rannoto-otpadane-ot-obrazovatelnata-sistema-i-rezultatite-sa-nalitse.html", "text": "Много са задачите, които ни предстоят в началото на новата учебна година. Казахме, че трябва като държава да можем с всички институции, политики, да се справим с проблема с ранното отпадане. Направихме механизма за съвместна работа между институциите, факт е, че когато институциите работят заедно – резултатите са налице. Това каза министърът на образованието и науката Красимир Вълчев в началото на работна среща на представители на представители на образователната система и на различни институции, предаде репортер на  Радио „Фокус“ – Кюстендил . „Направихме информационна система, информационна свързаност. Опитваме се тази териториална отговорност, която имат общините, да я разделим между образователните институции“, посочи също министър Вълчев. По думите ще бъдат структури за превенция на ранното отпадане от образователната система във всяка една община, за детските градини, училищата и гимназиите. По думите му тази година работата по механизма за обхват на децата и учениците в образователната система трябва да бъде далеч по-фокусирана, в сравнение с предходната година, като трябва да има и по-добро взаимодействие между отделните институции. \r\nРаботната среща се провежда в парк-хотел „Кюстендил“. На нея присъстват министърът на образованието и науката Красимир Вълчев, кметът на Община Кюстендил Петър Паунов, областният управител Виктор Янев, началникът на Регионално управление на образованието Радостина Новакова, директорът на Областна дирекция на МВР – Кюстендил Елиан Стамболийски, председателят на Общински съвет – Кюстендил Михаела Крумова, Радослава Чеканска, народен представител, кметове на общини, представители на партньорски институции, директори на училища и детски градини и други.  \r\nВенцеслав ИЛЧЕВ", "date": "2018.09.10", "title": "Министър Красимир Вълчев: Направихме механизма за съвместна работа между институциите за предотвратяване на ранното отпадане от образователната система и резултатите са налице"}
{"url": "http://www.focus-news.net/news/2018/09/10/2565302/vidin-45-godishen-mazh-e-zadarzhan-za-napadenie-s-nozh-pri-semeen-skandal-v-selo-gamzovo.html", "text": "45-годишен мъж е задържан за нападение с нож при семеен скандал в село Гъмзово. Това съобщиха от  ОДМВР - Видин . Мъжът е задържан за нанесени телесни повреди на съпругата си и нейния брат. В неделя в 14.47 часа на тел.112 е получен сигнал за възникнал битов скандал, последвало сбиване и двама ранени в частен дом в селото. Към адреса незабавно били насочени служители на полицията. Униформените изяснили, че при възникнал скандал и последвало сбиване 45-годишният мъж, след употреба на алкохол, нанесъл няколко удара с нож в областта на ръцете и корема на 46-годишния си шурей и удари в областта на врата на 43-годишната си съпруга. Пострадалите били транспортирани в ЦСМП в областния град. След прегледите и оказаната медицинска помощ жената е освободена за домашно лечение, а мъжът настанен в болницата. Няма опасност за живота им. Извършителят на деянието е задържан с полицейска мярка за срок до 24 часа. Работата по случая продължава, в РУ-Видин е образувано досъдебно производство.", "date": "2018.09.10", "title": "Видин: 45-годишен мъж е задържан за нападение с нож при семеен скандал в село Гъмзово"}
{"url": "http://www.focus-news.net/news/2018/09/10/2565303/blagoevgrad-prodalzhava-da-e-intenziven-trafikat-na-gkpp-kulata-na-izhod-za-tovarni-avtomobili.html", "text": "Продължава да е интензивен трафикът на ГКПП „Кулата“ на изход за товарни автомобили. Това съобщиха за  Радио „Фокус“ – Пирин  от Главна дирекция „Гранична полиция“. На граничен пункт „Илинден“ преминаването се извършва без забавяния. Спокойна е обстановката и на ГКПП „Златарево“. \r\nЛивия НИНОВА", "date": "2018.09.10", "title": "Благоевград: Продължава да е интензивен трафикът на ГКПП „Кулата“ на изход за товарни автомобили"}
{"url": "http://www.focus-news.net/news/2018/09/10/2565305/prezidentat-rumen-radev-shte-provede-sreshta-s-predsedatelya-na-parlamenta-na-republika-sarbiya-maya-goykovich-na-11-septemvri.html", "text": "Президентът Румен Радев ще проведе среща с председателя на парламента на Република Сърбия Мая Гойкович на 11 септември от 11.50 часа на „Дондуков“ 2. Това съобщиха от  прессекретариата на държавния глава .  \r\nОт 14.00 часа президентът ще награди посланика на Република Хърватия у нас Лйерка Алайбег с орден „Мадарски конник“ първа степен. Високото държавно отличие се връчва на дипломата за нейния цялостен принос за развитието на българо-хърватските отношения и за задълбочаване политическото, икономическото и културното сътрудничество между България и Хърватия. \r\nОт 15.00 часа в Гербовата зала на „Дондуков“ 2 президентът и върховен главнокомандващ Въоръжените сили Румен Радев ще удостои български военнослужещи с орден „За военна заслуга“ първа степен. \r\nБригаден генерал Светослав Даскалов получава висшето държавно отличие за големите си заслуги за развитието и укрепването на Въоръжените сили, за дългогодишна и безупречна служба и за приноса си за националната и колективната сигурност, за проявения висок професионализъм и за личния си принос в процеса на реформиране и изграждане на българското военно разузнаване в съответствие с новите глобални предизвикателства.  \r\nО.з. вицеадмирал Румен Николов, о.з. генерал-лейтенант Галимир Пехливанов и о.з. генерал-лейтенант Пламен Атанасов получават ордени за големите им заслуги за развитието и укрепването на Българската армия, за дългогодишната им и безупречна служба и за приноса им за националната сигурност на Република България.", "date": "2018.09.10", "title": "Президентът Румен Радев ще проведе среща с председателя на парламента на Република Сърбия Мая Гойкович на 11 септември"}
{"url": "http://www.focus-news.net/news/2018/09/10/2565306/plovdiv-narkostopanstvo-e-razkrito-v-zemlishteto-na-selo-belovitsa.html", "text": "Наркостопанство е разкрито в землището на село Беловица. Това съобщиха от  ОДМВР-Пловдив . В хода на специализирана операция в петък полицаи от Хисаря установили, че в местността „Друма“ се отглеждат 8 растения от рода на конопа, някои от които достигнали височина над 3,5 метра. На място били открити 5 бутилки течен тор, земеделски сечива и ползвано оборудване за незаконната дейност. В момент на полагане на грижи за насажденията били задържани 28-годишен мъж и 24-годишна жена, жители на две смолянски села. При последвалите лични обиски и претърсване в квартирата на двамата в Пловдив допълнително били иззети 6 стръка марихуана, метален гриндер и бучка амфетамин. Извършителите били отведени за едно денонощие в Районно управление на МВР – Хисаря. По случая е образувано досъдебно производство по чл. 354в, ал. 1 от НК. След доклад на материалите в Районна прокуратура – Пловдив мярката за неотклонение на двамата е удължена до 72 часа.", "date": "2018.09.10", "title": "Пловдив: Наркостопанство е разкрито в землището на село Беловица"}
{"url": "http://www.focus-news.net/news/2018/09/10/2565308/plovdiv-3000-kasa-kontrabandni-tsigari-sa-otkriti-v-doma-na-61-godishna-kriminalno-proyavena-i-osazhdana-zhena-ot-grada.html", "text": "Безакцизни стоки били иззети при специализирана полицейска операция, проведена в петък и събота на територията на областната дирекция на МВР. Това съобщиха от  ОДМВР-Пловдив . В районното управление в Асеновград бил задържан 68-годишен жител, хванат на паркинг на местна болница с над 750 къса цигари и килограм тютюн без български бандерол. Със същата мярка в Шесто Районно управление на МВР-Пловдив се озовала 61-годишна криминално проявена и осъждана пловдивчанка от квартал „Столипиново“, която съхранявала в дома си близо 3000 къса контрабандни цигари от различни марки. На ул. „Ландос“, в паркирания си лек автомобил „Форд“ 41-годишен мъж държал шест чувала суха листна маса с мирис на тютюн, а на ул. „Сокол“ 38-годишна жена пренасяла 440 саморъчно свити цигари. Междувременно в зоната на общински пазар в Стамболийски 66-годишен от Златитрап предлагал за продажба 2 килограма тютюн, също без платен акциз. По случаите са образувани три бързи производства и две предварителни проверки за престъпление по чл. 234, ал. 1 от НК.", "date": "2018.09.10", "title": "Пловдив: 3000 къса контрабандни цигари са открити в дома на 61-годишна криминално проявена и осъждана жена от града"}
{"url": "http://www.focus-news.net/news/2018/09/10/2565309/pazardzhik-blizo-10-tona-otpadatsi-sa-otkriti-v-dva-nelegalni-punkta-za-izkupuvane-na-metali.html", "text": "Два нелегални пункта за изкупуване на метални отпадъци са открити по време на полицейска операция проведена от служители на сектор „Противодействие на икономическата престъпност“, съобщиха от пресцентъра на  ОДМВР-Пазарджик . При проверка на сграда намираща се в пазарджишкото село Говедаре органите на реда установили, че 57-годишна жена изкупувала черни и цветни метали. Жената извършвала това без да има лиценз за това. В двора били открити около 9000 кг. метални отпадъци, както и девет разкомплектовани на части моторни превозни средства. Отново в село Говедаре, в дворно място между две сгради, било установено, че 48-годишен мъж също извършвал подобна дейност. Установено е наличието на около 400 килограма метални отпадъци и две разглобени на части превозни средства. И на двете местопроизшествия са извършени огледи. Спрямо собствениците на незаконните пунктове се водят полицейски производства.", "date": "2018.09.10", "title": "Пазарджик: Близо 10 тона отпадъци са открити в два нелегални пункта за изкупуване на метали"}
{"url": "http://www.focus-news.net/news/2018/09/10/2565311/plovdiv-95-godishen-mazh-ot-grada-e-stanal-zhertva-na-telefonna-izmama-s-11-700-leva.html", "text": "95-годишен мъж от Пловдив е станал жертва на телефонна измама. Това съобщиха от  ОДМВР-Пловдив . По първоначални данни в петък по обяд възрастният мъж предал на непознат 11 700 лева след получено телефонно съобщение, че дъщеря му е приета по спешност в болница с диагноза „лаймска болест“ и за лечението й е необходима определена сума. Сигналът се разследва. Образувано е досъдебно производство по чл. 209 от НК.", "date": "2018.09.10", "title": "Пловдив: 95-годишен мъж от града е станал жертва на телефонна измама с 11 700 лева"}
{"url": "http://www.focus-news.net/news/2018/09/10/2565310/d-r-emiliya-baeva-zam-kmet-na-dobrich-50-izpalniteli-sa-zayavili-uchastie-v-mezhdunarodniya-mladezhki-muzikalen-konkurs-nadezhdi-talanti-maystori.html", "text": "Започва Международният младежки музикален конкурс „Надежди, таланти, майстори“, за който желание за участие са заявили 50 младежи. Това съобщи зам.-кметът „Хуманитарни дейности“ в Община град Добрич д-р Емилия Баева, предаде кореспондент на  Радио „Фокус” – Варна . Тази година солистичните инструменти са пиано, цигулка, виола и виолончело. 22 години по ред председател на журито е проф. Виктор Чучков. Членове в това издание са проф. Гинка Гичкова (цигулка), проф. Фаусто Ди Чезаре (пианист и диригент), ръководител катедра в консерваторията „Санта Чечилия“ в Рим, проф. Стефан Попов (виолончело), преподавател в „Гилдхол скул“ Лондон, доц. Огнян Константинов (виола), преподавател в НМА „Проф. Панчо Владигеров“ София. Конкурсната програма включва освен солови изпълнения, още три категории – „Учител – ученик“, „Клавирно дуо на четири ръце“ и „Акомпанимент“. Конкурсът е част от Програмата на Община град Добрич за закрила на деца с изявени дарби. Лауреатите в различни категории освен награди от Министерство на културата ще получат и парични премии, осигурени от Община град Добрич. Закриването на конкурса и награждаването на победителите ще се състоят на 14 септември от 19.00 часа в Огледална зала „Нели Божкова“. Международният конкурс за изпълнители на класическа музика се провежда всяка година през месец септември в Добрич под патронажа на кмета на града.  \r\nЖулиета НИКОЛОВА", "date": "2018.09.10", "title": "Д-р Емилия Баева, зам.-кмет на Добрич: 50 изпълнители са заявили участие в  Международния младежки музикален конкурс „Надежди, таланти, майстори“"}
{"url": "http://www.focus-news.net/news/2018/09/10/2565314/sport-frantsiya-pobedi-gartsiya-v-poslednata-si-kontrola-predi-macha-sreshtu-balgariya.html", "text": "Националният отбор на Франция по баскетбол победи Гърция с 84:68 в контролна среща, играна в столицата Париж – последна преди мача срещу България.  \r\nНационалите ни посрещат французите на 13 септември от 18:00 часа. Двубоят е първи за двата тима от новата фаза на квалификациите за Световното първенство в Китай догодина.", "date": "2018.09.10", "title": "Спорт: Франция победи Гърция в последната си контрола преди мача срещу България"}
{"url": "http://www.focus-news.net/news/2018/09/10/2565313/veliko-tarnovo-konteyneri-za-stari-mebeli-i-drugi-otpadatsi-ot-darvo-shte-badat-postaveni-v-kvartalite-na-grada.html", "text": "Контейнери за стари мебели и други отпадъци от дърво ще бъдат поставени в кварталите на Велико Търново. Това съобщиха от пресцентъра на  Общината . Инициативата е на Общината и на компанията „Кроношпан“ и се прави за улеснение за жителите на града. Първият от новия тип контейнери ще бъде локализиран в квартал „Бузлуджа“ още тази седмица, а поетапно това ще се случи и в другите по-големи жилищни комплекси в града. \r\nПовод за мярката са зачестилите сигнали за оставени стари мебели край съдовете за битова смет или директно в тях. Наредбата за опазване на околната среда задължава както жителите на града и населените места в общината, така и юридическите лица да организират транспортирането на този тип смет до общинското депо за строителните отпадъци, намиращо се близо до село Леденик.  \r\nС новите контейнери пред търновци се открива още една възможност за превозване на този тип дървени отпадъци и за последващото им рециклиране. \r\nДруг вариант пред юридическите лица е да транспортират старите мебели и оборудване от дърво директно до базата на „Кроношпан“ ЕООД.", "date": "2018.09.10", "title": "Велико Търново: Контейнери за стари мебели и други отпадъци от дърво ще бъдат поставени в кварталите на града"}
{"url": "http://www.focus-news.net/news/2018/09/10/2565304/tsvetan-tsvetanov-v-gerb-sme-edinni-nikoga-ne-e-imalo-razminavane-v-pozitsiite-ni.html", "text": "В ГЕРБ сме единни, никога не е имало разминаване в позициите ни. Това каза пред журналисти в МС председателят на ПГ на ГЕРБ и зам.-председател на партията Цветан Цветанов след Коалиционния съвет ГЕРБ-„Обединени патриоти“ по повод думите на лидера на Атака Волен Сидеров, че има заговор срещу премиера Бойко Борисов, в който участват близки до него хора, предаде репортер на  Агенция „Фокус“ . „Силата на демокрацията е, когато имаш способността да чуеш различните мнения. Силата на стабилността на държавата е, когато успеем да се обединим около една позиция, която да ни даде възможност да реализираме 4-годишната си управленска програма“, посочи той. „Не очаквайте винаги да имаме еднакво мнение с „Обединени патриоти“. Коалиционните съвети ще ни дават възможност да изчистваме евентуалните лоши тълкования, които могат да излязат в публичното пространство“, допълни Цветанов. \r\nБиляна ИВАНОВА", "date": "2018.09.10", "title": "Цветан Цветанов: В ГЕРБ сме единни, никога не е имало разминаване в позициите ни"}
{"url": "http://www.focus-news.net/news/2018/09/10/2565316/pregled-na-mezhdunarodnite-novini-do-13-chasa-agentsiya-fokus.html", "text": "Законопроект, предложен от Европейската комисия, предвижда укрепването на Европейската агенция за гранична и брегова охрана – Фронтекс, чрез увеличаване на броя на служителите й и предоставянето й на повече правомощия, съобщава германският национален ежедневник  Die Welt  в поредна статия, посветена на мигрантската криза на Стария континент. Освен това в Брюксел са решени да ускорят депортациите на незаконните мигранти, допълват от редакцията. В хода на планираните мерки институциите на Общността биха могли да получат право да се месят във вътрешните политически компетенции на отделните държави-членки. \r\nОт гледна точка на ЕК за необходимостта от действия е огромна: през 2017 г., само около един на всеки трима нелегални имигранти (36,6 процента) е бил депортиран със заповед, сочат данни на Брюксел. „В допълнение, трябва да се предприемат допълнителни действия, за да се осигури ефективна защита на външните граници\", пише  в законодателно предложение за реорганизация на Фронтекс, което ще бъде официално представено в средата на текущата седмица.  \r\nФронтекс ще има централна роля както в защитата на външните граници, така и в депортирането на нелегалните мигранти.  \r\nЗа защитата на външните граници на ЕС Брюксел планира да похарчи 35 милиарда евро в периода между 2021 г. и 2027 г. - почти три пъти повече, отколкото бе предвидено по-рано. Същевременно броят на служителите на Фронтекс трябва да бъдат увеличени от сегашните 1500 на 10 000 души. Сред тях ще има специално обучени екипи, които ще се имат задачата да организират депортациите в отделните държави от ЕС, да координират и извършват връщания дори без съгласието на съответните правителства. \r\n***  САЩ взеха решение да затворят мисията на Организацията за освобождение на Палестина (ООП) във Вашингтон, предава  AFP , като подчертава, че това е пореден ход от страна на администрацията на американския президент Доналд Тръмп, която се опитва да принуди палестинците да преговарят с Израел. \r\n„Бяхме уведомени от американски служител за тяхното решение да закрият палестинската мисия в САЩ“, се казва в изявление от генералния секретар на ООП Саеб Ерекат. \r\n„Това е още едно утвърждаване на политиката на администрацията на Тръмп за колективно наказване на палестинския народ, включително чрез намаляване на финансовата подкрепа за хуманитарни услуги, включително здравеопазване и образование\", се казва още в разпространения текст. \r\n***  Командирът на КФОР генерал-майор Салваторе Куочи  увери, че силите на НАТО в най-младата държава на Балканите са били в готовност да се намесят при необходимост, за да гарантират сигурността на сръбския президент Александър Вучич в рамките на посещението му в Косово, отбелязва електронното издание на белградския ежедневник  Danas . \r\nПред местни медии генерал Куочи подчерта, че КФОР са били готови да се намесят в ситуацията, но институциите в Прищина са били тези, които са взели решение да бъде избегнато посещение на Вучич в село Баня. Куочи припомни, че КФОР са трети във веригата за взимане на решения след косовската полиция и мисията на Европейския съюз в Косово – ЕУЛЕКС. \r\n„Когато косовската полиция не успее да овладее ситуацията, тогава ЕУЛЕКС реагира, след това ние\", заяви Куочи, като добави, че Вучич е взел мъдро решение да избегне инциденти. „Ако се бяхме намесили, ситуацията би била различна и може би посещението щеше да има различен резултат. Мирното решение е мъдро решение\", категоричен бе генерал-майорът. \r\nТой добави, че косовската полиция е тази, която се справя с демонстрации и безредици и че „никой не е в опасност\". Запитан дали ще КФОР ще реагира по същия начин при пристигането на президент на друга държава в Косово, Куочи увери: „Който и президент да е - щяхме да направим същото\". \r\n***  През почивните дни на гръцкия остров Самос е избухнал голям горски пожар, съобщава електронното издание на македонския вестник   „Вечер“ . \r\nМестни медии съобщиха, че за потушаването на огнената стихия са задействани пет хеликоптера, два протипопожарни самолета и 17 единици специализирани пожарни коли. В гасенето на пожара са се включили и голям брой доброволци. Усилията им обаче са затруднени от недостъпния терен, в който бушуват пламъците.  \r\nКъм настоящия момент няма информация за пострадали или жертви. \r\n***  В Македония ще бъде даден официален старт на кампанията за референдума, на който гражданите на югозападната ни съседка ще се произнесат за новото име на страната, припомня скопският телевизионен канал  ТВ 21 , като уточнява, че в нея ще се включат СДСМ и албанската „Демократичен съюз за интеграция“ (ДСИ). \r\nОт ДСИ вече обявиха митинг в Тетово от 20:00 часа местно време (21 часа българско време). Партията бе категорична, че всички похарчени средства и направени финансови транзакции за кампанията ще бъдат публично достояние.  \r\nСДМС също организира събития, свързани с кампанията. Очаква се министър-председателят Зоран Заев да призове гражданите да гласуват масово на референдума, насрочен за 30 септември. \r\nОпозицията в Скопие все още не е обявила официалната си позиция за предстоящия референдум, като председателят на ВМРО-ДПМНЕ Християн Мицковски съобщи по-рано, че това ще се случи през настоящата седмица. Останалите партии, представени в парламента, все още не са обявили публично кога и как ще водят кампанията си. \r\n***  Полицията в германския град Кьотен, провинция Саксония-Анхалт, арестува двама афганистанци по подозрение за убийството на 22-годишен гражданин на ФРГ – случай, който провокира опасенията от „втори Кемниц“ в страната, коментира изданието  Politico  в европейската си редакция. \r\nМестен прокурор заяви пред германската редакционна мрежа, че двамата мъже са арестувани по подозрение за убийство, но подчерта, че властите ги разследват „във всички посоки\". \r\nПредполагаемото убийство е извършено на фона на протестите в източногерманския град Кемниц, организирани след смъртта на 35-годишен местен. По случая бяха обвинени двама мигранти – от Сирия и Ирак. Демонстрациите предизвикаха напрегнат национален дебат относно миграцията, ролята на исляма и фашисткото минало на страната. \r\n„Насилствената смърт на човек винаги трябва да бъде осъждана. Близките се нуждаят от нашето съчувствие, а Кьотен – от предпазливост\", подчерта Катя Пеле, лидер на фракцията на ГСДП в регионалния парламент на Саксония-Анхалт, предупреждавайки, че не бива да се допуска „влизането в спирала на насилие“.  \r\nАндре Венд, член на популистката „Алтернатива за Германия“, реагира остро на новината за инцидента: „Убийствата продължават, но партиите и медиите не се занимават с нищо друго освен да заглушават гласовете на притеснените граждани и критиците“. \r\n***", "date": "2018.09.10", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/10/2565318/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.10", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/09/10/2565315/prezidentat-rumen-radev-zaedno-tryabva-da-vodim-bitkata-za-postavyane-na-morala-i-obrazovanieto-kato-osnova-na-nashite-tsennosti.html", "text": "Заедно трябва да водим битката за поставяне на морала и образованието като основа на нашите ценности. Това заяви президентът Румен Радев в словото си при откриване на академичната година в Шуменския университет „Еп. Константин Преславски“, предаде репортер на  Радио „Фокус“-Шумен . „Духовното начало е в основата на всяка човешка дейност и на всяка нова стъпка. Благодаря на ректора проф. Колев за поканата, честа и удоволствието да присъствам на откриването на академичната година. С основателна гордост вие заявявате, че сте наследници на първата българска книжовна школа, защото точно тук, в земите, в които е възникнала и се е утвърждавала българската държавност, вие развивате наука и образование, които черпят сили от нашите духовни корени и затова гледат и уверено напред. Днес съм тук, за да благодаря на ръководството на университета, на ръководството Община Шумен, на настоятелството, на родителите, на хилядите възпитаници затова, че с вашите усилия и всеотдайност изградихте този университет като решаващ фактор за социално-икономическото и духовно развитие на Североизточна България“, заяви президентът.  \r\nТой посочи, че проблемите на образованието не са малко, но ще говори за общите битки, които трябва да се водят, а те започват от студентската скамейка. „Като президент, бих искал да видя най-сетне успешно извървяна дълбока трансформация на нашето образование, която да го превърне от система за преподаване, наизустяване и възпроизвеждане на готови знания, в система, която да произвежда личности, натрупали активни знания, умения и компетенции да се справят с предизвикателствата на съвременния свят“, коментира държавният глава. Той отбеляза, че образованието е само елемент от модернизацията и просперитета на българската държава и припомни, че през вековете преклонението към книгите, уважението към даскала, стремежът да изучим децата си са били винаги гаранция за успеха на българина и на българската нация.  \r\n„Живеем във времена на опростяване на отношенията между хората, на езика, на мислите. Времена, в които фактите се подменят с фалшиви новини, в които скоростта на информацията взема превес над съдържанието, а образът побеждава често смисъла. Моралът все по-малко е гаранция за успех, а знанието рядко отваря врати. Затова заедно трябва да водим битката да поставим морала и образованието като основа на нашите ценности“, заяви президентът Радев. \r\nИвелина ИВАНОВА", "date": "2018.09.10", "title": "Президентът Румен Радев: Заедно трябва да водим битката за поставяне на морала и образованието като основа на нашите ценности"}
{"url": "http://www.focus-news.net/news/2018/09/10/2565319/gazeta-express-politicheski-predstaviteli-na-albantsite-v-preshevskata-dolina-shte-posetyat-kosovo.html", "text": "Държавният глава на Косово Хашим Тачи ще проведе среща с политически представители на албанците в Прешевската долина, съобщава електронното издание на вестник  Gazeta Express , като уточнява, че в рамките на деня се очаква тяхната визита в Прищина. \r\nВторото посещение в рамките на един месец на политическите представители на албанските общини в Сърбия - Прешево, Медведево и Буяновац, ще се осъществи на фона на обсъжданията за размяна на територии между Косово и Сърбия. Тачи предложи „корекция“ на границата със Сърбия, която предвижда присъединяване на Прешевската долина към територията на най-младата държава на Балканите.  \r\nПо-рано Тачи увери, че ще се заеме с решаването на проблемите на албанците в трите общини. Въпросът трябваше да бъде обсъден в рамките на диалога между Белград и Прищина за нормализиране на двустранните отношения. В телевизионно интервю миналата седмица Тачи заяви, че няма да има размяна на територии или подялба на Косово, и подчерта, че „корекцията на границата\" със Сърбия е най-доброто решение за отношенията между двете страни.  Тереза Герова", "date": "2018.09.10", "title": "Gazeta Express: Политически представители на албанците в Прешевската долина ще посетят Косово"}
{"url": "http://www.focus-news.net/news/2018/09/10/2565317/plovdiv-otchita-se-namalenie-na-unishtozhenite-ot-pozhari-gorski-teritorii-v-oblastta.html", "text": "Отчита се намаление на унищожените от пожари горски територии в Пловдивска област. За тази година те са 127 дка, а за миналата - 816 дка. Това стана ясно по време на брифинг по повод Седмицата на пожарната безопасност, предаде репортер на  Радио „Фокус“-Пловдив . На него присъстваха гл. инспектор Петър Тосков, зам.-директор на РС „Пожарна безопасност и защита на населението“ (РСПБЗН)-Пловдив и инсп. Цвятко Дешев, говорител на РСПБЗН. Отчита се обаче увеличение на загубите в житните култури. Унищожените декари са 7000 за 2018 спрямо 877 за миналата година. 3 494 сигнала за произшествия са обслужени в Районната служба в Пловдив от началото на годината досега. Пожарите с материални загуби са 473 спрямо 551 за 2017. Пострадалите от пожари са 28, а 10 са загиналите. За същия период миналата година пострадалите са 17, а загиналите - 8.  \r\nПожарите в автомобилния транспорт са 60 спрямо 67 за 2017. Тосков отбеляза, че през тази година е имало няколко значими пожара с големи материални щети. Единият е в землището на Раковски и Брезово, а другият - между пловдивските квартали „Прослав“ и „Коматево“. „Две деца бяха леко обгазени, а трудно подвижна възрастна жена бе евакуирана на „Пещерско шосе“ на 4 май, когато пожарът обхваща освен къщата, но и склад за авточасти и нанася големи материални щети“, добави още Тосков. Друг голям пожар бе и този през август в гората край Карлово. „Нашите екипи, въпреки трудния терен, успяха да ограничат и ликвидират пожара“, посочи гл. инспектор Тосков. Той добави, че са извършени 113 комплексни проверки на обекти,  1022 контролни проверки на обекти и 473 проверки на строежи. Извършени са 29 проверки по сигнали и предложения по смисъла на административно процесуален кодекс. За изминалата година са извършени 728 писмени разпореждания, 608 са констативните протоколи, 91 протокола за комплексни проверки. 150 са съставени актове за установяване на административни нарушения. \r\nПо думи на гл. инспектор Тосков основните причини за възникването на пожари са от сезонен характер, през пролетно-летния сезон - предимно от небрежност при боравене на открит огън. Той заяви още, че в последните години има тенденция да не се палят стърнища, а основно терените се възпламеняват от съседни земеделски земи. „Особено сега, през есента, когато се варят компоти и се варят буркани със зимнина“, поясни гл. инсп. Тосков. Той добави, че в горите основно пожарите са причинени небрежност при боравене с открит огън. „Нямаме информация за умишлени палежи“, каза още той. Предстои есенно-зимният отоплителен сезон, при който основно пожарите възникват вследствие на небрежност с боравене на нагревателни и отоплителни уреди и технически неизправност на вградени греди в комини. Със започването на учебната година се набляга на проверките на учебните заведения и провеждането на учебните евакуации в училищата, които се правят два пъти в годината - един през есента и през пролетта. \r\nПожарите, причинени от късо съединение, са 155, а от човешки фактор, небрежност при боравене с открит огън - 87. Пожарите, които са вследствие на неправилно боравене с отоплителни уреди на ток, твърдо гориво или газ, са 69. \r\nМария РУСЕВА", "date": "2018.09.10", "title": "Пловдив: Отчита се намаление на унищожените от пожари горски територии в областта"}
{"url": "http://www.focus-news.net/news/2018/09/10/2565312/tsvetan-tsvetanov-gerb-korneliya-ninova-da-bade-spokoyna-nyama-naprezhenie-mezhdu-premiera-borisov-i-parlamentarnata-ni-grupa.html", "text": "Корнелия Нинова да бъде спокойна, няма никакво напрежение между Борисов и Цветанов, както и между ПГ и премиера. Това каза пред журналисти в МС председателят на ПГ на ГЕРБ и зам.-председател на партията Цветан Цветанов след Коалиционния съвет ГЕРБ-„Обединени патриоти“, предаде репортер на  Агенция „Фокус“ . „Не знам дали това важи за ПГ на БСП, където виждаме, че с едноличните решения Корнелия Нинова създава дискомфорт“, посочи той. „Наблюдавайте колко са депутатите, които участват в заседанията на парламента. Ако са над 20, означава, че явно има сериозен проблем в изпълнението на политическите решения на Бюрото на БСП“, коментира Цветанов. „Ако мога да дам оценка на хронологията на всички Коалиционни съвети в последните няколко седмици, това беше най-приятният съвет“, обяви председателя на ПГ на ГЕРБ. „Липсата на редовни заседания на Коалиционния съвет създаде противоречие между лидерите в него. Всички се обединихме около това, че трябва да има редовни Коалиционни съвети, за да изчистваме всякакви недоразумения“, обясни той. Цветанов определи като несъстоятелни тезите, че има разделение между Борисов и Цветанов, както и между ПГ и премиера. „С премиера Борисов си говорим ежедневно, по няколко пъти. Някой път дори се забавляваме на интерпретациите и изказванията, които се правят в тази посока“, коментира Цветан Цветанов. Попитан кога ще има нов главен секретар на МВР той уточни: „Съвсем скоро. Нека да минем процедурата в четвъртък. Ще направим всичко възможно тя да намери място в дневния ред на парламента. След като мине и се положи клетва от новия министър на МВР, нормално е да се стартира и процедурата за главен секретар“. \r\nБиляна ИВАНОВА", "date": "2018.09.10", "title": "Цветан Цветанов, ГЕРБ: Корнелия Нинова да бъде спокойна - няма напрежение между премиера Борисов и парламентарната ни група"}
{"url": "http://www.focus-news.net/news/2018/09/10/2565307/tsvetan-tsvetanov-gerb-shte-podkrepim-ostavkite-na-trimata-ministri-nfsb-shte-glasuvat-protiv.html", "text": "ПГ на ГЕРБ ще подкрепи всяко предложение, което се внесе от министър-председателя и трите оставки. Това каза пред журналисти в МС председателят на ПГ на ГЕРБ и зам.-председател на партията Цветан Цветанов след Коалиционния съвет ГЕРБ-„Обединени патриоти“, предаде репортер на  Агенция „Фокус“ . „Съобразихме се и с решението на НФСБ, че ще гласуват против оставките. Това е тяхно политическо решение, взето на съвет“, посочи той. „Извлекли сме си поука, ако се налагат следващи промени, те да бъдат първо консултирани и съгласувани с партньорите ни, независимо, че са от квотата на ГЕРБ“, допълни Цветанов. Попитан това означава ли, че НФСБ ще гласува против оставките, а ще подкрепи новите кандидати той уточни: „В общи линии се очертава такава политическа ситуация. Но това по никакъв начин не влияе на стабилността. Не променя общата ни цел за 4-годишен мандат“. „Премиерът обяви на коалиционните партньори решението, взето в ГЕРБ. И вчера, и онзи ден с премиера сме дискутирали конкретните персонални назначения“, обясни Цветан Цветанов. „Коалиционните ни партньори се съобразиха и приеха доводите на премиера“, каза още той. \r\nБиляна ИВАНОВА", "date": "2018.09.10", "title": "Цветан Цветанов, ГЕРБ: Ще подкрепим оставките на тримата министри, НФСБ ще гласуват „против“"}
{"url": "http://www.focus-news.net/news/2018/09/10/2565321/sofiya-pozhar-gori-v-sgrada-na-ul-rasho-rashev-v-studentski-grad.html", "text": "Пожар гори в сграда в Студентски град на ул. „Рашо Рашев“ близо до УНСС, предаде репортер на  Агенция „Фокус“ . На място има четири пожарни автомобила, които гасят пламъците. \r\nЦветилена СИМЕОНОВА", "date": "2018.09.10", "title": "София: Пожар гори в сграда на ул. „Рашо Рашев“ в Студентски град"}
{"url": "http://www.focus-news.net/news/2018/09/10/2565324/prezidentat-rumen-radev-natsionalizmat-ne-tryabva-da-bade-kresliv-a-proniknoven.html", "text": "Национализмът не трябва да бъде креслив, а проникновен. Това заяви президентът Румен Радев в словото си при откриване на академичната година в Шуменския университет „Еп. Константин Преславски“, предаде репортер на  Радио „Фокус“ - Шумен . „Годините глобализация се опитваха да премахнат различията, да подчинят държавите на международните корпорации, опитаха се да унифицират нас, човеците, но бедните оставаха все така бедни, а богатите ги правеха още по-богати. Днес народите се обръщаме отново към себе си, към своята същност. Разбира се, този процес крие рискове да изпаднем в другата крайност, на краен национализъм и ксенофобия. Университетът също е средата, в която трябва да се борим с тези недъзи“, заяви Румен Радев. Той припомни, че българският национализъм в исторически план винаги е бил просветен. „Той се е родил в ръкописите на Преславската школа тук, заживял в тъмните монашески килии, разцъфтял е във възрожденските класни стаи, затова трябва ясно да осъзнаваме, че национализмът не трябва да бъде креслив, а проникновен“, каза президентът. Той се обърна към студентите с очакване оттук да излязат смели и отговорни граждани, с ясна гражданска позиция и с отворено сърце за България. „Бъдете непримирими, възмущавайте се от несправедливостта и беззаконието, от подмяната, от шайките, от липсата на прозрачност, отчетност и отговорност. Бъдете непримирими, когато срещнете агресивното невежество, не се оставяйте да ви заблуждават и манипулират. Винаги бъдете безкомпромисни, когато ограбват вашето бъдеще или бъдещето на България. Университетът не е само пространство на знанието, а и на свободата. Бъдете свободни в мислите и в делата си - това е вашата битка за България. На добър час!“, пожела Румен Радев.  \r\nОт името на президента бяха поднесени венци пред Паметника свитък на Екипскоп Константин Преславски. С тържествена церемония бяха приети 1 141 първокурсници. Празничен водосвет бе отслужен от Варненският и Великопреславски митрополит Кирил. \r\nИвелина ИВАНОВА", "date": "2018.09.10", "title": "Президентът Румен Радев: Национализмът не трябва да бъде креслив, а проникновен"}
{"url": "http://www.focus-news.net/news/2018/09/10/2565323/kanal-5-makedoniya-ruskoto-posolstvo-v-skopie-napravi-komentar-na-poseshteniyata-na-chuzhdestranni-lideri-v-makedoniya.html", "text": "Посолството на Руската федерация в Скопие реагира в социалната мрежа „Туитър“ на серията посещения на чуждестранни лидери в Македония от последните дни, отбелязва телевизия  „Канал 5“. \r\nМиналата сряда Македония бе посетена от генералния секретар на НАТО Йенс Столтенберг, а в петък и събота в страната пристиганаха канцлерите на Австрия и Германия – съответно Себастиан Курц и Ангела Меркел. На посещение в Скопие бяха също американският сенатор Рон Джонсън и министърът на външните работи на Люксембург Жан Аселборн.  \r\n„Тези дни не е рядкост чуждестранни лидери да предлагат на гражданите на Македония как да гласуват на референдума. Интересно какво щеше да бъде, ако подобни „съвети“ отправи официален представител на Русия“, пишат в „Туитър“ от руската дипломатическа мисия в Скопие.  Тереза Герова", "date": "2018.09.10", "title": "„Канал 5“ (Македония): Руското посолство в Скопие направи коментар на посещенията на чуждестранни лидери в Македония"}
{"url": "http://www.focus-news.net/news/2018/09/10/2565326/zhiteli-na-selo-banya-posreshtnaha-korneliya-ninova-na-ploshtada.html", "text": "Жители на село Баня посрещнаха лидера на БСП Корнелия Нинова на площада пред кметството. Това съобщиха от пресцентъра на  НС на БСП . Поздрави я и младо семейство с тризнаци. Председателят на левицата се срещна с кмета на селото Мария Юрганчева. Тя посочи, че Баня е развиващо се село и има 3 000 жители, а почти няма безработица. В началното училище учат 240 деца, 130 деца посещават детската градина.  \r\nКорнелия Нинова съобщи на кмета, че ПГ на „БСП за България“ дарява на всички първокласници учебни помагала и средства на читалището за развиване на детската самодейна група.  \r\nДнес в село Баня започва двудневен семинар на ПГ на левицата и ИБ на НС на БСП, на който ще се дискутират законодателните инициативи на БСП и организацията на продължаващите срещи на представители на БСП с граждани от цялата страна за „Визия за България“.", "date": "2018.09.10", "title": "Жители на село Баня посрещнаха Корнелия Нинова на площада"}
{"url": "http://www.focus-news.net/news/2018/09/10/2565329/plovdiv-katastrofa-e-stanala-na-krastovishteto-na-bulevardite-6-i-septemvri-i-vasil-aprilov.html", "text": "Катастрофа е станала на кръстовището на булевардите „6-и септември“ и „Васил Априлов“, предаде репортер на  Агенция „Фокус“ . На мястото на инцидента има полицейски екип и линейка.  Очаквайте подробности.", "date": "2018.09.10", "title": "Пловдив: Катастрофа е станала на кръстовището на булевардите „6-и септември“ и „Васил Априлов“"}
{"url": "http://www.focus-news.net/news/2018/09/10/2565327/petar-toskov-rspbzn-plovdiv-okolo-15-dushi-shte-se-naznachat-na-rabota-v-pozharnata-v-plovdiv.html", "text": "Около 15 души ще се назначат на работа в пожарната в Пловдив. Това каза пред журналисти гл. инспектор Петър Тосков, зам.-директор на РС „Пожарна безопасност и защита на населението“ (РСПБЗН) - Пловдив, предаде репортер на  Радио „Фокус“ - Пловдив . Днес е последният ден за подаване на документи. Кандидатите са около 100 души. Зам.-директорът добави, че през последните 4 - 5 години почти цялата техника на пожарната е обновена по различни европейски програми. „Имаме техника за борба срещу наводнения, земетресения, горски пожари, спасителни дейности, водолази“, каза още гл. инспектор Тосков. По повод разбиването на военния вертолет МИ-17 край летище “Пловдив“ гл. инспектор Тосков каза, че в момента се оборудва друга техника, която ще помага за гасене на горски пожари. „Очакваме следващия сезон да имаме такава техника, която е помощ от армията“, добави зам.-директорът. \r\nМария РУСЕВА", "date": "2018.09.10", "title": "Петър Тосков, РСПБЗН - Пловдив: Около 15 души ще се назначат на работа в пожарната в Пловдив"}
{"url": "http://www.focus-news.net/news/2018/09/10/2565328/pazardzhik-grazhdani-signalizirat-za-izhvarleni-okolo-30-kucheta-v-pokrayninite-na-grada.html", "text": "Продължава изхвърлянето на кучета в покрайнините на Пазарджик, съобщиха  слушатели на Радио „Фокус“ - Пазарджик . В ранните сутрешни часове бус буквално изсипва около 30 кучета, замаяни от пътя и дезориентирани в района на Болницата и на кръговото водещо към Пловдив. Свидетелите на случката не са видели регистрационен номер на буса заради тъмнината и сигнал не може да се подаде за нарушения. За ставащото свидетелстват само воят на кучетата, които са били неориентирани и лутащи се в тъмнината. За така нареченият „кучешки туризъм“ наскоро напомни и Фондация „Четири лапи“, като призова за повече отговорност на граждани и като цяло на всяка една Община, за да вземе мерки за контрол на всяко домашно животно. \r\nРадослава МУРДЖЕВА", "date": "2018.09.10", "title": "Пазарджик: Граждани сигнализират за изхвърлени около 30 кучета в покрайнините на града"}
{"url": "http://www.focus-news.net/news/2018/09/10/2565322/sliven-okrazhnata-prokuratura-shte-obyavi-ofitsialno-rezultatite-ot-troynata-sadebno-meditsinska-ekspertiza-po-sluchaya-s-pochinalata-sled-razhdane-reneta-tomova.html", "text": "Окръжна прокуратура – Сливен ще обяви официално резултатите от тройната съдебно медицинска експертиза разпоредена по случая с починалата след раждане Ренета Томова. Това съобщи пред  Радио „Фокус“ – Сливен  говорителят на прокуратурата Руси Русев. Изчакват се резултатите от хистологичните изследвания, както и заключенията от медицинския одит. Прокурор Русев уточни, че едва след това Прокуратурата ще излезе с официална информация. \r\nПо случая с Томова под надзора на Окръжна прокуратура - Сливен бе образувано досъдебно производство. Ренета Томова почина на 17 август след тежко раждане. Родителите й са дали показания пред следовател още същия ден. По случая бе назначена тройна съдебно – медицинска експертиза. Тя бе извършена от съдебни лекари от Стара Загора. Заради усложнения бебето на Рената Томова бе изродено с форцепс. По късно майката почина в Реанимацията, а родителите настояха за разследване. \r\nБебето – Мария Томова, е изписано в добро състояние, заради частична пареза на едната му ръчичка ще му бъде правена рехабилитация. \r\nЛюдмила ЙОРГОВА", "date": "2018.09.10", "title": "Сливен: Окръжната прокуратура ще обяви официално резултатите от тройната съдебно медицинска експертиза по случая с починалата след раждане Ренета Томова"}
{"url": "http://www.focus-news.net/news/2018/09/10/2565320/prof-hristomir-branzov-nimh-ostava-v-ban-kato-se-predlaga-edna-mnogo-dalga-protsedura-za-izlizaneto-mu.html", "text": "НИМХ остава в БАН, като се предлага една много дълга процедура за неговото излизане. Това каза за   Агенция „Фокус“  бившият директор на НИМХ проф. Христомир Брънзов. Според него това решение е напълно неработещо. „Чрез него може да се извади част от НИМХ, оперативната дейност и учените в някаква нова структура“, уточни той. „Очевидно НИМХ остава в БАН, с какъв състав не е ясно. Къде отиват активите и пасивите на НИМХ, както и името на института, което е дадено от правителството, не се знае“, посочи проф. Бръзнов. По думите му излизането на института е възможно, след като правителството писмено потвърди, че НИМХ иска да излезе от БАН. „Тогава ще се определи комисия, както и нейния състав. След което отново ще има Общо събрание, което ще реши дали приема или не приема тези неща“, обясни той.  Проф. Брънзов допълни, че това е опит за един безкрайно дълъг процес, които сигурно ще приключи, тогава когато от НИМХ няма да остане и спомен. „В момента хората са без ръководство, пак благодарение на тази неправителствена организация БАН. Най-странното е защо в нея съществуват структури и институти, които изпълняват 8 подзаконови и нормативни актове, които обслужват цялото общество, национална сигурност и какво ли още не“, изтъкна той.  Според него това действително е в ръцете на едно НПО, което може да си решава каквото иска, дори да остави НИМХ без ръководство. „Правителството трябва по най-бързия начин да спаси НИМХ от БАН“, каза проф. Брънзов.  \r\nДаяна ДЮЛГЕРОВА", "date": "2018.09.10", "title": "Проф. Христомир Брънзов: НИМХ остава в БАН, като се предлага една много дълга процедура за излизането му"}
{"url": "http://www.focus-news.net/news/2018/09/10/2565332/sofiyska-rayonna-prokuratura-predade-na-sad-44-godishen-mazh-za-iznasilvane.html", "text": "Софийска районна прокуратура предаде на съд 44-годишен мъж за изнасилване. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано и се води досъдебно производство, в хода на което към наказателна отговорност е привлечен П. Мангъров, на 44 години, за това че: в ранните сутрешни часове на 5 септември 2018 г. в София, в къща е изнасилил жена с инициали А. Д., като я принудил чрез заплашване с думите: “Имаш две възможности: или да те пребия, да те изнасиля и да те изхвърля като куче, или да не се съпротивляваш и да стане по лесния начин!“, като същевременно употребил сила спрямо пострадалата. Мангъров е извършил деянието в условията на опасен рецидив. \r\nПредвид високата обществена опасност на деянието и на извършителя, на 6 септември 2018 г., дежурен прокурор е постановил задържането на обвиняемия за срок до 72 часа, като е разпоредено привеждането му в сградата на СРС на 8 септември 2018 г. - за разглеждане на искане за вземане спрямо него на мярка за неотклонение „Задържане под стража“.", "date": "2018.09.10", "title": "Софийска районна прокуратура предаде на съд 44-годишен мъж за изнасилване"}
{"url": "http://www.focus-news.net/news/2018/09/10/2565333/sport-sporting-lisabon-shte-sadi-atletiko-madrid-zaradi-transfera-na-zhelson-martins.html", "text": "Ръководството на Спортинг Лисабон ще съди Атлетико Мадрид заради трансфера на Желсон Мартинс. Португалците са недоволни от некоректното поведение на испанските си колеги и футболиста, които подписаха договор през лятото.  \r\n23-годишният полузащитник бе привлечен със статут на свободен агент, след като прекрати едностранно договора си с Атлетико Мадрид. Спортинг Лисабон ще настоява испанският гранд да изплати компенсации в размер на 45 милиона евро.", "date": "2018.09.10", "title": "Спорт: Спортинг Лисабон ще съди Атлетико Мадрид заради трансфера на Желсон Мартинс"}
{"url": "http://www.focus-news.net/news/2018/09/10/2565334/smolyan-obshtinata-obnovi-horizontalnata-patna-markirovka-v-kvartalite-na-grada.html", "text": "Преди началото на новата учебна година със средства на Община Смолян е обновена хоризонталната пътна маркировка в града и кварталите. Това съобщиха от пресцентъра на  Общината . Боядисването се извърши по утвърден график. Боядисани и освежени са над 600 кв. м пешеходни пътеки, като са обхванати всички важни пътни артерии.  \r\nПо улица „Хан Пресиян” и бул. ”България” е положена хоризонтална пътна маркировка тип „студен пластик”, която е по-устойчива на атмосферните условия.", "date": "2018.09.10", "title": "Смолян: Общината обнови хоризонталната пътна маркировка в кварталите на града"}
{"url": "http://www.focus-news.net/news/2018/09/10/2565325/ministar-rumen-porozhanov-malkite-dvorove-ostavat-nay-golemite-pritesneniya-za-razprostranenieto-na-afrikanska-chuma-po-svinete.html", "text": "Малките дворове остават най-големите притеснения за разпространението на африканска чума по свинете. Това каза министърът на земеделието, храните и горите Румен Порожанов, който проведе среща с индустриалните свиневъди в областната администрация на Силистра, предаде репортер на   Агенция \"Фокус\" . По думите му по време на срещата са били обсъдени темите за обезщетенията на стопаните, както и използването на транспортни коридори, когато в една област има установена зараза. „Оградата по сухоземната граница с Румъния край Силистра ще струва около 500 хил. лв. от бюджета, останалите още толкова, бъдат за сметка на държавните предприятия“, посочи Порожанов.  \r\nНа въпрос дали има поскъпване на хляба, заради увеличение в цената на газта, той отговори, че хлябът е чувствителна стока, цените от началото на жътвата на пшеницата са поскъпнали с 50лв. „Mалко под 300 лв. стартират ценовите равнища, на жътвата в момента са около 350 лв.“, отбеляза министърът. Според него се очаква цената на пшеницата да остане на това ниво, като се очаква дори постепенно да падне, което се дължи на последните прогнози за добивите й. „Аз лично смятам, че цените често в големите градове се определят от големите фирми. Като търговска стока не би следвало да има увеличение в цената на хляба“, обясни той.", "date": "2018.09.10", "title": "Министър Румен Порожанов: Малките дворове остават най-големите притеснения за разпространението на африканска чума по свинете"}
{"url": "http://www.focus-news.net/news/2018/09/10/2565330/st-komisar-nikolay-dimov-odmvr-smolyan-broyat-na-samoubiystva-v-oblastta-e-ustoychiv-prez-poslednite-godini-a-prichinite-obiknoveno-sa-lichni-drami-i-depresiya.html", "text": "Броят на самоубийствата в област Смолян през последните години е устойчив. Бройките варират, но са близки една до друга и няма увеличение на този вид деяния. Това каза за  Радио „Фокус“ – Смолян  старши комисар Николай Димов, директор на Областна дирекция на МВР – Смолян, по повод 10 септември – Международен ден за предотвратяване на самоубийствата. По думите му в района на Смолян, а и в България като цяло хората нямат културата да прибягват до услугите на психолози. „Когато при нас постъпят данни, че някой си е рязал вените, друг е нагълтал хапчета, ние вършим индивидуална и превантивна дейност с тези хора. Образуваме и проверка с оглед изясняване на данни дали някой не го е склонил да направи това. В подобни случаи от наша страна провеждаме профилактични беседи, ползват се и услуги на психолози. Голяма е ролята и на семейството“, добави ст. комисар Димов. \r\nТой уточни, че причините за самоубийствата са лични драми, нежелание и неспособност за справяне с проблеми, болести и депресия. Почти всички случаи на самоубийства са на хора, които са депресирани, не са забелязани от близките и проблемите им са психологични, често се касае и за заболявания. „Има случаи на посегнали на живота си  възрастни, самотни и болни хора, както и на млади хора, които извършват тези деяния в резултат на непреодолими според тях емоционални преживявания“, посочи ст. комисар Димов. За пример той посочи случаи, в които младежи по на 17 години се самоубиват, тъй като са причинили катастрофа или са откраднали златен пръстен. \"Това според тях са непреодолими проблеми, с които мислят, че не могат да се справят и затова прибягват до самоубийство\", коментира ст. комисарят. \r\nТой отбеляза, че има и единични случаи, в които самоубийството е съвсем целенасочен волеви акт. „Имаме такива случаи, в които човекът си е решил да го направи. Веднъж го спасяваме, втори път и накрая той постига целта си. Тук има и психологичен проблем, има и наследствена предразположеност. Преди години имаше случай, при които имаше и фамилна обремененост – в едно семейство, от трима братя, двамата се бяха обесили, единият им родител също“, посочи директорът на полицията. Той подчерта, че е необходимо да се говори за проблема, за да се привлече вниманието на повече хора към него и да се търси неговото решение. \r\nНели ГЕРГЬОВСКА", "date": "2018.09.10", "title": "Ст. комисар Николай Димов, ОДМВР – Смолян: Броят на самоубийства в областта е устойчив през последните години, а причините обикновено са лични драми и депресия"}
{"url": "http://www.focus-news.net/news/2018/09/10/2565337/blagoevgrad-obshtinata-za-poredna-godina-shte-se-vklyuchi-v-kampaniyata-da-izchistim-balgariya-zaedno.html", "text": "За поредна година Община Благоевград ще се включи в инициативата \"Да изчистим България заедно”. Това съобщиха от пресцентъра на  Община Благоевград . Зелената инициатива ще се проведе на 15 септември. Всеки доброволец може да се включи в почистването на междублокови пространства, паркове, зелени площи, детски площадки и т.н. За целта Община Благоевград ще осигури ръкавици и чували за смет. Желаещите могат да получат необходимите за почистване средства от специално обособена шатра, с логото на „Екопартнърс“, която ще бъде поставена пред мол \"Ларго\".  \r\nТази година идеята и целта на кампанията е отпадъците да се събират разделно. Събраният боклук трябва да бъде оставян до най- близките съдове за разделно събиране, или до най-близките контейнери за битови отпадъци и контейнери за смет, след което своевременно ще се извърши транспортирането им с автомобили на организацията „Екопартнърс“.", "date": "2018.09.10", "title": "Благоевград: Общината за поредна година ще се включи в кампанията “Да изчистим България заедно”"}
{"url": "http://www.focus-news.net/news/2018/09/10/2565267/veliko-tarnovo-okrazhnata-prokuratura-povdigna-obvinenie-na-shofyora-prichinil-smartta-na-15-godishno-momiche-v-gorna-oryahovitsa.html", "text": "Окръжен съд - Велико Търново наложи мярка за неотклонение \"домашен арест\" на водач на лек автомобил, който нарушил правилата за движение и причинил смърт на момиче на пешеходна пътека в Горна Оряховица. Това съобщиха от  Апелативна прокуратура – Велико Търново \r\nОкръжна прокуратура – Велико Търново, на 7 септември 2018 г, е привлякла Д. Х. в качеството на обвиняем за това, че на 4 септември 2018 г., около 20,15 часа, по ул. \"Свети Княз Борис Първи\", срещу №29, като управлявал лек автомобил марка, собственост на охранителна фирма, нарушил правилата за движение по пътищата – не съобразил скоростта си на движение  с конкретните условия на видимост - нощно време, за да бъде  в състояние да спре пред всяко предвидимо препятствие; не спрял при приближаване към пешеходна пътека, обозначена с пътна маркировка и пътен знак, за да пропусне преминаващите по нея пешеходци,  в резултат на което причинил по непредпазливост смъртта на пешеходка – момиче на 15 години, като деянието е извършено на пешеходна пътека. \r\nОпределението на Окръжен съд – Велико Търново подлежи на обжалване или протест. \r\nДействията по разследването продължават под ръководството на Окръжна прокуратура – Велико Търново", "date": "2018.09.10", "title": "Велико Търново: Окръжната прокуратура повдигна обвинение на  шофьора, причинил смъртта на 15-годишно момиче в Горна Оряховица"}
{"url": "http://www.focus-news.net/news/2018/09/10/2565335/dobrich-komisiya-razglezhda-nominatsiite-za-natsionalnata-literaturna-nagrada-dora-gabe.html", "text": "Комисия разглежда днес номинациите за Националната литературна награда „Дора Габе“. Това съобщи зам.-кметът „Хуманитарни дейности“ д-р Емилия Баева и председател на Комисията, предаде кореспондент на  Радио „Фокус” – Варна . Предложенията ще бъдат представени на кмета на Добрич Йордан Йорданов. Постъпили са три предложения – Драгни Драгнев, Камелия Кондова и Магдалена Борисова. Предложенията за отличията са две – Рада Въртунинска и Драгни Драгнев. Номинациите ще бъдат внесени за гласуване в Общински съвет – Добрич. На 11 октомври в Добрич за четвърти път ще бъде връчена Националната литературна награда „Дора Габе“ и отличия. Наградата е учредена от Община град Добрич през 2002 година и присъдена за първи път през 2003. Наградата няма конкурсен характер, тя се присъжда на автор за значителни художествени постижения в духа на посланията на Дора Габе и принос в националната литература. Наградата може да бъде съпътствана от отличие за принос в научното изследване и популяризиране на творчеството на Дора Габе, както и за принос в превода на художествени произведения. \"Възможно е по решение на Комисията да не бъдат присъдени награда или отличия\", припомни д-р Баева.  \r\nЖулиета НИКОЛОВА", "date": "2018.09.10", "title": "Добрич: Комисия разглежда номинациите за Националната литературна награда „Дора Габе“"}
{"url": "http://www.focus-news.net/news/2018/09/10/2565338/blagoevgrad-prodalzhavat-aktivnite-protsesi-na-dvete-svlachishta-na-patya-za-selo-osina-i-nad-chast-ot-kashtite-v-naselenoto-myasto.html", "text": "Продължават активните процеси на двете свлачища на пътя за село Осина и над част от къщите в населеното място. Това каза за  Радио „Фокус“ – Пирин  кметът на село Осина Славчо Хаджиев. По думите му местните жители са силно обезпокоени от случващото се. „Към днешна дата проблемите си остават. Все още не сме започнали никакви дейности по укрепване на свлачищата. Всичко си е в застой, както си е било до сега. От деня на образуването на двете свлачища до днес притеснението на хората в село Осина не е спирало. Тревогите ни са постоянни – не само в есенно-зимния сезон, но и през цялата останала година. Това ще е така, докато не се вземат някакви мерки. Свлачището, което е на пътя, наблюдавам, че продължава да се увеличава. Там, където е било по-малко като размери, вече се увеличава и ми се струва, че нещата тръгват в много лоша посока“, заяви още Хаджиев. Според него основната причина за свлачищните процеси на пътя са ежедневно преминаващите тежкотоварни автомобили. Кметът на Осина отбеляза, че този път свързва селото с останалата част от района и само по него може да се стигне до Сатовча, Доспат, Гоце Делчев и другите населени места в областта и извън нея - тоест, това е единственият изход и вход за селото. За укрепването на пътя са необходими над 700 000 лева. Активните процеси и на другото свлачище, което е вътре в селото, също продължават, а пукнатините по близките къщи с всеки изминал ден се разрастват. „Свлачището, което е във вътрешността на селото, също продължава да е действащо и все повече се виждат пукнатините, които са се образували по къщите. Самите процепи с всеки изминал ден се увеличават“, подчерта Хаджиев. За упрекването на това свлачище са необходими около 162 000 лева. „Фокус“ припомня: \r\nПрез 2013 и 2015 година в село Осина, община Сатовча, се образуват две опасни свлачища. Първото е надвиснало над няколко къщи, които може да отнесе при по-сериозно активиране на свлачищните процеси. В края на март 2015 година, заради поредното активизиране на свлачището, три семейства от селото бяха евакуирани. Тогава от свлачищния процес бяха засегнати четири къщи, като три от тях бяха под голяма заплаха. С нормализирането на хидрометеорологичните условия и временното спиране на активността на свлачището хората се върнаха по домовете си. Второто свлачище се появи през 2015 година, като вследствие на него рухна половината шосе, което е единственият път към населеното място. \r\nЛивия НИНОВА", "date": "2018.09.10", "title": "Благоевград: Продължават активните процеси на двете свлачища на пътя за село Осина и над част от къщите в населеното място"}
{"url": "http://www.focus-news.net/news/2018/09/10/2565336/bisera-borisova-psiholog-razlichni-kulturni-ili-religiozni-normi-nalagani-ot-obshtestvoto-mogat-da-stanat-prichina-za-opit-za-samoubiystvo.html", "text": "Причините, които подтикват даден човек към самоубийство, са много и най-различни, като започнем от проблеми в личността и стигнем до по-специфичните фактори, свързани с живота и възприятията на даден човек. Това каза за  Радио „Фокус“ – Пирин  психологът Бисера Борисова по повод Международния ден за предотвратяване на самоубийствата, който се отбелязва по инициатива на Международната асоциация за предотвратяване на самоубийствата с подкрепата на Световната здравна организация. Според нея причини за самоубийство могат да бъдат и различни културни или религиозни норми, които налага обществото.  \r\n„За мен лично проблемът със самоубийствата е много дълбок и е свързан най-вече със сериозно разстройство на личността, което може да е в следствие от различни причини, възникнали в хода на човешкото съзряване“, посочи още Борисова. Тя допълни, че за щастие има определени знаци, които биха могли да ни подскажат, че нещо се случва с даден човек, но въпреки това според различните статистики, в световен мащаб самоубийствата се увеличават. „Особено засегнати от проблема са младите хора между 10 и 25-годишна възраст, които са по-склони към посегателства спрямо себе си. Много се радвам, че отваряте тази тема, защото е от изключително значение да се говори по нея. Само така ще знаем как да предпазим децата си от евентуален опит за самоубийство“, коментира също Бисера Борисова. \r\nЛивия НИНОВА", "date": "2018.09.10", "title": "Бисера Борисова, психолог: Различни културни или религиозни норми, налагани от обществото, могат да станат причина за опит за самоубийство"}
{"url": "http://www.focus-news.net/news/2018/09/10/2565340/plovdiv-nyama-postradali-pri-katastrofata-mezhdu-taksi-i-lek-avtomobil-na-krastovishteto-na-bul-shesti-septemvri-i-bul-vasil-aprilov.html", "text": "Няма пострадали при катастрофата между такси и лек автомобил на кръстовището на бул. „Шести септември“ и бул. „Васил Априлов“. Това съобщи за  Радио „Фокус“ – Пловдив  говорителят на Областната дирекция на МВР. Сигналът е подаден след 13.00 часа днес. Няма пострадали при пътнотранспортното произшествие. Водачите имат спор за вина и най-вероятно нещата ще се решат по административен ред. \r\nТони МИХАЙЛОВ", "date": "2018.09.10", "title": "Пловдив: Няма пострадали при катастрофата между такси и лек автомобил на кръстовището на бул. „Шести септември“ и бул. „Васил Априлов“"}
{"url": "http://www.focus-news.net/news/2018/09/10/2565341/haskovo-kmetat-dobri-belivanov-podpisa-sporazumenie-za-prodalzhenie-na-dogovora-za-satrudnichestvo-s-lestar.html", "text": "Кметът на Община Хасково Добри Беливанов подписа споразумение за съгласие за продължение на договора за сътрудничество с Лестър, Великобритания. Това съобщиха от пресцентъра на  Общината . Подписи под документа сложиха Фредерик Ранкин, председател на CLETA, и Джон Таузен заместник-председател на Търговската палата на Лестър. И двете страни изразиха задоволството си от добрите отношения през изминалия 10-годишен период на споразумението и изразиха съгласие за повече разменени визити на хорове, оркестри и спортни клубове.", "date": "2018.09.10", "title": "Хасково: Кметът Добри Беливанов подписа споразумение за продължение на договора за сътрудничество с Лестър"}
{"url": "http://www.focus-news.net/news/2018/09/10/2565342/ministar-ekaterina-zaharieva-shte-se-sreshtne-s-shveytsarskiya-vanshen-ministar-ignasio-kasis-na-11-septemvri.html", "text": "Вицепремиерът и министър на външните работи Екатерина Захариева ще приеме швейцарския си колега д-р Игнасио Касис на 11 септември т.г. в МВнР. Това съобщиха от пресцентъра на  Министерството на външните работи . Ръководителят на Федералния департамент на външните отношения на Конфедерация Швейцария е у нас на еднодневно посещение по покана на вицепремиера Захариева.  \r\nТова е първата визита на швейцарски външен министър в страната ни за последните 17 години. В София Захариева и Касис ще проведат среща на четири очи, като след това разговорите между двете делегации ще протекат и в по-разширен пленарен формат. Ще бъдат обсъдени двустранните отношения между България и Швейцария, резултатите от Българското председателство на Съвета на ЕС и възможностите за сътрудничество в контекста на европейската перспектива за страните от Западните Балкани. В рамките на срещата ще бъдат засегнати и актуални въпроси от международния дневен ред, сред които миграционната политика и защитата на външните граници на Съюза, както и сътрудничеството между България и Швейцария в международните организации.", "date": "2018.09.10", "title": "Министър Екатерина Захариева ще се срещне с швейцарския външен министър Игнасио Касис на 11 септември"}
{"url": "http://www.focus-news.net/news/2018/09/10/2565343/pleven-52-godishen-mazh-e-ubit-pri-skandal-v-grada-izvarshitelyat-e-zadarzhan.html", "text": "52-годишен мъж е убит при скандал в града, извършителят е задържан. Това съобщиха от пресцентъра на  МВР . Вчера към 08.10 часа от спешния телефон е получен сигнал за открит на улицата мъж в безпомощно състояние. Незабавно на място пристигнали полицейски и медицински екипи, които са констатирали смъртта на 52-годишен мъж от Плевен. При първоначален оглед по тялото на мъжа били установени разкъсно-контузни наранявания в областта на шията и главата. По случая веднага било образувано досъдебно производство, а в хода на предприетите светкавични оперативни действия е установен и задържан извършителят – 27-годишен от Плевен. По първоначална информация инцидентът е станал след възникнал скандал и употреба на алкохол. Работата по документирането на случая продължава под ръководството на Окръжна прокуратура.", "date": "2018.09.10", "title": "Плевен: 52-годишен мъж е убит при скандал в града, извършителят е задържан"}
{"url": "http://www.focus-news.net/news/2018/09/10/2565339/gl-inspektor-petar-toskov-rspbzn-plovdiv-imame-golemi-problemi-s-etazhnata-sobstvenost-osobeno-v-zhilishtni-sgradi-kadeto-ima-mnogo-apartamenti.html", "text": "Имаме големи проблеми с етажната собственост, особено в жилищни сгради, където има много апартаменти. Това каза пред журналисти гл. инспектор Петър Тосков, зам.-директор на РС „Пожарна безопасност и защита на населението“-Пловдив, предаде репортер на  Радио „Фокус“-Пловдив . „Особено такива, които са високи, защото има определени изисквания. Трябва да се поддържат системи, вътрешни пожарни кранове, вентилатори и др. Там е много трудно. По-лесно работим с фирмите. Знае се кой е собственикът, кой носи отговорност. А при етажната собственост хората много трудно могат да вземат решения за отделяне на пари за пожарна безопасност“, посочи още Тосков. По думите му се връчват разпореждания на домоуправителите, които правят общи събрания. „Оттам нататък става трудно, защото дори и санкционирането е трудно, защото в съда падат наказателни постановления“, заяви също зам.-директорът на РСПБЗН-Пловдив. Той добави, че се осъществява контрол спрямо изпълнението на връчените предписания. \r\nМария РУСЕВА", "date": "2018.09.10", "title": "Гл. инспектор Петър Тосков, РСПБЗН-Пловдив: Имаме големи проблеми с етажната собственост, особено в жилищни сгради, където има много апартаменти"}
{"url": "http://www.focus-news.net/news/2018/09/10/2565345/pleven-36-godishen-e-zadarzhan-za-otvlichane-i-nanasyane-na-poboy-na-mazh-v-grad-iskar.html", "text": "36-годишен е задържан за отвличане и нанасяне на побой на мъж в град Искър. Това съобщиха от пресцентъра на  МВР . Снощи към 22.50 часа в полицията в Долни Дъбник е постъпил сигнал, че минути по-рано в частен дом в град Искър е нанесен побой на 57-годишен мъж и против волята му е качен в черен джип с неустановена марка. Незабавно стартирали издирвателни действия, в резултат на които към 00.05 часа човекът е открит на пътното платно на железния мост в града. По тялото имало множество контузни рани, той бил веднага откаран в болница и настанен за лечение. В рамките на продължилите действия униформените установили и задържали извършителя на престъплението. По случая е образувано досъдебно производство. Уведомен е окръжен прокурор при ОП – Плевен, под чието ръководство работата по случая продължава.", "date": "2018.09.10", "title": "Плевен: 36-годишен е задържан за отвличане и нанасяне на побой на мъж в град Искър"}
{"url": "http://www.focus-news.net/news/2018/09/10/2565331/koi-sa-kandidatite-za-novi-ministri-v-kabinetai-spravka-agentsiya-fokus.html", "text": "Александър Манолев, Младен Маринов и Петя Аврамова са кандидатурите за нови министри на транспорта, вътрешните работи и регионалното развитие.  , който е кандидат да оглави МВР, е роден е на 21 ноември 1971 г. в Тетевен. Завършва Академията на МВР през 1991 г. През 1997 г. получава магистърска степен от Висшия институт за подготовка на офицери и научноизследователска дейност – МВР. През 2005 г. се дипломира по специалност право в Юридическия Факултет при УНСС. На работа в МВР е от 1991 г. През 1997 е назначен на офицерска длъжност в отдел „Охранителна полиция“ при Столична дирекция на вътрешните работи, а от юни 2013 г. заема длъжността заместник-директор на СДВР. С указ на президента на Република България Румен Радев от 9 май 2017 г. е назначен за главен секретар на Министерството на вътрешните работи. , предложен за министър на транспорта, към момента е заместник-министър на икономиката. Той е роден на 28 април 1976 г. в Кулата. Получава висшето си образование в един от водещите икономически университети в света University College London, Великобритания. Притежава редица специализации в България и чужбина. Започва професионалната си кариера в Националното сдружение на общините в Република България. Работил е в областта на маркетинга и е заемал позиции на средно и висше управленско ниво в редица компании. Назначен за заместник-министър на туризма във второто правителство с министър-председател Бойко Борисов. През 2016 г. поема управлението на Държавната агенция за метрологичен и технически надзор. Ръководи агенцията до избирането му за народен представител на извънредните парламентарни избори на 26 март 2017 г. , кандидат за министър на регионалното развитие, е родена на 29 май 1963 във Враца. Тя е народен представител от 42-то Народно събрание. Член е на постоянните комисии по енергетика, вероизповедания и парламентарна етика и комисия по инвестиционно проектиране. През периода 2011-2013 година е председател на Общински съвет-Враца, а от 2009 до 2011 година заема поста на заместник-кмет по устройство на територията, общинска собственост, строителство и екология на Община Враца. Петя Аврамова е областен координатор на ГЕРБ във Враца.", "date": "2018.09.10", "title": "Кои са кандидатите за нови министри в кабинета? (Справка Агенция „Фокус“)"}
{"url": "http://www.focus-news.net/news/2018/09/10/2565346/varna-pensionirani-uchiteli-potarsiha-sadeystvieto-na-narodniya-predstavitel-ot-gerb-tanya-petrova.html", "text": "Пенсионирани учители потърсиха съдействието на народния представител от Парламентарната група на ГЕРБ Таня Петрова. Това съобщиха от пресцентъра на  ПП ГЕРБ-Варна . В приемния ден на варненския депутат те поставиха въпроси относно възможността ранно пенсионираните преподаватели да получават добавка от Училищния пенсионен фонд, каквато получават и учителите, придобили изискуемите по закон стаж и възраст.  \r\n„Работили сме достатъчно дълго в системата и сме внасяли средства във фонда, които би трябвало пропорционално да ни се начисляват, щом навършим съответната възраст за пенсиониране”, мотивираха се учителки. „Въпросът засяга хората, работили в системата на образованието, но има преди всичко социален характер, затова ще го обсъдя с колеги и от двете ресорни комисии в парламента. Ще потърся и позицията на синдикатите по темата”, ангажира се Таня Петрова. В рамките на приемния й ден бяха дискутирани с преподаватели и аспекти от прилагането на новия Закон за развитие на академичния състав.", "date": "2018.09.10", "title": "Варна: Пенсионирани учители потърсиха съдействието на народния представител от ГЕРБ Таня Петрова"}
{"url": "http://www.focus-news.net/news/2018/09/10/2565347/nikolay-nikolov-bsp-sofiya-kmetat-yordanka-fandakova-da-kazhe-na-zhiveeshtite-v-rayona-na-bul-hristo-botev-kak-shte-reshi-problemite-sas-sigurnostta-im.html", "text": "Настоявам кметът Йорданка Фандъкова да каже на живеещите в района на бул. „Христо Ботев” граждани как ще реши проблемите със сигурността им. Това заяви общинският съветник от БСП Николай Николов, който днес внесе в Столична община подписката срещу травеститите и хамалите, съобщиха от пресцентъра на  БСП - София . По този повод той входира и питане към кмета.  \r\nКакто е известно, общинският съветник от групата на социалистите инициира подписка и за 8 дни в края на август събра над 1000 имена на граждани срещу незаконното присъствие на травестити и хамали в района на площад „Македония\", по бул. „Христо Ботев” и вътрешнокварталните улички в карето между бул. „Александър Стамболийски” и Петте кьошета. Чрез подписката гражданите настояват и за денонощно полицейско присъствие в посочения район. \r\n\"Въпросите в питането са съвсем конкретни и са свързани с тези, които бяхме поставили в подписката, коментира Николай Николов. - Адресирам ги лично към кмета Йорданка Фандъкова, тъй като тя не веднъж на сесии на СОС е заявявала, че лично отговаря за сигурността на гражданите в града ни. Да припомня само, че от години общинските съветници от БСП настояваме за заместник-кмет по сигурността. Фандъкова обаче постоянно отказва и смело заявява, че това е нейн ангажимент. Затова сега я питам конкретно от името на над 1000 души, живеещи в района на пл. „Македония\" и бул. „Христо Ботев” в отсечката между бул. „Александър Стамболийски” и Петте кьошета. На конкретните ми въпроси очаквам конкретни отговори. И няма да приема обяснения, че не разполага с правомощия да се справи. Тя е кмет и лично отговаря за сигурността в столицата. Факт! Чрез мен гражданите се обръщат към нея и очакваме тя да разреши проблемите. Как ще го направи, това е нейна работа. Тя е отговорното лице, което трябва да намери начин да работи със СДВР, НАП, ЦГМ, Столичния инспекторат, районните отдели за сигурност и т.н. Кметът трябва да поеме отговорност най-накрая и да упражни контрол. Ако не го направи, ще означава, че не се справя със задълженията си. Фактите са си факти\".", "date": "2018.09.10", "title": "Николай Николов, БСП - София: Кметът Йорданка Фандъкова да каже на живеещите в района на бул. „Христо Ботев” как ще реши проблемите със сигурността им"}
{"url": "http://www.focus-news.net/news/2018/09/10/2565349/pleven-41-godishen-mazh-e-zadarzhan-za-proyava-na-agresiya-kam-politseyski-sluzhitel.html", "text": "41-годишен мъж е задържан за проява на агресия към полицейски служител. Това съобщиха от пресцентъра на  МВР . Вчера, в хода на специализирана операция в град Червен бряг, на булевард \"Христо Ботев\" е спрян лек автомобил \"Ауди 80\", управляван от 44-годишна от град Луковит. По време на проверката спътникът ѝ - 41-годишен, започнал да обижда и псува униформените, посегнал и ударил единия от проверяващите. Мъжът е задържан в полицейския арест, уведомен е дежурен прокурор от Районна прокуратура - Червен бряг. По случая е образувано бързо производство.", "date": "2018.09.10", "title": "Плевен: 41-годишен мъж е задържан за проява на агресия към полицейски служител"}
{"url": "http://www.focus-news.net/news/2018/09/10/2565348/turski-medii-gartsi-i-balgari-navodniha-odrin-kupuvat-na-poraziya-stoki-za-da-gi-prodadat-tri-pati-po-skapo-v-tehnite-strani.html", "text": "Всеки ден български и гръцки буквално наводняват Одрин за да купуват евтино и изгодно за тях турски стоки и след това да ги препродават в техните страни три пъти по-скъпо, пише вестник „Джумхуриет”. Информацията е тиражирана и в редица други централни турски медии. След като българският лев поскъпна спрямо турската лира, икономиката на Одрин силно се съживи. Поради това, че българският лев вече е над 4 турски лири, а еврото – над 7 турски лири, комшиите започнаха да правят всичкия си алъшвериш в Одрин.  \r\nБългарите и гърците идват рано сутринта с автобуси в Одрин, цял ден обикалят града, а след като си напазаруват вечерта се връщат обратно в техните страни. Идващите с лични автомобили отиват по-специално в махалата „Бостан пазаръ”, където има магазини за почистващи препарати, както в общите пазарища. Туристите масово купуват най-различни стоки – от текстилни произведения до мебели. Най-силно е посещават т.нар. „социален пазар”, който действа всяка събота. Идващите от чужбина пазаруват от там по цени на едро и след това препродават закупената стока в техните собствени страни три пъти по-скъпо.  \r\nПо данни на Търговско-промишлената палата на Одрин, средно на ден всеки български и гръцки турист купува стоки за 50-100 евро. Преди кризата в Турция туристите са посещавали само традиционните пазари, а сега купуват най-различни стоки – от текстил до строителни материали.  Георги Димов", "date": "2018.09.10", "title": "Турски медии: Гърци и българи наводниха Одрин: Купуват на поразия стоки, за да ги продадат три пъти по-скъпо в техните страни"}
{"url": "http://www.focus-news.net/news/2018/09/10/2565344/prezidentat-rumen-radev-sistemata-na-visshite-voenni-uchilishta-tryabva-da-bade-vazstanovena.html", "text": "Системата на висшите военни училища трябва да бъде възстановена. Това посочи пред журналисти в Шумен президентът Румен Радев след среща с кмета Любомир Христов, предаде репортер на  Радио „Фокус“-Шумен . „Само тогава те ще имат нужната самостоятелност и ще могат да имат необходимата свобода да вземат бързи, ефективни и ефикасни решения и да работят по-тясно с местната власт“, заяви държавният глава.  \r\nТой изрази подкрепа относно идеята да бъде даден статут на обект с национално значение на паметника „Създатели на българската държава“. На пресконференцията стана ясно, че Военното училище и паметника „Създатели на българската държава“ са били сред основните акценти в срещата на президента с кмета на Шумен. Президентът е поставил въпроса за Военното училище като е заявена обща позиция за възстановяване на неговия статут. Румен Радев коментира, че по негови спомени там е имало много добри специалности и кадри, обучавани на много високо ниво.  \r\nДуалното образование също е било сред акцентите на срещата. Ще бъдат потърсени възможности Шумен да бъде включен в програмата на швейцарското правителство за въвеждане на принципите на дуалното обучение. Президентът Румен Радев е бил запознат с възможностите на Индустриалния парк и направените до момента инвестиции в Шумен, както и с необходимостта от добре обучени професионално кадри. \r\nИвелина ИВАНОВА", "date": "2018.09.10", "title": "Президентът Румен Радев: Системата на висшите военни училища трябва да бъде възстановена"}
{"url": "http://www.focus-news.net/news/2018/09/10/2565350/nad-150-dushi-ot-dobrovolnite-ekipi-na-bchk-za-deystvie-pri-bedstviya-i-krizi-uchastvat-v-natsionalno-uchenie-v-montana.html", "text": "Над 150 души от доброволните екипи на БЧК за действие при бедствия и кризи участват в Национално учение, което се провежда от днес до 14 септември 2018 г. в Монтана. Това съобщиха от пресцентъра на  БЧК . На 13 септември 2018 г. от 10.30 часа на полигона на ГДПБЗН – Монтана, ще бъде разиграно учебно-тренировъчно занятие с демонстрации за спасяване на множество пострадали, в което ще участват екипи на Българския Червен кръст и Единната спасителна система. \r\nДоброволните екипи за реакция при бедствия, аварии и кризи (ДЕРБАК) на БЧК преминават ежегодно тренировъчни учения с цел повишаване на капацитета и готовността за незабавна и адекватна реакция по оказване на помощ на пострадали в бедствена/кризисна ситуация. Усъвършенства се взаимодействието както между различните екипи на БЧК, така и с другите отговорни институции.  \r\nВсяка година Националното учебно-тренировъчно учение се провежда на територията на различна областна организация на БЧК, с любезното домакинство на местната власт и партньори.  \r\nВ годината, в която Българският Червен кръст чества своята 140-годишнина, учението ще съдържа различни иновативни подходи и обучителни програми, както и практическа част за демонстрация на придобитите знания и умения.", "date": "2018.09.10", "title": "Над 150 души от доброволните екипи на БЧК за действие при бедствия и кризи участват в Национално учение в Монтана"}
{"url": "http://www.focus-news.net/news/2018/09/10/2565351/sport-predstoyat-osem-macha-ot-noviya-turnir-na-uefa.html", "text": "Новият турнир на УЕФА - Лигата на нациите, продължава и тази вечер, когато ще бъдат изиграни осем мача.  \r\nВ Лига А, Група 3 ще играят отборите на Португалия и Италия. В Лига В, Група 2 – отборите на Швеция и Турция, а в Лига C, Група 4 - Сърбия – Румъния.  \r\nВсички мачове ще се играят от 21:45 часа.", "date": "2018.09.10", "title": "Спорт: Предстоят осем мача от новия турнир на УЕФА"}
{"url": "http://www.focus-news.net/news/2018/09/10/2565352/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  отново ще насочим вниманието ви към важните теми от Садово и региона. Днес ще посетим СУ „Васил Левски“ в село Караджово. На 17 септември то ще започне учебната година със 153 деца от 1 до 7 клас, като ще има двойни паралелки в първи и в шести клас. В училището се обучават ученици от три населени места – село Караджово, село Кочево и село Моминско. През новата учебна 2018/2019 година първокласниците ще са 30 на брой – двойно повече в сравнение с предходни години. Повече за училището, за състоянието на материалната база и за това как протича учебния процес ще ни разкаже неговият директор Красимира Благоева. С нея ще коментираме и дали децата имат лична мотивация да завършат образованието си и да се реализират. \r\nВъв втората част на предаването ще ви разкажем за живота и делото на Константин Малков – виден български учен, агроном и общественик, основоположник на земеделската наука в България. Още с откриването на Садовската земеделската опитна станция през 1902 година, която е първа в България, Малков става нейн управител и работи там до края на живота си. Той развива активна изследователска дейност в резултат на което публикува в български и чуждестранни списания около 50 научни и популярни статии и брошури, като получава световна известност. Повече за личността на Константин Малков ще ни разкаже историкът и директор на Професионалната селскостопанска гимназия в град Садово Димитър Йорданов. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.09.10", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/09/10/2565354/burgas-apelativniyat-sad-nalozhi-myarka-domashen-arest-na-dvama-mazhe-obvineni-v-opit-za-kontrabanda-na-elektronni-tsigari-i-hard-diskove-za-nad-98-000-lv.html", "text": "Апелативният съд наложи мярка „Домашен арест“ на двама мъже, обвинени в опит за контрабанда на електронни цигари и хард дискове за над 98 000 лв. Това съобщиха от пресцентъра на  Окръжна прокуратура – Бургас . След внесен протест на Окръжната прокуратура съдът измени постановената (на 3 септември 2018 г. от Окръжен съд – Бургас) спрямо Денислав З. и Саид Б. мярката за неотклонение от „Парична гаранция“ (в размер от по 5000 лв.) в „Домашен арест“. Двамата мъже са обвинени за това, че на 30 август 2018 г. около 22.00 часа на ГКПП - Малко Търново от Република България за Република Турция на трасето за обработка на изходящи леки автомобили и автобуси с лек автомобил марка „Форд“ направили опит да пренесат през границата без знанието и разрешението на митниците, стоки за търговски цели в големи размери – препарати, електронни цигари, течност за електронни цигари, хард дискове и др., всички стоки на обща стойност 98 515 лв. Деянието е останало недовършено поради независещи от дееца причини – извършена щателна митническа проверка от служители на Митница – Бургас. \r\nПрокурорът от Апелативна прокуратура – Бургас поддържа протеста, като предостави пред съда нови доказателства, които затвърждават обоснованото предположение, че двамата обвиняеми са извършили престъплението в което са обвинени, а също така и че биха могли да извършат ново престъпление. \r\nСъдът прие мотивите на прокурора и измени мярката за неотклонение спрямо Денислав З. и Саид Б. \r\nОпределението на Апелативен съд – Бургас е окончателно.", "date": "2018.09.10", "title": "Бургас: Апелативният съд наложи мярка „Домашен арест“ на двама мъже, обвинени в опит за контрабанда на електронни цигари и хард дискове за над 98 000 лв."}
{"url": "http://www.focus-news.net/news/2018/09/10/2565353/pazardzhik-mototsikletist-e-postradal-pri-paten-intsident-v-selo-kalugerovo.html", "text": "Мотоциклетист е пострадал при пътен инцидент, съобщиха за  Радио „Фокус“-Пазарджик  от пресцентъра на ОДМВР-Пазарджик. Катастрофата е регистрирана вчера по обед на кръстовище в село Калугерово. 71-годишният жител на същото село предприел обратен завой с лек автомобил „Фолксваген“. Така мъжът отнел предимството на мотоциклетист на 29 г., от Пазарджик. Последвал удар, в резултат на който пострадал водачът на мотоциклета. Той е транспортиран за лечение в МБАЛ-Пазарджик с различни травми и наранявания. На мястото е извършен оглед, води са дознание. \r\nРадослава МУРДЖЕВА", "date": "2018.09.10", "title": "Пазарджик: Мотоциклетист е пострадал при пътен инцидент в село Калугерово"}
{"url": "http://www.focus-news.net/news/2018/09/10/2565357/sliven-okrazhniyat-sad-zadarzha-pod-strazha-mazh-obvinen-za-pritezhanie-na-kanabis-i-metamfetamin-s-tsel-razprostranenie.html", "text": "Окръжният съд задържа под стража мъж, обвинен за притежание на канабис и метамфетамин с цел разпространение. Това съобщиха от пресцентъра на  Окръжна прокуратура – Сливен . По искане на Окръжна прокуратура – Сливен, съдът задържа под стража Кольо К., обвинен за това, за това че на 6 септември 2018 г. в Сливен е държал с цел разпространение високорискови наркотични вещества – канабис и метамфетамин. \r\nСпоред прокурора е налице обосновано предположение за това, че Кольо К. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление, като мотивира тезата си с факта, че Кольо К. е извършил настоящото престъпно деяние в изпитателния срок на негово предходно осъждане. \r\nСъдът прие мотивите на прокурора и задържа под стража обвиняемия.  \r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2018.09.10", "title": "Сливен: Окръжният съд задържа под стража мъж, обвинен за притежание на канабис и метамфетамин с цел разпространение"}
{"url": "http://www.focus-news.net/news/2018/09/10/2565358/veliko-tarnovo-po-iskane-na-okrazhna-prokuratura-shte-bade-ekstradiran-balgarin-obyaven-za-mezhdunarodno-izdirvane.html", "text": "По искане на Окръжна прокуратура – Велико Търново, съдът допусна предаване на български гражданин, обявен за международно издирване от германските съдебни власти. Това съобщиха от пресцентъра на  Апелативна прокуратура - Велико Търново . Н. Р. е обявен за международно издирване от германските власти въз основа на Европейска заповед за арест, издадена на 11 юли 2018 г. от прокуратурата в град Кайзерслаутерн, ФР Германия въз основа на заповед за задържане под стража по дело на съд в град Кайзерслаутерн, като лицето се изисква за провеждане на наказателно преследване спрямо него за извършено престъпление – укриване на осигуровки и данъци.  \r\nН.Р. е установен в България и по искане на прокуратура,  спрямо него е взета мярка за неотклонение „задържане под стража”.  \r\nСлед извършена проверка прокуратурата е установила, че ЕЗА отговаря на изискванията на чл.36 и чл. 37 от ЗЕЕЗА и е придружена с превод на български език.  \r\nСъдът уважи искането на Окръжна прокуратура – Велико Търново и допусна изпълнение на Европейска заповед за арест и предаване на българския гражданин на искащата държава.", "date": "2018.09.10", "title": "Велико Търново: По искане на Окръжна прокуратура ще бъде екстрадиран българин, обявен за международно издирване"}
{"url": "http://www.focus-news.net/news/2018/09/10/2565355/sofiya-nyama-postradali-pri-pozhara-v-zhk-studentski-grad.html", "text": "Няма пострадали при пожара в жк. „Студентски град“. Това съобщиха от пресцентъра на  МВР . Днес към 12.29 часа е подаден сигнал за възникнал пожар в заведение в близост до жилищна кооперация в комплекса. На място веднага били насочени екипи пожарникари с 4 специализирани автомобила и линейка. Живущите в прилежащата сграда са били изведени. Полицейски екипи са отцепили района.  \r\nУстановено е, че пожарът е тръгнал от аспиратор в заведението, но е обхванал и покривната конструкция на блока.", "date": "2018.09.10", "title": "София: Няма пострадали при пожара в жк. „Студентски град“"}
{"url": "http://www.focus-news.net/news/2018/09/10/2565356/ministarat-v-ostavka-valentin-radev-ne-se-chuvstvam-zhertva-dovolen-sam-che-na-posta-idva-chovek-ot-sistemata.html", "text": "Доволен съм, че на моето място идва човек от системата. Така коментира номинацията на Младен Маринов вътрешният министър в оставка Валентин Радев, предаде  бТВ . Продължаваме напред с все по-бързо темпо, бяха пък първите думи на досегашния главен секретар на МВР.   \r\nВалентин Радев подчерта, че не се чувства жертва на обстоятелствата, защото по думите му премиерът е взел правилно решение след трагедията край Своге. „Не съм облекчен. Облекчен съм дотолкова, доколкото е посочен като номиниран Младен Маринов, с когото работим прекрасно, и това е продължение на това, което сме правили”, категоричен беше Радев. \r\nМинистърът в оставка отрече тезата за предсрочни избори заради оставките и каза, че държавата е стабилна. Той коментира думите на лидера на „Атака” Волен Сидеров за заговор срещу премиера с думите: „Не съм фен на конспирациите, вероятно той има повече информация и не мога да коментирам какво казва един шеф на парламентарна група”. \r\n„Аз досега съм работил в професионална среда, сега ще ми се наложи да се сблъскам с политически проблеми, но службата ме е научила да посрещам всякакви трудности. Ще направя всичко, което зависи от мен, за да оправдая доверието на премиера”, каза на свой ред Младен Маринов. \r\nВ Елхово Валентин Радев и Младен Маринов отличиха служители на „Гранична полиция” за успешната им работа по опазване сигурността на българо-турската граница.", "date": "2018.09.10", "title": "Министърът в оставка Валентин Радев: Не се чувствам жертва, доволен съм, че на поста идва човек от системата"}
{"url": "http://www.focus-news.net/news/2018/09/10/2565361/dobrich-priklyuchi-daritelskata-kampaniya-obyavena-ot-regionalna-biblioteka-dora-gabe-po-povod-130-godini-ot-rozhdenieto-na-poetesata.html", "text": "Приключи дарителската кампания, обявена от Регионална библиотека „Дора Габе“ по повод 130 години от рождението на поетесата. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на  Радио „Фокус” – Варна . През 2018-ма отбелязваме 130 години от рождението на бележитата българска поетеса, преводачка и общественичка Дора Габе, родена, израсла и останала завинаги свързана с Добруджа. По повод годишнината Регионална библиотека „Дора Габе“ обяви дарителска кампания за набиране на документи, спомени, архиви и фотографии, свързани с живота и творчеството на поетесата. Кампанията започна на 24 август миналата година и продължи до 24 август 2018 г. През обявения период са постъпили дарения от различни места - Ателие за българска детска литература „Горната земя“ в София - „Бебето – 13 залъгалки от Дора Габе”. През годината в Сектор „Работа с деца“ на Регионална библиотека „Дора Габе“ е гостувала родената в Добрич детската писателка Весела Фламбурари. Тя е представила нестандартната детска книжка пред деца от детска градина. Това е своеобразна „тиха“ книжка, изработена от плат, на чиито меки странички са поместени 13 от незабравимите залъгалки на Дора Габе. Малчуганите истински са се забавлявали с отварящите се прозорчета, любопитно са надничали в джобчетата и са издърпвали завесите, изработени от естествени материали. Сред дарителите е Христина Димова от град Сливен, която е предоставила съхранени през годините печатни материали за живота и творчеството на Дора Габе. Съхранени в библиотечната колекция, събраните документи ще дообогатят нейното съдържание и ще добавят нови щрихи към многопластовия творчески свят на голямата поетеса. Библиотеката изказва своята благодарност към всички дарители за проявената съпричастност към историята на Добруджа и нейните знаменити личности.  \r\nЖулиета НИКОЛОВА", "date": "2018.09.10", "title": "Добрич: Приключи дарителската кампания, обявена от Регионална библиотека „Дора Габе“ по повод 130 години от рождението на поетесата"}
{"url": "http://www.focus-news.net/news/2018/09/10/2565362/stara-zagora-hilyadi-zhiteli-i-gosti-na-grada-posetiha-sabitiyata-ot-chetirite-dni-muzika-i-kachestveno-pivo-na-birfesta-v-park-zagorka.html", "text": "„BEERфестът“ и тази година събра хиляди любители на качествените пиво и музика в Стара Загора, превръщайки града в Столица на бирата, а събитието - в едно от най-мащабните по посещение в областта. Това съобщиха от пресцентъра на  Общината . Тазгодишното издание на станалия традиция фест бе белязан от нова локация – парк „Загорка“, както и от безплатен градски транспорт за прибиране от събитието за посетителите му, еко инициатива „Бира за смет“, и разбира се – много игри, награди и настроение.  \r\n“BEERфестът“ предложи четири дни с тематични музикални вечери, четири ресторанта, пет бара, а общото количество на изпито пиво е близо 12 хил. литра, което е повече от двойно, в сравнение с миналогодишното издание на феста. „Beerфестът“ представи отличителните черти на всяка една от марките на старозагорската пивоварна „Загорка“, както и на продуктите на фирмите „Аякс“ и „КЕН“.  \r\nОбщо 12 бяха и специалните гости в музикалната програма – легендите на българската музика - БТР, Васил Найденов, Васко Кръпката и Подуене Блус Бенд, Деси Добрева, Конкурент, Силвия Кацарова, Overground Brass Band, както и сръбските музиканти Guns’N’Roses Real Tribute и Queen Real Tribute, и много други. Те се погрижиха за часове музика и емоции.   \r\nОрганизатори на събитието бяха Община Стара Загора и „Загорка“ АД, със съдействието на „Аякс“ и „КЕН“.", "date": "2018.09.10", "title": "Стара Загора: Хиляди жители и гости на града посетиха събитията от четирите дни музика и качествено пиво на Бирфеста в парк „Загорка“"}
{"url": "http://www.focus-news.net/news/2018/09/10/2565360/kathimerini-yens-stoltenberg-prizova-gartsiya-i-makedoniya-da-ratifitsirat-dogovora-za-imeto.html", "text": "Генералният секретар на НАТО Йенс Столтенберг призова Гърция и Македония (в източника – Бивша югославска република Македония) да ратифицират договора за името на югозападната ни съседка.  \r\nВ интервю за гръцкия вестник  Kathimerini  Столантенберг заяви, че НАТО не може да принуди никоя държава да направи нещо, което не иска, но изрази увереност, че споразумението ще бъде ратифицирано както в Гърция, така и в Македония – при това съгласно планираните времеви рамки. „Това означава, че може да се случи съвсем в началото на следващата година“, поясни Столтенберг.  \r\n„От съществено значение за доверието е“, подчерта норвежкият политик, като същевременно предупреди, че „всичко друго ще подкопае сериозно националното доверие в която и да е страна\". \r\nМакедония ще проведе референдум за ратифициране на споразумението на 30 септември. Столтенберг отбеляза, че ако сделката не бъде ратифицирана и Македония не въведе промени в конституцията си, както е посочено в споразумението, няма да може да се присъедини към НАТО. \r\nПо отношение на гръцките опасения относно възможността за конфликт със съюзника си от НАТО – Турция, Столтенберг заяви, че „основната роля на НАТО е да бъде платформа за опити за намаляване на напрежението, за преодоляване на трудностите и за подпомагане на диалога и директния контакт между Турция и Гърция\". Тереза Герова", "date": "2018.09.10", "title": "Kathimerini: Йенс Столтенберг призова Гърция и Македония да ратифицират договора за името"}
{"url": "http://www.focus-news.net/news/2018/09/10/2565364/burgas-na-ofitsialna-tseremoniya-shte-bade-otkrita-novata-profesionalna-gimnaziya-po-kompyutarno-programirane-i-inovatsii.html", "text": "Официалната церемония за откриване на новата и модерна Професионална гимназия по компютърно програмиране и иновации в Бургас ще се състои на 11 септември от 13.30 часа. Това съобщиха от пресцентъра на   Община Бургас . 108-те ученици вече провеждат своите първи учебни занятия във високотехнологичния кампус в жк. „Меден рудник“, изграден по западен образец - с отделни сгради, просторен двор, извън шума и трафика на големия град.  \r\nСъздаването на специализирано учебно заведение по програмиране и иновации е по идея на кмета Димитър Николов, в отговор на необходимостта от ново професионално образование в последните години, ориентирано към потребностите на бизнеса и все по-засилващия се глад за специалисти в най-перспективните професии на бъдещето - роботика и изкуствен интелект. \r\nНяколко месеца по-късно четирите сгради вече са напълно обновени и модернизирани, съобразно изискванията на IT гимназията, с поставени топлоизолация и хидроизолация на стените и покривите, нова дограма, енергоефективно осветление, нови отоплителни и електрически инсталации. Вътрешните помещения са ремонтирани, обзаведени и оборудвани с най-модерна техника - компютри, 3D принтер, мултимедийни екрани и интерактивни дъски, система за видеоконферентни връзки, роботизирани системи и др. \r\nСтарата столова се превърна в съвременен училищен ресторант, общежитието - в модерни стаи за настаняване на учениците, които не са от Бургас. Гимназията разполага още с нов физкултурен салон, нови кабинети и компютърни зали в училищния корпус, учебна фирма с лекционна зала, помещения за самоподготовка и високотехнологична лаборатория по роботика. Просторният двор вече ще предлага на учениците богати възможности за спорт със своите нови игрища по волейбол, баскетбол, футбол и фитнес площадка. Нови алеи, зеленина и беседки ще предразполагат гимназистите към занятия на открито и отдих в свободното време. За сигурността на модерния кампус ще се грижи 24-часова охрана и видеонаблюдение в сградите и на двора. \r\nУчилището стартира обучението през новата учебна година с две специалности - \"Програмно осигуряване\" и \"Приложно програмиране\". В първата ще се изучават роботика, изкуствен интелект и компютърните езици - C#, Java и Python. Втората специалност е свързана със софтуерно инженерство и разработване на приложения и програми за различни компютърни устройства чрез C#, Java и Java Script. \r\nУчениците ще ползват най-съвременно дигитализирано учебно съдържание, разработено от най-добрите технологични компании в света - Microsoft и Google, съчетано с безопасна виртуална среда за обучение на всеки ученик с индивидуален достъп до него. Освен компютърни науки, в IT кампуса ще се изучава задълбочено и английски език. \r\nГимназията по програмиране в Бургас е сред първите учебни заведения, които внедряват в обучителния процес на своите ученици собствен хуманоиден робот. Целта е хуманоидът да се обучава заедно с учениците на високотехнологичното училище и да развива своите функционалности благодарение на тях. За удобство на децата и спокойствие на родителите им ще бъдат пуснати три различни автобусни маршрути, максимално съобразени с местоживеенето на гимназистите, оставяйки ги директно до двора на учебното заведение преди първия учебен час, който ще започва по-късно от другите училища - в 08.30 часа. \r\nТова превръща технологичната гимназия в единствената в региона, която ще предоставя уникалната възможност за обучение в най-бързо развиващата се професия в света, съчетана с професионална езикова подготовка и получаване на международен сертификат.", "date": "2018.09.10", "title": "Бургас: На официална церемония ще бъде открита новата Професионална гимназия по компютърно програмиране и иновации"}
{"url": "http://www.focus-news.net/news/2018/09/10/2565359/psihologat-dots-rumen-bostandzhiev-zhertvite-na-samoubiystveni-deystviya-sa-poveche-otkolkoto-zhertvite-na-avtomobilni-katastrofi.html", "text": "Жертвите на самоубийствени действия са повече, отколкото жертвите на автомобилни катастрофи. Това каза за  Радио „Фокус“-Бургас  доц. Румен Бостанджиев психолог, сексолог и преподавател, по повод Международния ден за предотвратяване на самоубийствата. По думите му такава е статистиката в много държави. \r\n„Това е един доста сериозен проблем. Той поставя задачата, какво може да се направи, когато човек е в такива моменти на безизходица, каква помощ може да намери“, посочи още Бостанджиев. Според него една от най-утвърдените и доказали активността си възможности са т. нар. HopeLine, или телефонна помощ при хора, които са в отчаяние. \r\n„Още 80-те години моята майка, точно се беше пенсионирала като психиатър, създаде към Българския Червен кръст телефон на доверието и дълги години това беше една служба, която наистина вършеше много полезна работа, тъй като там давахме денонощни дежурства и особено нощно време се обаждаха поне по 2-3 отчаяни хора, които търсиха помощ“, добави психологът. Според него това е била една добра школа, в която по-младите психотерапевти са трупали опит. Тези телефони са били безплатни за обаждащите се, като тел. 112. „Тази служба беше много добре организирана и когато дежурният преценеше, че наистина става дума за сериозен опит за самоубийство, имаше възможност така да се организират нещата, че на място да пристигне екип на Спешна психиатрична помощ и на тези хора да им се помогне реално. Имахме тогава десетки, даже стотици такива обаждания“, заяви Бостанджиев. Според думите му това е една от възможностите да се помогне на хората със суицидни наклонности, но за съжаление в момента той не разполага с информация до каква степен съществуват подобни служби в България. \r\n„Другата възможност е, когато хората на работното място са достатъчно чувствителни и могат да усетят промяна в поведението на техен колега, за когото знаят примерно, че е преживял тежка загуба или е в сложна житейска ситуация. Много често в тази случаи е достатъчно да изслушаме човека, да бъдем съпричастни към неговото изживяване, без непременно да се опитваме да даваме съвети и да се опитваме да го ободряваме с някакви наивни реплики“, каза също психологът. Според него много често точно това поведение има обратен ефект, защото човек, изпаднал в дълбока депресия или скръб, когато усети подобно отношение, той се чувства неразбран, изолиран и това още повече задълбочава неговото състояние. „Затова най-добрият вариант, и за близки и колеги, е когато усетим, че някой от хората около нас се затваря, престава да излиза, да общува, споделял е, че има мисли за самоубийство, сънувал е подобни действия, е да му се подаде ръка“ добави доц. Бостанджиев.  \r\nТой коментира още, че един от другите белези за повишен суициден риск е, ако в рода на такъв човек е имало някой, който е извършил самоубийство и това показва, че подобен начин за справяне с тежки житейски ситуации е отиграван, човек може да го има предвид. „Подобни факти показват, че този човек се нуждае от нашето разбиране, подкрепа и, ако настина усетим, че не сме в състояние да помогнем на такъв човек, добре е да се опитаме да го мотивираме да се свърже с психиатър, да има контакт с професионалисти, защото в тежките моменти на депресия и отчаяние, наистина, дори и за кратко време е добре и да има медикаментозна подкрепа, която да предотврати фатални развития“, допълни Бостанджиев. \r\nДеница ДИМИТРОВА", "date": "2018.09.10", "title": "Психологът доц. Румен Бостанджиев: Жертвите на самоубийствени действия са повече, отколкото жертвите на автомобилни катастрофи"}
{"url": "http://www.focus-news.net/news/2018/09/10/2565365/stara-zagora-25-mladezhi-uchastvaha-v-desetdnevniya-pohod-po-voda-i-susha-v-ramkite-na-kampaniyata-sportat-e-po-dobro-reshenie.html", "text": "Международният младежки център в Стара Загора беше домакин на финална пресконференция на младежка кампания по суша и вода „Спортът е по-добро решение“, организирана от Институт за европейски инициативи. Това съобщиха от пресцентъра на  Община Стара Загора . Тя се проведе в рамките на Националната програма за изпълнение на младежки дейности в България за 2018 година. Програмата стартира на 31 август в Кърджали и завърши днес в Стара Загора.  \r\nВ десетдневния поход по вода и суша участваха 25 младежи, които имаха за цел да се сплотят около общи европейски ценности и да запълнят дефицита от общуване „лице в лице“. Придвижването на младите хора се извърши с каяци по каскадата на река Арда и с велосипеди по брега на реката.  \r\nПо време на Младежката кампания участниците преминаха двудневно лидерско обучение на брега на язовир „Кърджали“ в Гребната база „Енчец“.  \r\nТо бе насочено към разпознаване на поведения, водещи до агресия, техники за овладяване на агресията, екипна работа, комуникационни умения, съчетано с обучение по гребане с каяци.  \r\nОбучението бе изцяло неформално и бе базирано на интересни интерактивни методи и техники. \r\nСлед това младежите пътуваха до градовете Кърджали, Стамболово, Маджарово, Ивайловград, Хасково, Стара Загора, за да предложат спорта като начин за овладяване на гнева и като алтернатива на агресията и да продължат лидерското си обучение, като „обучение чрез правене“. Най-важното послание, което те отправяха към своите връстници е необходимостта от толерантност, а най-важното умение, което им предаваха е разпознаването на собствените и чуждите агресивни реакции и начините за справяне с тях, чрез спорт и двигателната активност.  \r\nОрганизаторите на кампанията разпознаха Стара Загора като важен партньор при провеждането на ежегодния поход и заложиха на домакинството на Международния младежки център за провеждане на заключителното събитие по проекта.", "date": "2018.09.10", "title": "Стара Загора: 25 младежи участваха в десетдневния поход по вода и суша в рамките на кампанията „Спортът е по-добро решение“"}
{"url": "http://www.focus-news.net/news/2018/09/10/2565363/veliko-tarnovo-68-opita-za-samoubiystvo-sa-registrirani-v-oblastta-ot-nachaloto-na-godinata-do-1-septemvri.html", "text": "68 случая на опити за самоубийство са регистрирани във Великотърновска област от началото на годината до 1 септември. 19 от тях са завършили с фатален край. Това сочи статистика, изготвена от Регионална здравна инспекция (РЗИ) - Велико Търново, съобщи за  Радио „Фокус“ – Велико Търново  д-р Цветанка Маринова, директор на Дирекция „Медицински дейности“ в РЗИ – Велико Търново. 41 от пациентите, посегнали на живота си по различен начин, не са успели да си навредят физически. Осем от случаите са завършили само с телесни увреждания. Данните сочат още, че жените, които се опитват да се самоубият (40), са близо два пъти повече от мъжете (28). Статистиката се изготвя след като лекуващите лекари подадат информация до РЗИ. Системата е изцяло електронна, а сигналите в региона идват основно от Центъра за Спешна медицинска помощ при МОБАЛ „Д-р Стефан Черкезов“. „Преди няколко години Националният център по обществено здраве и анализи направи обучение на всички общопрактикуващи лекари в страната за ранното разпознаване на пациенти със суицидни наклонности. Има и специален сайт, на който може да се намери информация –  “, допълни д-р Маринова. \r\nЛуиза ТРАНЧЕВА", "date": "2018.09.10", "title": "Велико Търново: 68 опита за самоубийство са регистрирани в областта от началото на годината до 1 септември"}
{"url": "http://www.focus-news.net/news/2018/09/10/2565368/dobrich-v-balchik-shte-bade-otkrit-mezhdunarodniyat-festival-via-pontika.html", "text": "Тази вечер в 18.00 часа в Балчик ще бъде сложено началото на единадесетото издание на Международния фестивал на младите в изкуството „Виа Понтика”. Това съобщи Красимира Димитрова, експерт „Връзки с обществеността“, предаде кореспондент на  Радио „Фокус” – Варна . Фестивалът ще бъде официално открит от Красимир Ранков, председател на Сдружение „Виа Понтика 2010”. По-късно на сцената на Народно читалище „Паисий Хилендарски” Светлана Бонин, Асен Блатечки, Николай Урумов, Христо Бонин ще представят бляскавия комедиен офис - трилър „Методът Грьонхолм“. В дните до 18 септември в Белия град и ДКИ – КЦ “Двореца“ ще си дадат среща студенти по изкуствата – художници, музиканти, актьори, от университетите на пет балкански държави - Черна гора, Сърбия, Македония, Румъния и България. Своеобразен акцент във фестивалната програма тази година ще бъде калиграфията. Паралелно с изложбата на студенти от Факултета за изкуства на Нишки университет, Факултета за приложни изкуства към Университета по изкуствата в Белград, Националния университет по изкуствата - Букурещ, и Националната художествена академия – София, в рамките на форума ще се проведе творческо ателие по калиграфия. Лектори и ръководители на ателието ще бъдат проф. д-р Кристина Борисова и Жаклина Жекова, докторант, катедра „Плакат и визуална комуникация“ в Националната художествена академия – София. В ателието ще имат възможност да се включат жители и гости на Балчик. Сред гостуващите събития на форума на младите в изкуството са фотографската изложба на Дамян Хаджииванов „Маски ? II” и спектакълът „Нирвана” на Драматично-куклен театър „Васил Друмев” – Шумен, с участието на Ирина Митева и Александър Евгениев. „Прелестите на изневярата” и „Плешивата певица” са акцентите в театралния афиш на фестивала. В залата на Културен център ”Мелницата” и в Каменна зала в „Двореца“ ще се представят студенти, изучаващи актьорското майсторство в Пловдивския университет „Паисий Хилендарски” и от Университетски театър - Нов Български Университет. Най-малките зрители ще бъдат очаровани със спектакъла „Седемте козлета и вълкът” и „Таласъмът Тропалан”, представени от студенти от НАТФИЗ „Кръстьо Сарафов”. Тази година традиционната изложба живопис ще обедини автори от Македония, Черна гора, Румъния и България. Афишът на музикалните събития включва концерта на Пиано квартет „Анимато” от Факултета по музика на Университета по изкуства в Белград и съвместната изява на Дуо „Колаж” и възпитаници на Националната музикална академия „Проф. Панчо Владигеров”. По идея на организаторите на „Виа Понтика”, тази година присъстващите на събитията във фестивалната програма на международния форум на младите в изкуството могат да изразят и съпричастността си към една благородна инициатива в Белия град – закупуването на роял за концертната зала в Културен център „Мелницата”. Идеята е на фондация „Академия Класика”. В концертната зала в „Мелницата”, реновирана по европейски проект, се провеждат много музикални събития, но няма инструмент за клавирна музика. Осигуряването му се е превърнало в кауза за „Академия Класика”, към която се присъединяват и организаторите на Международния фестивал на младите в изкуството „Виа Понтика“. От дарения досега са събрани 6 233 лева. Финалът на Международния фестивал на младите в изкуството, който се организира от Сдружение “Виа Понтика - 2010” с изключителното финансово съдействие на Община Балчик, е поверен на третокурсници от Националната академия за театрално и филмово изкуство „Кръстьо Сарафов” от класа на проф. д-р Атанас Атанасов. В заключителния концерт на 18 септември в читалището на Балчик ще бъдат представени песни от мюзикъли - MoulinRouge, Bourlesque, La-laland, NotreDamedeParis, BluesBrothers, WestSideStory, MAMMA MIA, JamesBond. \r\nЖулиета НИКОЛОВА", "date": "2018.09.10", "title": "Добрич: В Балчик ще бъде открит Международният фестивал „Виа Понтика“"}
{"url": "http://www.focus-news.net/news/2018/09/10/2565367/dzhumhuriet-ikonomicheskata-kriza-v-turtsiya-vseki-mesets-v-stranata-se-vrashtat-po-70-hilyadi-prazni-tir-a.html", "text": "Заради икономическата криза и силно свития внос на Турция, всеки месец близо 70 хиляди ТИР-а с турска регистрация се връщат празни в страната, пише вестник „Джумхуриет”. Броят на връщащите се празни в Турция ТИР-ове с чужда регистрация вече достига месечно 10 хиляди. Тази седмица е насрочено заседание на Управителния съвет (УС)  на Сдружението на международните превозвачи (UND) за обсъждане на тревожната ситуация. Председателят на УС на UND Реджаи Шен подчертава, че е нужно „да се намери изход от паническата обстановка в страната” и изразява загриженост по повод „извършените промени в системата за разплащане в сектора”. \r\nПо негови думи, през първите 7 месеца на годината ситуацията с турските превозвачи е връщане в Турция месечно по близо 70 празни ТИР-ове: от Европа – 5 хиляди; от Ирак и Сирия – 50 хиляди; от Азербайджан и Грузия – 10 хиляди; от Иран – 2.5 хиляди и от Русия – 2 хиляди. Броят на влизащите месечно в Турция  празни ТИР-ове с чужда регистрация е 10 хиляди. Според него това напрежение не може повече да продължава така и са нужни спешни мерки от Министерството на транспорта за уреждане на проблема с за издаването на разрешителни за превози, както и за  стабилизиране на валутните курсове.  Георги Димов", "date": "2018.09.10", "title": "„Джумхуриет”: Икономическата криза в Турция: Всеки месец в страната се връщат по 70 хиляди празни ТИР-а"}
{"url": "http://www.focus-news.net/news/2018/09/10/2565371/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. Традиционно летният сезон е времето, в което се правят ремонти навсякъде по пътищата – асфалтиране, кърпежи, подновяване на пътната маркировка и т.н. Какво е състоянието на пътната инфраструктура на територията на Община Петрич ще разберем от заместник-кмета – Минка Салагьорова. Точно след седмица – на 17 септември,  ще поставим началото на новата учебна година. Както и сами се досещате този ден е най-важен за най-малките – първокласниците. Те с трепет ще прекрачат за първи път училищния праг. Какво е значението на първия учебен ден и как го приемат децата, ще научим от Елена Вретенарова, пенсиониран учител от град Петрич. С нея ще разговаряме и за историята на просветното дело в Петрич и неговото развитие през годините. Очакваме и Вас на телефоните в студиото 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на   всеки понеделник. от 15.00 до 16.00 часа. с водещ Натали Стефанова.", "date": "2018.09.10", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/09/10/2565373/veliko-tarnovo-predsedatelyat-na-narodnata-skupshtina-na-sarbiya-n-pr-maya-goykovich-shte-poseti-grada.html", "text": "Председателят на Народната скупщина на Сърбия Н. Пр. Мая Гойкович ще посети Велико Търново на 11 и 12 септември 2018 г. Това съобщиха от пресцентъра на  Общината.  Гостуването е част от официалната й визита в България. Велико Търново е единственият извънстоличен град, включен в програмата на официалното посещение. \r\nВ Старата българска столица Н. Пр. Мая Гойкович и придружаваща я делегация ще бъдат посрещнати и приети от кмета Даниел Панов. Те ще посетят храма светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия.  \r\nВ програмата са предвидени посещения в Музей „Възраждане и Учредително събрание“, крепостта Царевец, Мултимедийния посетителски център „Царевград Търнов“, Парка с миниатюрите „Търновград – духът на хилядолетна България“, както и в средновековната църква „Рождество Христово“ в архитектурния резерват Арбанаси. Там делегацията ще бъде посрещната с песнопения, изпълнени от хор „Ангелски гласове“.", "date": "2018.09.10", "title": "Велико Търново: Председателят на Народната скупщина на Сърбия н. пр. Мая Гойкович ще посети града"}
{"url": "http://www.focus-news.net/news/2018/09/10/2565372/sport-gergana-topalova-se-klasira-za-osnovnata-shema-na-turnira-vav-varna.html", "text": "Гергана Топалова се класира за основната схема на турнира във Варна. 21-годишната тенисистка се наложи с категоричното 6:0, 6:0 над Любослава Перухова, с което си гарантира място сред най-добрите в надпреварата.  \r\nВ друг мач от квалификациите 18-годишната Зиновия Ванева отстъпи с 1:6, 2:6 пред сръбкинята Михаела Джакович и не успя да достигне до основната схема на турнира.", "date": "2018.09.10", "title": "Спорт: Гергана Топалова се класира за основната схема на турнира във Варна"}
{"url": "http://www.focus-news.net/news/2018/09/10/2565370/stanislava-stoyanova-gerb-ne-e-nuzhno-narodni-predstaviteli-da-napuskat-parlamenta-za-da-se-sreshtat-s-grazhdani.html", "text": "Срещите с граждани са част от ежедневната работа на народните представители и е редно да се съчетават с парламентарната дейност, не е нужно да се напуска Народното събрание. Ежеседмично аз организирам срещи и разговарям с представители на различни социални групи, съсловия или общини от региона, и това винаги е била практиката на народните представители от ГЕРБ. Това заяви народният представител от ГЕРБ - Велико Търново Станислава Стоянова, която проведе приемен ден за гражданите на старата ни столица и община Горна Оряховица, съобщиха от пресцентъра на  ПП ГЕРБ . \r\nПриемната на Станислава Стоянова този път се проведе в областния център, като отново бе спазена практиката, на разположение на гражданите да бъде и представител на местната власт. Председателят на Великотърновския общински съвет Венцислав Спирдонов бе заедно със Станислава Стоянова по време на всички срещи. Наред с казусите от частен характер, доста от които в компетенцията именно на местното управление, бяха отправени и някои предложения за законови промени, които депутатът ще обсъди с колегите си.  \r\nПриемната, която се проведе в офиса на ГЕРБ във Велико Търново, посети и кметът на с. Вонеща вода Янко Първанов, който изказа благодарност за наскоро осигурените средства за местната църква. Дирекция „Вероизповедания“ към Министерски съвет вече е превела целево по сметката на Великотърновската Митрополия 10 000 лева за довършителни дейности по храма  „Свети Георги Победоносец“. С тях трябва да се плати поставянето на изолация и обков на кубето, на върха да се монтира кръст. Материалите са осигурени от дарители, необходимата за работата сума пък бе осигурена със съдействието на великотърновския кмет и активността на народните представители от ГЕРБ. Проектът, който получи финансиране от Дирекция „Вероизповедания“, бе представен по време на изнесена приемна на Станислава Стоянова във Вонеща вода, провела се преди няколко месеца.  \r\nНавремето, сградата на храма така и не е била завършена, и повече от десетилетие стоеше на груб строеж. Съвсем реална бе опасността с годините изоставеният градеж да рухне, а ГЕРБ има съществен принос за започналото обновление на внушителната църква. Неотдавна великотърновската структура дари средства от партийната субсидия, за да стартират довършителните работи. По-късно бе подета и кампания за набиране на дарения, инициирана от покойния Николай Ашиков, тогавашен председател на Общински съвет – Велико Търново и регионален лидер на предприемачите в ГЕРБ. Извършен бе ремонт, включващ и полагане на външна мазилка. За да стане обаче църквата действаща, бяха необходими и други довършителни дейности. Храмът все още се нуждае от църковна утвар и камбана.", "date": "2018.09.10", "title": "Станислава Стоянова, ГЕРБ: Не е нужно народни представители да напускат парламента, за да се срещат с граждани"}
{"url": "http://www.focus-news.net/news/2018/09/10/2565375/haskovo-nachalnoto-uchilishte-v-topolovgrad-e-v-palna-gotovnost-za-novata-uchebna-godina.html", "text": "Началното училище (НУ) в Тополовград е в пълна готовност за новата учебна година. Това каза Добрин Парнаров, директор на НУ \"Св. св. Кирил и Методий“ - Тополовград, съобщиха от пресцентъра на  Общината . Напълно обновената материална база ще зарадва децата, които ще се учат  в приятна обстановка. В резултат на добрата организация и усилената работа училището е готово дни преди първия учебен ден. \r\nРемонтирани са двата централни входа, прясно боядисана е източната фасада на сградата, оградата и обезопасителните парапети, подновена е маркировката на спортната площадка, в двора са монтирани игрални съоръжения и са засадени цветя. Закупени са нови пейки. На мястото на старата беседка е монтирана шатра за децата от подготвителната група. \r\nНапълно готови да посрещнат шумните си обитатели са класните стаи, фоайетата, коридорите – чисти до блясък.  \r\nГолямата изненада, която е подготвена за учениците е новата площадка по безопасност на движението, единствена в общината. Тя ще се ползва за практическо обучение на учениците. \r\nВсички подобрения на базата са извършени със средства от бюджетите на Общината и училището и от спонсори. \r\nВ училището и тази година ще работят учители, амбицирани  да дават най-доброто от своята подготовка и опит. Те ще обучават 220 ученици от Тополовград, сред които са и 22 пътуващи деца от закритите училища в Орешник и Мрамор. Две ще бъдат паралелките на първокласниците, които са общо 45.  Полудневната детска градина ще посещават 22 деца. Групите за целодневна организация на учебния процес са 5, с намерение да се разкрие и шеста. За пръв път тази година в трети клас ще се изучава компютърно моделиране. Осигурени са учебниците. \r\nДецата ще получават топъл обяд,, като за пътуващите той ще бъде безплатен. Осигурени са и безплатни закуски за всички ученици, а два пъти в седмицата на децата ще се предлагат мляко и плод, осигурени от ДФ ”Земедерлие”. \r\n\"Очакваме с радост всички наши ученици, малките първокласници, родители, общественици и гости  на първият учебен ден, който  е празник за всички. Изказвам най-сърдечна благодарност на кмета на Общината Божин Божинов за пълното съдействие и разбиране, за подкрепата, която получих от Общината, на родителите Илиян Георгиев и Асен Нанев, на колегите, които се включиха в подготовката на училището. С такава подкрепа, с такива колеги и с умните ни и талантливи ученици, очаквам една  успешна учебна година и много нови постижения”, коментира Добрин Парнаров.", "date": "2018.09.10", "title": "Хасково: Началното училище в Тополовград е в пълна готовност за новата учебна година"}
{"url": "http://www.focus-news.net/news/2018/09/10/2565374/dyunya-turtsiya-netnite-valutni-rezervi-na-tsentralnata-banka-se-sviha-do-malko-nad-18-mlrd-shtd.html", "text": "Нетните валутни резерви на Централната банка (ЦБ) на Турция се стопяват буквално всеки ден, пише вестник „Дюня”. Ножът буквално е опрал до кокала, понеже ситуацията действително е ужасяваща. Нетните резерви на ЦБ са се свили едва на 18 милиарда и 151 милиона ЩД. Само през август това намаление е с 3.1 млрд. ЩД, по-голямата част от което е станало в периода 24-31 август. През периода 10-17 август намалението е с 1.1 милиарда ЩД. През март нетните валутни резерви на ЦБ са се стопили с 2.5 млрд. ЩД, а през януари – с 1.7 млрд. ЩД. \r\nОсвен валутни резерви ЦБ има и златни резерви, които към 31 август възлизат на 9.4 млрд. ЩД. През първите 7 месеца на годината нетните валутни резерви на ЦБ са се увеличили с 1 млрд. ЩД. \r\nПри това положение към 31 август нетните валутни и златни резерви на ЦБ на Турция възлизат общо на 27.6 млрд. ЩД. В края на миналата година те са били 36 млрд. ЩД, посочва още „Дюня”.  Георги Димов", "date": "2018.09.10", "title": "„Дюня”: Турция: Нетните валутни резерви на Централната банка се свиха до малко над 18 млрд. ЩД"}
{"url": "http://www.focus-news.net/news/2018/09/10/2565377/rtk-live-kosovo-politicheskite-lideri-na-albantsite-ot-preshevskata-dolina-iziskaha-proektorezolyutsiya-za-prisaedinyavane-kam-kosovo.html", "text": "Президентът на Косово Хашим Тачи се срещна с политически представители на албанците от Прешевската долина. В рамките на изявление пред медиите, Тачи подчерта, че желанието им за присъединяване към Косово е „институционализирано“ – идея, която той напълно подкрепя, предава телевизия  RTK Live . \r\n„Ако вчера подкрепях тази кауза решително, то днес я подкрепям още повече. Този въпрос трябва да бъде затворен веднъж завинаги\", подчерта Тачи. \r\nПрезидентът на Косово допълни, че се обсъждат по-нататъшни действия и призовава всички съответни институции и политически партии да „превъзмогнат себе си за общата кауза\". \r\nСъгласно думите му, че лидерите на Прешевската долина са призовали парламентът в Прищина да приеме резолюция, изразяваща ясна подкрепа за присъединяването й към Косово. Тачи призна обаче, че не очаква от Белград да приеме това предложение с отворени обятия. „Искам да ви уверя, че при никакви обстоятелства и на никоя цена Трепча няма да бъде обсъждана\", категоричен бе държавният глава на най-младата държава на Балканите.  \r\nПомолен да коментира последните изявления на германския канцлер Ангела Меркел в подкрепа на териториалната цялост на Западните Балкани, Тачи благодари на Берлин за подкрепата си и припомни, че лидерът на ФРГ е призовала за полагане на усилия с цел постигане на приемливо споразумение със Сърбия. Подобен договор ще даде възможност на Косово да получи глобално признание и членство в ООН. \r\nПо повод посещението на сръбския президент Александър Вучич в Косово през уикенда и неговата реторика за Слободан Милошевич, Тачи отбеляза, че е чул призивите на Вучич за мир, но не пропусна да определи бившия сръбски лидер като „балкански касапин“. Подобни контрастиращи изявления не вървят ръка за ръка и не допринасят за диалога за нормализиране на отношенията, подчерта Тачи.  Тереза Герова", "date": "2018.09.10", "title": "RTK Live (Косово): Политическите лидери на албанците от Прешевската долина изискаха проекторезолюция за присъединяване към Косово"}
{"url": "http://www.focus-news.net/news/2018/09/10/2565376/blagoevgrad-liderat-na-bsp-korneliya-ninova-shte-dade-brifing-pred-kmetstvoto-na-selo-banya-na-11-septemvri.html", "text": "Утре (11.09.2018 г.)  от 12.30 часа пред кметството на с. Баня, община Разлог, лидерът на БСП Корнелия Нинова ще даде брифинг за представителите на медиите. Това съобщиха от пресцентъра на  Националния съвет на БСП.", "date": "2018.09.10", "title": "Благоевград: Лидерът на БСП Корнелия Нинова ще даде брифинг пред кметството на село Баня на 11 септември"}
{"url": "http://www.focus-news.net/news/2018/09/10/2565369/ministar-krasimir-valchev-privetstvam-reshenieto-na-obshtoto-sabranie-na-ban-otnosno-protesta-na-nimh.html", "text": "Приветствам решението на общото събрание на Българската академия на науките (БАН) относно протеста на Националния институт по метеорология и хидрология (НИМХ). Това каза пред журналисти в Кюстендил министърът на образованието и науката Красимир Вълчев, предаде репортер на  Радио „Фокус” – Кюстендил . „Имахме възможност доста да говорим, не става на сила. Казахме, че нищо няма да правим на сила. Който иска от научните работници си остава в БАН, който иска излиза заедно с оперативната дейност с НИМХ. Има редица уточняващи въпроси. Много е важно тази част от решението, която ние настоявахме – да не се отделя оперативната дейност, да не води до разбиване на оперативната дейност, за да има първоприемственост на всички договори”, посочи министър Вълчев.  \r\nПо думите му НИМХ участва в редица международни организации, има редица други договори за които трябва да се осигури първоприемственост, за да не се създават предпоставки за възпрепятстване на оперативната дейност. „Трябва или да се закрие института в рамките на БАН, преди ние да го открием института, или той да бъде разделен за да може ние да изведем цялата тази съвкупност от права и задължения, договори които има в НИМХ. Уверявам ви, че НИМХ ще продължи да работи като национална хидрометеорологична служба, не ще го подкрепим в максимална степен. Тепърва ще решаваме къде да бъде ситуиран и какъв точно да бъде организационно-правният му статут”, заяви министър Вълчев. По думите е факт, че сред служителите има опасения, че ще останат без заплати, докато се вземе решение. Според министър Красимир Вълчев предсрочното прекратяване на мандата на директора на института е неуместно, това възпрепятства работата на института. „Моето мнение, моят апел е час по-бърза да се определи временно изпълняващ длъжността на директор, който да бъде приемлив за служителите в института”, каза министър Вълчев. \r\nВенцеслав ИЛЧЕВ", "date": "2018.09.10", "title": "Министър Красимир Вълчев: Приветствам решението на общото събрание на БАН относно протеста на НИМХ"}
{"url": "http://www.focus-news.net/news/2018/09/10/2565379/pernik-za-poredna-godina-obshtinata-shte-se-vklyuchi-v-initsiativata-da-izchistim-balgariya-zaedno.html", "text": "За поредна година Община Перник ще се включи в инициативата „Да изчистим България заедно“. Това съобщиха от пресцентъра на  Общината. \r\nПо-малко от седмица остава до голямото чистене. С мащабната акция  страната ни и града ни ще стане част от Световния ден на почистването, въведен от Естония. \r\nНа 15 септември ние и милиони хора от 150 страни ще чистим заедно. Зелената вълна започва в Нова Зеландия, преминава през всички часови зони и приключва 36 часа по-късно на Хаваите. \r\nИ този път кампанията ще бъде подкрепена от ЕКО ПАРТНЪРС. През годините тя се превърна в най-мащабния обществен еко проект в страната, който обедини усилията на общини, медии, граждани, институции и бизнес, за да станат градовете и населените места по-чисти, за да се опази българската природа и за да се провокира общественото съзнание и отговорност. \r\nВсички кметства на населени места в Община Перник, фирми, институции и граждани, желаещи да се включат в кампанията, могат да получат материали в сградата на Общината на 14 ет. стая №4, а за жителите на кв. „Изток“ ще  бъдат раздавани материали в Кметство „Изток“. \r\nЗа мащабната акция ще се предоставят цветни чували за разделно събиране на отпадъци и ръкавици за доброволците. \r\nОбщина Перник призовава всички свои граждани да се включат активно в почистването на междублокови пространства, спортни и детски площадки и градинки, а отпадъците да бъдат оставени до контейнерите, за да се извозят.", "date": "2018.09.10", "title": "Перник: За поредна година Общината  ще се включи в инициативата „Да изчистим България заедно“"}
{"url": "http://www.focus-news.net/news/2018/09/10/2565381/dobrich-shte-se-vklyuchi-v-initsiativata-da-izchistim-balgariya-zaedno.html", "text": "Община град Добрич ще се включи в инициативата „Да изчистим България заедно“ , която ще се проведе на 15 и 16 септември. Това съобщиха от пресцентъра на  Община Добрич . \r\nДългосрочната цел на инициативата е да промени съзнанието и отношението на хората към местата, на които живеят, както и начина, по който се грижат за своите отпадъци. Стремежите са в посока обединяване усилията на всички, които искат България, Европа и светът да бъдат по-чисти. \r\nОсновен логистичен партньор е Министерството на околната среда и водите (МОСВ), чрез Предприятието за управление на дейности за опазване на околната среда, което подкрепя усилията на всички общински и областни администрации за участие в кампанията. И тази година дейностите по осигуряване на чували, ръкавици, транспорт и депониране на отпадъците ще бъдат обезпечени със средства от бюджета на МОСВ.  \r\nВъпреки организираното Пролетно почистване от Община град Добрич и тази година общината няма да остане безучастна към кампанията „Да изчистим България заедно”. Общинската администрация ще оказва съдействие на всички граждани, които желаят да почистят любимо свое място за отдих, пространствата около своите домове или пък детската площадка, на която се забавляват децата.  \r\nОт общината препоръчва отпадъците да бъдат събрани в чували до контейнерите за битови отпадъци или на удобно място за извозване. \r\nИзвозването на отпадъците ще се извършва от „Еф Си Си България“ ЕООД, след като гражданите и фирмите заявят предварително участието си и уточнят деня на почистване.  \r\n Общинска администрация Добрич ще осигури чували и ръкавици за всички регистрирани участници, които ще може да получите всеки работен ден от 10 до 14 септември 2018 г. в стая № 419 и № 420 в сградата на общинска администрация.", "date": "2018.09.10", "title": "Добрич ще се включи в инициативата „Да изчистим България заедно“"}
{"url": "http://www.focus-news.net/news/2018/09/10/2565378/ministar-krasimir-valchev-rolyata-na-vseki-ministar-e-da-nosi-otgovornost-i-da-izpalnyava-upravlenskata-programa-v-dadeniya-sektor.html", "text": "Ролята на всеки министър е да носи отговорност и да изпълнява управленската програма в дадения сектор. Това каза пред журналисти в Кюстендил министърът на образованието и науката Красимир Вълчев, предаде репортер на  Радио „Фокус” – Кюстендил . Така министър Вълчев отговори на въпрос дали се страхува, че една негова грешка може да доведе до искането на оставката му. „Ние носим отговорност в съответния сектор, и за грешките, носим отговорност и когато не сме сгрешили. Това е ролята на министрите – да носим отговорност, да изпълняваме управленската програма в съответния ресор. Премиерът има право във всеки момент да поиска оставка, ние имаме право във всеки момент да си подадем оставка. Това е нормалният политически механизъм”, посочи министър Красимир Вълчев.  \r\nПо думите му незаетите места за учители се попълват всеки ден. До 17 септември този процес ще продължи, а при най-проблемните места ще се продължи и след 17 септември. „Има недостиг на учители, но той е преодолим. Имаме уверение, че ще бъдат запълнени учителските места, но следващите години този проблем ще бъде по-голям”, заяви Красимир Вълчев. \r\nВенцеслав ИЛЧЕВ", "date": "2018.09.10", "title": "Министър Красимир Вълчев: Ролята на всеки министър е да носи отговорност и да изпълнява управленската програма в дадения сектор"}
{"url": "http://www.focus-news.net/news/2018/09/10/2565383/dobrich-rayonnata-prokuratura-nablyudava-dosadebno-proizvodstvo-za-povrezhdaneto-na-nadgrobnite-pametnitsi-izvarshitelyat-e-privlechen-kato-obvinyaem.html", "text": "По повод декларация на Главното мюфтийство на мюсюлманското изповедание в Република България за повреждането на 40 надгробни паметника в гробищния парк в Добрич в Деня на Съединението, Окръжна прокуратура – Добрич, заявява, че по случая е било образувано незабавно досъдебно производство под ръководството на Районната прокуратура в града. Това съобщиха от пресцентъра на  Апелативна прокуратура - Варна . \r\nВ хода на разследването е изяснено авторството на деянието. Извършителят е привлечен като обвиняем за престъпление по член 164, ал. 2, във връзка с член 26, ал. 1 от НК. \r\nПредстои прокуратурата да внесе искане за настаняване на обвиняемия за изследване в психиатрично заведение по реда на чл. 70, ал.1 от НПК, тъй като са налице данни, че обвиняемият страда от психиатрично заболяване.", "date": "2018.09.10", "title": "Добрич: Районната прокуратура наблюдава досъдебно производство за повреждането на надгробните паметници, извършителят е привлечен като обвиняем"}
{"url": "http://www.focus-news.net/news/2018/09/10/2565366/bsp-novite-ministri-shte-prodalzhat-vrednata-politika-na-pravitelstvoto-bsp-e-protiv-kandidaturite-i-nastoyava-za-ostavka-na-kabineta.html", "text": "Новите министри ще продължат досегашната вредна политика на правителството. Това се посочва в позиция на ПГ на \"БСП за България\" и на Изпълнителното бюро на партията във връзка с кандидатурите за нови министри, разпространена от пресцентъра на  БСП.  \r\n\"Това е отчаян ход, с който управляващите се опитват да си купят време. Дори и да го получат, то ще бъде агония, до следващия конфликт в управляващата коалиция. „БСП за България“ ще гласува против тези кандидатури и остава на позиция за оставка на целия кабинет\", пише в позицията на БСП.", "date": "2018.09.10", "title": "БСП: Новите министри ще продължат вредната политика на правителството - БСП е против кандидатурите и настоява за оставка на кабинета"}
{"url": "http://www.focus-news.net/news/2018/09/10/2565384/d-r-nigyar-dzhafer-problemat-v-balgariya-e-epidemiologichnoto-prouchvane-za-hepatit-koeto-ne-se-pokriva-ot-kasata-i-tova-shte-bade-sledvashtiyat-etap-kam-koyto-shte-nasochim-usiliyata-si.html", "text": "Проблемът в България е епидемиологичното проучване за хепатит - изследването, което не се покрива от Националната здравноосигурителна каса, и това ще бъде следващият етап, към който ще насочим усилията си. Това заяви в Шумен д-р Нигяр Джафер, заместник- председател на Народното събрание и член на Комисията по здравеопазване в парламента, предаде репортер на  Радио „Фокус“- Шумен . Днес в града се проведоха безплатни скринингови изследвания за хепатит В и C, като акцията бе под патронажа на здравната комисия. Д-р Джафер посочи, че у нас няма епидемиологично проучване, което да установи колко точно са болните  от хепатит. „Предполага се, че те са над 100 000 души. Миналата година с помощта на приложената терапия са излекувани успешно 700 от тях“, заяви тя.  \r\nД-р Джафер посочи, че методите, които се използват за скрининг, са достъпни и достоверни, а целта на днешната акция е да се предостави възможност на повече хора да се изследват безплатно за хепатит, да се повиши информираността за заболяването, начините за превенция и лечение. „Лечението на един пациент е 50 000 лв. месечено, по нашенски обаче никой не покрива изследването. Хората трябва да се изследват, медицината е напреднала дотам, че лекува хепатита днес“, каза д-р Джафер. \r\nИвелина ИВАНОВА", "date": "2018.09.10", "title": "Д-р Нигяр Джафер: Проблемът в България е епидемиологичното проучване за хепатит, което не се покрива от Касата и това ще бъде следващият етап, към който ще насочим усилията си"}
{"url": "http://www.focus-news.net/news/2018/09/10/2565380/pleven-trima-nepalnoletni-sa-ustanoveni-kato-izvarshiteli-na-vandalskata-proyava-v-bivshiya-dom-za-detsa-v-grada.html", "text": "Трима непълнолетни са установени като извършители на вандалската проява в бившия дом за деца в града.  Това съобщиха от пресцентъра на  МВР.  \r\nРазследването на криминалистите на ОДМВР-Плевен стартирало на 25 август тази година, след като към 17.10 часа в полицията бил получен сигнал за разбито складово помещение на сградата, в което били унищожени и повредени оставените перални машини, гардероби, шкафчета, маси, столове и врати. Веднага била сформирана оперативна група, която е извършила оглед на място, последвало е уведомяване на прокуратурата и образуване на досъдебно производство.  В рамките на оперативните действия били извършени множество разпити и беседи, извършено е и обхождане на района, доведени били лица от криминалния контингент, на които е проверено алибито. В хода на последвалите оперативни действия криминалистите установили и задържали извършителите – две момчета на 17 и 16 години и момиче на 16 години, всичките от Плевен.   \r\nВ присъствието на инспектори от детска педагогическа стая били проведени беседи с  младежите, които са направили самопризнания за извършеното. Те са привлечени като обвиняеми по образуваното досъдебно производство и им е взета мярка „подписка под надзор на родител“.", "date": "2018.09.10", "title": "Плевен: Трима непълнолетни са установени като извършители на вандалската проява в бившия дом за деца в града"}
{"url": "http://www.focus-news.net/news/2018/09/10/2565385/krasimir-koev-ialv-vsyaka-godina-imame-rast-v-iznosa-na-vino.html", "text": "Всяка година имаме ръст в износа на вино. Това каза в интервю за  Агенция \"Фокус\"  изпълнителният директор на Изпълнителната агенция по лозата и виното (ИАЛВ) Красимир Коев.  По думите му това е трайна тенденция за България. Той посочи, че всяка година произведеното количеството вино на територията на страната варира. „За миналата година прибрахме 170 млн. кг., от които след преработване извадихме около 130 млн. литра вино“, посочи той. Коев уточни, че тази година като количество реколтата ще е малко по-малка. „Приблизително около 60 млн. литра е износът на българско вино в чужбина. Всяка година имаме ръст в износа. Последните години са около 58,59, 60 млн. литра. Тази година очакваме към 61 млн. литра, каза той. Според него България се представя доста добре на пазара в условията на жестока световна конкуренция. „Ако само успеем да задържим тези показатели на износ, пак е успех. Но ние имаме завишен процент на износа ни на вина“, отбеляза той.  \r\nКоев допълни, че от есента започва новият прием по Националната програма за развитие на лозаро-винарския сектор. „Тя е с 4-годишен период. Отново ще има средства за конверсия на обединените лозя, инвестиции на предприятията, застраховка на реколтата“, посочи Коев. По думите му винарите и винопроизводителите могат да бъдат спокойни, че държавата е съумяла да гарантира още един програмен период, в който да влязат европейски средства, за да направят стопаните своите лозови масиви и предприятия още по-конкурентноспособни. „Средствата са подсигурени. От 16 октомври стартират и приемите по мерките. Стопаните да бъдат спокойни и да предприемат своите мерки, за да обновяват лозовите си насаждения“, обясни Коев. \r\nДаяна ДЮЛГЕРОВА   Пълния текст на интервюто четете по-късно в „Мнение”", "date": "2018.09.10", "title": "Красимир Коев, ИАЛВ: Всяка година имаме ръст в износа на вино"}
{"url": "http://www.focus-news.net/news/2018/09/10/2565388/veliko-tarnovo-esenni-dzhaz-vecheri-shte-se-provedat-v-grada.html", "text": "Есенни джаз вечери ще се проведат във Велико Търново в края на седмицата. Новото музикално събитие в културния календар е по инициатива на кмета Даниел Панов и е организирано от Общината. Това съобщиха от пресцентъра на  Община Велико Търново . Три концерта ще зарадват публиката на 14, 15 и 16 септември – те ще бъдат на сцената на Летния театър, а входът за всяка от вечерите ще бъде свободен.  \r\n„Есенни джаз вечери“ започват в 20,00 ч. на 14 септември с изпълненията на популярната българска певица Камелия Тодорова и Биг Бенд – Велико Търново (Общински духов оркестър), с диригент маестро Владимир Бошнаков. На сцената на Летния театър Камелия Тодорова ще изпълни любими джаз стандарти, блус и поп хитове, както и някои от своите най-популярни и обичани песни, с които остави трайна следа в българската музика. Тя ще представи и новата си авторска творба \"Красив спомен\", написана за нея от дъщеря ѝ Рейчъл Роу. \r\nВ 11,00 ч. в събота (15 септември), по случай първия учебен ден, започват откритите музикални уроци „Джаз за деца“ с Венцислав Благоев и „Джазтет“. Освен тромпетиста Венци Благоев, на сцената и около нея ще бъдат Невена Григорова (барабани и вокал), Димитър Благоев (китара), Станислав Арабаджиев (пиано) и Димитър Карамфилов (контрабас). Солистка ще бъде Марина Господинова, позната като преподавател в Музикалната академия - Пловдив и лице на уникалния поетично-джазов проект JAP („Джап.Бг“). Проектът представя джаза като достъпна и забавна музика, давайки възможност на малки и големи да импровизират заедно с изпълнителите на сцената, да се запознаят с различните стилове и музикални инструменти. Репертоарът включва популярни български и чуждестранни детски песни в джазов аранжимент, както и класически пиеси, в които участват и децата.  \r\nВ 20,00 ч. на 15 септември започва втората концертна вечер, а на сцената ще излязат изпълнителите от „Овърграунд Брас Бенд“ – Стара Загора. Седем-членната формация с бенд-лидер Даниел Лазаров (бас-китара) съчетава умело стиловете фънк, соул, поп, рок и джаз. Съставът включва още музикантите Иван Лазаров (вокал), Стефан Ников (тромпет), Мирослав Христов (тенор-саксофон), Нейко Буюклиев (тромбон), Борислав Милков (клавишни), Виктор Христов (барабани).  \r\nФиналът на „Есенни джаз вечери във Велико Търново“ ще бъде в неделната вечер с концерта на „Михаил Йосифов секстет“. Началото отново ще е в 20,00 ч. „Михаил Йосифов секстет“ е съвременна джаз формация, създадена в края на 2009 година от тромпетиста, композитор и аранжор Михаил Йосифов. В състава влизат още музикантите Атанас Хаджиев (тенор сакс), Велислав Стоянов (тромбон), Васил Спасов (пиано), Борис Таслев (бас) и Атанас Попов (барабани). С талант, постоянство, знания, хумор и с много любов към музиката те оформят днешния образ на джаза в България. Концертът във Велико Търново ще бъде със специалното участие на младата и много талантлива певица Велека Цанкова. Програмата на „Михаил Йосифов секстет“ в есенната вечер ще включва авторски композиции, част от авторския албум \"Счупени прозорци\", джаз стандарти и композиции от големия български композитор Йосиф Цанков. \r\nНовото музикално събитие продължава традицията всяко лято Велико Търново да се превръща в притегателен център на почитатели на джаз музиката от цяла България.", "date": "2018.09.10", "title": "Велико Търново: Есенни джаз вечери ще се проведат в града"}
{"url": "http://www.focus-news.net/news/2018/09/10/2565390/mz-direktorat-na-izpalnitelnata-agentsiya-po-transplantatsii-d-r-mariyana-simeonova-e-podala-ostavka.html", "text": "Д-р Марияна Симеонова е депозирала оставката си като директор на Изпълнителната агенция по трансплантации (ИАТ). Това съобщиха от пресцентъра на  Министерството на здравеопазването  (МЗ). Мотивите на д-р Симеонова са лични, свързани с нейното професионално развитие. В близките дни министърът на здравеопазването Кирил Ананиев ще назначи нов директор на ИАТ, като дотогава д-р Симеонова остава на поста.   \r\nЕкипът на Министерството на здравеопазването продължава преговорите за сключване на договор с европейски трансплантационен център, който да осигури лечението на българските граждани, нуждаещи се от трансплантация на бял дроб. На финален етап са разговорите с трансплантационния център в гр. Есен, Германия, за които д-р Симеонова ще продължи да съдейства със своята експертиза.", "date": "2018.09.10", "title": "МЗ: Директорът на Изпълнителната агенция по трансплантации д-р Марияна Симеонова е подала оставка"}
{"url": "http://www.focus-news.net/news/2018/09/10/2565389/sport-fifa-obyavi-imenata-na-kandidatite-za-vlizane-v-otbora-na-godinata.html", "text": "Международната футболна федерация обяви имената на 55 кандида за попадане в отбора на годината на ФИФА и Федерацията на международните футболни професионалисти ( FIFPro). В отбора ще влязат един вратар, четирима защитници, трима полузащитници и трима нападатели. Футболистите, попаднали сред избраниците ще бъдат обявени на церемония на 24 септември в Лондон.", "date": "2018.09.10", "title": "Спорт: ФИФА обяви имената на кандидатите за влизане в отбора на годината"}
{"url": "http://www.focus-news.net/news/2018/09/10/2565391/veliko-tarnovo-gradat-otnovo-se-vklyuchva-v-kampaniyata-da-izchistim-balgariya-zaedno.html", "text": "За поредна година Велико Търново се включва в кампанията „Да изчистим България заедно“. Това съобщиха от пресцентъра на  Община Велико Търново . Националната доброволческа акция ще се проведе тази събота – 15 септември, когато е и Световният ден на почистването. \r\nКампанията е подкрепена от редица институции, организации и сдружения. Като част от инициативата, Община Велико Търново осигурява за доброволците чували и ръкавици, както и последващото транспортиране на събраните отпадъци. \r\nВсеки, който желае да се включи, следва предварително да заяви необходимите консумативи, като се обади в отдел „Околна среда“ – телефон 062/619502. Чувалите и ръкавиците ще бъдат раздавани в стая 502 в общината до петък (14 септември) включително, в рамките на работното време на общинската администрация. \r\nНеобходимо е участниците да посочат местата и районите, в които ще работят, а чувалите със събраната смет да бъдат оставени край контейнерите. Така още в същия ден отпадъците ще бъдат транспортирани.", "date": "2018.09.10", "title": "Велико Търново: Градът отново се включва в кампанията „Да изчистим България заедно“"}
{"url": "http://www.focus-news.net/news/2018/09/10/2565386/ministar-krasimir-valchev-vazstanovyavat-se-na-100-sredstvata-za-transport-na-pedagogicheskite-spetsialisti.html", "text": "Възстановяват се на 100 % средствата за транспорт на педагогическите специалисти. Това каза пред журналисти в Кюстендил министърът на образованието и науката Красимир Вълчев, предаде репортер на  Радио „Фокус” – Кюстендил . По думите на министър Вълчев тези средства се възстановяват вече на 100 %, защото преди възстановяването е било на 80 – 85 %. „Беше регламентирано правото, включително за възстановяване средствата за наем, ако живеят в отдалечено място, да им се заплаща наемът. Това, което също беше много важно направено, е възможност да им се възстановяват разходите, ако пътуват с личен автомобил. Много често се комбинират и пътуват с личен автомобил, особено в по-отдалечените части на дадена област”, посочи министър Красимир Вълчев.  \r\nТой коментира също, че все по-голяма част от учителите живеят в големите градове, но съществува ангажимент да бъдат обезпечени всички училища и детски градини в отделните общини с педагогически специалисти, което предполага Министерството на образованието и науката да финансира разходите за транспорт. „Получихме сигнал, че се иска изплащането на осигурителни вноски върху тези разходи. Заедно с министъра на труда и социалната политика предприехме действия за решаването на въпроса”, каза министър Велчев. По думите му няма информация по отношение на съкращаването на педагози по информационни технологии в профилите за езиково обучение.  \r\nМинистър Красимир Вълчев беше гост в Детска градина „Мечта“ – Кюстендил. Той посети още Основно училище „Иван Вазов“ в областния център и Основно училище „Христо Ботев“ в село Невестино.​ \r\nВенцеслав ИЛЧЕВ", "date": "2018.09.10", "title": "Министър Красимир Вълчев: Възстановяват се на 100 % средствата за транспорт на педагогическите специалисти"}
{"url": "http://www.focus-news.net/news/2018/09/10/2565382/ministar-krasimir-valchev-institutsiite-v-kyustendil-rabotyat-dobre-po-otnoshenie-na-mehanizma-za-obhvashtane-na-vsichki-detsa-v-obrazovatelniya-protses.html", "text": "Институциите в Кюстендил работят добре по отношение на механизма за обхващане на всички деца в образователния процес. Това каза пред журналисти в Кюстендил министърът на образованието и науката Красимир Вълчев, предаде репортер на  Радио „Фокус” – Кюстендил . По думите на министъра тази година работата на институциите трябва да бъде далеч по-фокусирана. До голяма степен миналата година е направен списък с рисковите деца, направена е информационна свързаност, има териториална отговорност на образователните институции по места, създадени са и съответните екипи за обхващане и задържане на децата в училищната възраст. В същото време се работи по това, в механизма да бъдат включени още институции.  \r\n„Така например с Национална агенция за приходите ще обменяме информация за децата, които не са открити, ако родителят им регистрира трудов договор или някаква друга информация успеем да регистрираме, тя да се канализира чрез информационната система за обхват, съответно да се активира механизмът”, каза министър Вълчев. По думите му записването на детето в училище е само един еднократен акт, но много по-важни след това са ежедневните усилия, за които се разчита най-вече на учителите. По думите на министъра учителите са тези, които трябва да осигурят ежедневното присъствие на децата в училище, да направят така, че да ги научат на основните компетенции, да ги мотивират и да се включат в образователния процес.  \r\nСпоред министър Красимир Вълчев темата за увеличението на възнагражденията на учителите е ясна. Има ангажимент, този ангажимент се изпълнява. От 1 януари 2019 година ще бъде следващото увеличение с 20%, записано е в колективния трудов договор. Министърът заяви, че има списък от мерки, касаещи справяне с проблема „Липса на кадри”. Едната мярка е увеличение на възнагражденията на учителите. „Ние увеличаваме приема в професионалните направления във висшите училища, свързани с придобиване на педагогическа правоспособност. Увеличаваме стипендиите в тези направления, те вече могат да получават втора стипендия. Това вече дава частичен успех. В професионално направление „Педагогика” имаме увеличение на студентите”, каза министър Вълчев. По думите му по професионално направление „Педагогика на обучението” все още няма увеличение. Най-трудно се мотивират младите за включване в направленията за математика и физически науки. „Обмисляме в по-голяма степен да финансираме и придобиване на педагогическа правоспособност на специалисти с друго висше образование”, каза министър Вълчев. \r\nВенцеслав ИЛЧЕВ", "date": "2018.09.10", "title": "Министър Красимир Вълчев: Институциите в Кюстендил работят добре по отношение на механизма за обхващане на всички деца в образователния процес"}
{"url": "http://www.focus-news.net/news/2018/09/10/2565394/abv-rumen-petkov-provede-sreshta-s-vitseprezidentite-na-briks-i-na-mezhdunarodniya-diplomaticheski-klub-d-r-purushotam-i-segey-dvoryanov.html", "text": "Председателят на ПП АБВ Румен Петков проведе среща с вицепрезидента на БРИКС, организация, в която членуват Бразилия, Русия, Индия, Китай и Република Южна Африка - д-р Пурушотам, и Сегей Дворянов -  вицепрезидент на Международния дипломатически клуб. Това съобщиха от пресцентъра на  ПП АБВ . По време на срещата бе разгледана възможността за развитие на икономически и търговски взаимоотношения между България и Индия.  \r\nПо-късно през деня тримата присъстваха на служба в храм-паметник „Св. Александър Невски“, проведена от Негово Преосвещенство Мелнишкия епископ Герасим, гл. секретар на Св. Синод. След литургията Петков, Пурушотам и Дворянов обсъдиха вариантите за участие на Международното дипломатическо дружество в процеса по реставрацията на патриаршеската катедрала.", "date": "2018.09.10", "title": "АБВ: Румен Петков проведе среща с вицепрезидентите на БРИКС и на Международния дипломатически клуб д-р Пурушотам и Сегей  Дворянов"}
{"url": "http://www.focus-news.net/news/2018/09/10/2565392/stara-zagora-ot-7-do-9-septemvri-na-bezplatniya-goresht-telefon-na-obshtinata-sa-otcheteni-malko-nad-100-signala.html", "text": "От 7 до 9 септември на безплатния „горещ телефон“ на Община Стара Загора (0800 157 37) са отчетени малко над 100 сигнала. Това съобщиха от пресцентъра на  Общината . Граждани са подали информация за над 40 неправилно паркирани МПС. На жител е наложен Акт за установяване на административно нарушение за изхвърляне на строителни отпадъци, след ремонт на жилище, около контейнерите на блок №51 в кв. „Три чучура – юг“.  \r\nЗа бездомни кучета е съобщено в района на спортна зала „Стара Загора“, до блок №159 на ул. „Цар Иван Асен II“, както и около Централния пазар. Информацията е насочена към Общинския приют за безстопанствени животни. Извършени са проверки по сигнали за силен лай от домашни любимци в жилищни сгради.  \r\nДесетки старозагорци са се оплакали от струпване на шумни компании в междублокови пространства в тъмната част на деня, както и за деца, играещи навън и вдигащи шум. Близо 10 са и подадените сигнали за силна музика от заведения.  \r\nСлед получена информация на „горещия телефон“ е отремонтирано улично осветление, паркомати, обезопасени са шахти и възстановени компрометирани пътни знаци. Взети са мерки за премахване на изсъхнали и опасни дървета и клони по сигнали на граждани.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.09.10", "title": "Стара Загора: От 7 до 9 септември на безплатния „горещ телефон“ на Общината  са отчетени малко над 100 сигнала"}
{"url": "http://www.focus-news.net/news/2018/09/10/2565396/rabotna-grupa-v-ministerstvoto-na-energetikata-shte-predlozhi-merki-za-stabilizirane-na-tets-2.html", "text": "Със заповед на министъра на енергетиката е сформирана работна група, която да анализира финансово-икономическото състояние на ТЕЦ „Марица изток 2“ ЕАД.  Експерти от Министерството на енергетиката, енергийните дружества и Агенцията за устойчиво енергийно развитие следва да разработят конкретни предложения за стабилизиране на дружеството. Това съобщиха от пресцентъра на  министерството . \r\nСлед влизането в сила на европейската схема за търговия с парникови газове, за периода 2013 – 2017 г. ТЕЦ 2 е извършил разходи за въглеродни емисии на стойност над 570 млн. лв. Значителното увеличение на разходите за закупуване на емисии през последните месеци е сериозно предизвикателство пред ТЕЦ „Марица изток 2“ ЕАД и „Български енергиен холдинг“ ЕАД.  \r\nТЕЦ „Марица изток“ 2 е основна базова мощност, от стратегическо значение за електроенергийната система както на България, така и на региона. До края на месец септември се очаква работната група да представи комплекс от мерки, насочени към бъдещото устойчиво функциониране на дружеството.", "date": "2018.09.10", "title": "Работна група в Министерството на енергетиката ще предложи мерки за стабилизиране на ТЕЦ 2"}
{"url": "http://www.focus-news.net/news/2018/09/10/2565395/krasimir-koev-ialv-sabranoto-do-momenta-grozde-e-sas-zavisheni-pokazateli-na-zahar-koeto-predpolaga-visoko-kachestvo-na-vinoto.html", "text": "Събраното грозде до момента е с много завишени показатели на захарност. Това дава една причина за спокойствие и увереност на производителите. Продукцията им ще има възможност да бъде преработена и да се произведе едно качествено вино тази година. Това каза в интервю за  Агенция \"Фокус\"  изпълнителният директор на Изпълнителната агенция по лозата и виното (ИАЛВ) Красимир Коев. “През последните 10 години, произвеждаме висококачествени вина. Ние запазваме и увеличаваме неговите показатели за качество“, каза той. Според него това може би е една от причините да поддържаме договори, както с външните пазари, така и с тези в страната. „Имаме повишаване на търсенето и изнасянето. За това се надявам и тази година да произведем една качествена продукция“, отбеляза още Коев. Той обясни, че тази година реколтата на гроздето ще бъде по-слаба като количество спрямо миналата година. „През 2017г. гроздопроизводителите предадоха на винарските предприятия 170 млн. кг. грозде. Тази година, очакванията ни са за малко по-слаба реколта, от порядъка на 150-160 млн. кг.“ допълни Коев, като уточни, че това са прогнозни стойности, тъй като все още гроздоберната кампания не е започнала с масова беритба на всички лозя. „Да се надяваме, че времето ще се задържи подходящо без валежи и ниски температури, които да охладят продукцията, за да може да приберем една прилична реколта“, посочи той.  Според него след около една седмица или най-много 10-ина дни ще започне и масовото прибиране на червените сортове. „Кампания за гроздобер 2018г. протича сравнително спокойно“, заяви Коев.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.09.10", "title": "Красимир Коев, ИАЛВ: Събраното до момента грозде е със завишени показатели на захар, което предполага високо качество на виното"}
{"url": "http://www.focus-news.net/news/2018/09/10/2565393/mvr-12822-motorni-prevozni-sredstva-sa-provereni-ot-petak-do-nedelya-v-hoda-na-spetsaktsii-po-patishtata-v-stranata-konstatirani-sa-4217-sluchaya-na-previshena-skorost.html", "text": "Продължават проверките на полицията в рамките на ежедневния засилен контрол по пътищата на страната. От петък до неделя акцентът на екипите бe проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове. Това съобщиха от пресцентъра на  МВР . В хода на операцията полицейските екипи са проверили 12822 моторни превозни средства и 17404 души. Издадени са 4743 фиша, 1763 акта за установени административни нарушения, констатирани са 4217 случая на превишена скорост.  \r\nОтнети са 133 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 1022 електронни фиша.", "date": "2018.09.10", "title": "МВР: 12822 моторни превозни средства са проверени от петък до неделя в хода на спецакции по пътищата в страната, констатирани са 4217 случая на превишена скорост"}
{"url": "http://www.focus-news.net/news/2018/09/10/2565398/ombudsmanat-maya-manolova-organizira-priemni-v-desette-obshtini-na-oblast-vratsa-na-12-septemvri.html", "text": "На 12 септември 2018 г., сряда, националният омбудсман Мая Манолова и експерти от институцията ще приемат граждани на място във всички общини в област Враца (Борован, Бяла Слатина, Враца, Козлодуй, Криводол, Мездра, Мизия, Оряхово, Роман и Хайредин). Това съобщиха от пресцентъра на  Омбудсмана на Републиока България . \r\nВ 10.00 часа Мая Манолова ще открие приемната в Областна администрация Враца, а по-късно отново ще се срещне с ръководството и служителите на МБАЛ „Христо Ботев“, за да ги информира в детайли за разговора й с министъра на здравеопазването Кирил Ананиев миналия петък, 7 септември 2018 г. \r\nСедмица по-рано тя бе във Враца във връзка с жалба, подписана от 294 служители, които я сезираха за тежкото финансово състояние на болницата и неизплатените с месеци трудови възнаграждения. \r\nОт 14.00 часа общественият защитник ще открие приемната в Община Козлодуй, а в останалите общини от областта гражданите ще бъдат посрещнати от екипа на Манолова.  \r\nЗаписването за приемната ще се осъществява до 11 септември 2018 г. (вторник) както следва: Община Борован \r\nНачален час за приемната – 10.00 \r\nТелефони за записване: 09147/ 94 40 \r\nМясто:  Общинска администрация - кабинет на кмета \r\n(ул. „Иван Вазов“ № 1); Община Бяла Слатина \r\nНачален час – 10.00 \r\nТелефони за записване: 0915/ 88 21 14; 0894 485 738\t\t\t \r\nМясто:  Общинска администрация  - зала на Общинския съвет, 1 етаж  \r\n(ул. „Климент Охридски“ № 68); Община Враца \r\nНачален час – 10.00 \r\nТелефон за записване:  092/ 66-14-29\t\t\t \r\nМясто: Областна администрация Враца - заседателна зала на 1 етаж  \r\n(бул. „Демокрация“ № 1); Община Козлодуй \r\nНачален час – 14.00 \r\nТелефони за записване: 0973/ 85 837; 0973/ 85  800  \r\nМясто: Народно читалище „Храм паметник Христо Ботев - 1879“  \r\n(ул. „Христо Ботев“); Община Криводол \r\nНачален час – 10.00 \r\nТелефон за записване: 09117/ 25 45; 0879 997 386 \t\t \r\nМясто: Общинска администрация  - заседателна зала на 1 етаж \r\n(ул. „Освобождение“ № 13); Община Мездра \r\nНачален час – 10.00 \r\nТелефон за записване: 0886 500 134\t\t \r\nМясто – Общинска администрация  - Ритуална зала, 1 етаж \r\n(ул. „Христо Ботев“ № 27); Община Мизия \r\nНачален час – 14.00 \r\nТелефон за записване: 09161/ 20 12; 0885 317 559\t\t\t \r\nМясто: Общинска администрация - зала на 1 етаж \r\n(ул. „Георги Димитров“ № 25-27); Община Оряхово   \r\nНачален час – 14.00 \r\nТелефони за записване: 09171/ 47 03\t\t\t\t \r\nМясто: Общинска администрация -  зала „Марин Върбанов“ \r\n(ул. „Андрей Чапразов“ № 15); Община Роман \r\nНачален час – 10.00 \r\nТелефони за записване:09123/ 20 64; 0885 101 147  \r\nМясто:  Дневен център за възрастни хора \r\n(бул. „Христо Ботев“ № 1А, автогара); Община Хайредин \r\nНачален час – 14.00 \r\nТелефон за записване: 0879 804 903\t\t\t \r\nМясто: Заседателна зала на Общинския съвет, ет. 3 \r\n(пл. „Героите“ № 1, бивша сграда на АПК).", "date": "2018.09.10", "title": "Омбудсманът Мая Манолова организира приемни в десетте общини на област Враца на 12 септември"}
{"url": "http://www.focus-news.net/news/2018/09/10/2565397/a1-on-makedoniya-hashim-tachi-bi-iskal-da-poseti-preshevskata-dolina-no-srabskite-vlasti-ne-pozvolyavat.html", "text": "Президентът на Косово Хашим Тачи заяви, че би искал да посети Прешевската долина, но съществуват пречки заради присъдата, която му е наложена от сръбските власти. Държавният глава отговори по този начин на коментарите в някои медии, че в сряда е планирал да посети общините в Южна Сърбия, където живеят албанци, съобщиха белградските медии, предава  македонският електронен портал „А1 Он“ . \r\n„Бих искал да посетя Прешево, Медведжа и Буяновац с най-добри намерения, но съществуват пречки заради присъдите срещу мен и моя екип, включително и срещу командир Адем Яшари. За съжаление, Сърбия не може да се освободи от миналото, но искам да подчертая, че имам огромно желание да ги посетя. Но, ако не съществуват условия за това, аз ще работя максимално за тях, където и да съм“, заяви Тачи пред белградските медии. \r\nОфициалните сръбски лица, включително министърът на вътрешните работи Небойша Стефанович и прокурорът за военни престъпления Милан Петрович заявиха по повод информацията, че сръбският президент иска да посети Прешевската долина, че той ще бъде арестуван, ако се появи на сръбска територия.  \r\nПревод и редакция:", "date": "2018.09.10", "title": "„А1 Он“ (Македония): Хашим Тачи би искал да посети Прешевската долина, но сръбските власти не позволяват"}
{"url": "http://www.focus-news.net/news/2018/09/10/2565387/afp-oon-predupredi-che-voenna-operatsiya-v-idlib-shte-predizvika-nay-loshata-katastrofa-na-veka.html", "text": "Мащабна военна операция в североизточната сирийска провинция Идлиб ще предизвика „най-тежката хуманитарна катастрофа“ на XXI век. Това предупреди Марк Лоукок, новият председател на агенцията на ООН за хуманитарните въпроси, предава  AFP . \r\n„Трябва да има начини за справяне с този проблем, за да не се превърне Идлиб в следващите няколко месеца в най-тежката хуманитарна катастрофа през XXI век“, заяви Лоукок пред репортери в Женева. \r\nКоментарите му бяха направени на фона на съсредоточаването на руски и сирийски части в близост до северозападна сирийска провинция преди началото на очакваната военна офанзива срещу опозиционните сили на Дамаск.  Тереза Герова", "date": "2018.09.10", "title": "AFP: ООН предупреди, че военна операция в Идлиб ще предизвика най-лошата катастрофа на века"}
{"url": "http://www.focus-news.net/news/2018/09/10/2565399/smolyan-obshtinata-prodalzhava-da-montira-novi-kameri-za-videonablyudenie-vandalskite-proyavi-sa-se-ogranichili-na-mestata-kadeto-gi-ima.html", "text": "Община Смолян продължава да монтира нови камери за видеонаблюдение. Това съобщиха от пресцентъра на  Общината . Прави впечатление, че вандалските прояви са се ограничили  на местата, където ги има. С помощта на видеонаблюдение  са установени двама нарушители на обществения ред около сградата на Държавния архив в Смолян.  \r\nВ обектите по ОП „Региони в растеж“, по изпълняваните от общината проекти, ще монтираме 85 камери в образователни институции - ППМГ, ДГ \"Буратино\", в VІІ-мо СУ, в VІ-то ОУ и Езиковата гимназия, съобщи кметът Николай Мелемов. \r\n26 камери предстои да се монтират по четирите надлеза, улиците „Беклийца“, „Евридика“, „Зорница“ и „Спортна“. Една камера ще има на детска площадка до Автогарата и една на пешеходна зона между ул. „Снежанка“ и ул. „Добруджа“. \r\nПовечето описани проекти ще бъдат изпълнени до края на настоящата година, което значи че към общината ще работят 162 камери, от които 146 в областния град. \r\nНа територията на община Смолян камери са разположени на следните места: \r\n- Читалище \"Балкански просветител\" Райково - 3 камери; \r\n- РДТ \"Николай Хайтов\" - 1 обзорна камера към площадно пространство и каскадите; \r\n- Пешеходна зона, отдел \"Държавен архив\" - 1 камера; \r\n- ЦНСТ Устово - 6 камери \r\n- Площад \"Свобода\" - 1 обзорна камера /въртяща се с приближение/; \r\n- Стадион Смолян /стария стадион/ - 6 камери; \r\n- Многофункционална площадка - 6 камери; \r\n- Спортна зала - 5 камери /в процес на монтаж/; \r\n- Басейн - гр. Смолян - 4 бр.; \r\n- Кметство с. Търън - 2 камери; \r\n- Сосковчето /посетителски център/ - 9 камери; \r\n- Момчилова крепост - 3 камери, сензори за движение и система за охрана; \r\n- Калето с. Кошница - 4 камери.", "date": "2018.09.10", "title": "Смолян: Общината продължава да монтира нови камери за видеонаблюдение, вандалските прояви са се ограничили  на местата, където ги има"}
{"url": "http://www.focus-news.net/news/2018/09/10/2565404/liderat-na-bsp-sofiya-kaloyan-pargov-shte-prisastva-na-tarzhestveno-sabranie-kontsert-s-poslanika-na-kuba-v-zhk-krasna-polyana.html", "text": "Лидерът на БСП - София Калоян Паргов ще присъства на тържествено събрание-концерт, посветено на Деня на свободата 9-и септември. Събитието ще се състои на 11 септември, вторник, от 18.00 часа, в читалище „Кирил и Методий“ в ж.к. „Красна поляна“ (бул. „Възкресение“ №64), съобщиха от  ГС на БСП-София .  \r\nНа тържественото събрание-концерт ще присъстват посланикът на Куба Негово превъзходителство Педро Пабло Сан Хорхе Родригес и председателят на групата за приятелство с Куба в Народното събрание Александър Паунов, който е първи секретар на Комунистическата партия на България и депутат от „БСП за България“. Събитието е организирано от Районния съвет на БСП в „Красна поляна“ с председател Евгений Белий.", "date": "2018.09.10", "title": "Лидерът на БСП - София Калоян Паргов ще присъства на тържествено събрание-концерт с посланика на Куба в ж.к. „Красна поляна“"}
{"url": "http://www.focus-news.net/news/2018/09/10/2565401/bulgargaz-predlaga-poskapvane-na-gaza-s-blizo-14-ot-oktomvri.html", "text": "В съответствие с изискванията и условията на Наредба № 2/2013 г. за регулиране на цените на природния газ, \"Булгаргаз\" ЕАД, дъщерно дружество на „Български Енергиен Холдинг” ЕАД предложи на КЕВР да утвърди цена на природния газ за четвърто тримесечие на 2018 г. в размер на 456,65  лв./хм3 или в размер 43,41 лв./MWh (без цени за достъп, пренос, акциз и ДДС). Това съобщиха от  дружеството. \r\nВ сравнение с утвърдената за трето тримесечие на 2018 г. цена (без цени за достъп, пренос, акциз и ДДС), предложената за утвърждаване цена за ІV-то тримесечие на 2018г. се изменя както следва: \r\nувеличение с 13,89 % или 55,70 лв./хм3; \r\nувеличение с 14,87 % или 5,62 лв./MWh. \r\nОт \"Булгаргаз\" посочват, че увеличението се дължи на по-високи доставни цени на природния газ от внос, по-високия курс на щатския долар спрямо лева, както и в резултат на акумулирания ефект от утвърдената продажна цена за ІІІ-то тримесечие на 2018г., по-ниска от разходите за доставка.", "date": "2018.09.10", "title": "\"Булгаргаз\" предлага поскъпване на газа с близо 14% от октомври"}
{"url": "http://www.focus-news.net/news/2018/09/10/2565402/slavcho-hadzhiev-kmet-na-selo-osina-ot-17-septemvri-po-patya-ot-i-za-seloto-kadeto-ima-aktivno-svlachishte-shte-zapochne-da-se-dvizhi-uchilishtniya-avtobus-roditelite-i-vsichki-hora-sme-pritesneni.html", "text": "От 17 септември по пътя от и за село Осина, където има активно свлачище, разрушило едното платно за движение, ще започне да се движи училищния автобус, родителите и всички хора сме притеснени. Това каза за  Радио „Фокус“ – Пирин  кметът на населеното място Славчо Хаджиев. Той отбеляза, че всички се страхуват от нещата, които може да се случват, затова се търсят механизми за цялостното решаване на проблема, който съществува в село Осина от 2015 година.  \r\n„Иска ни се да направим нещо по-добро от това, което вече сме предприели като действия. Всичко, което се е искало от нас, като Община, е било направено“, посочи още Хаджиев. Той добави, че е било извършено отводняване на участъка от пътя. „Освен това сме засипали едната част от пътя, където има свлачище, за да не се стига до проблеми. Направили сме насип, който е около 1 м. Предназначението му е да предпазва моторните превозни средства, които минават през пътя, особено през зимата. Идеята е, ако някой автомобил се подхлъзне или свлачищните процеси се активизират сериозно, моторното превозно средство да може да спре в самия насип“, допълни Хаджиев. Той изрази надежда, че в скоро време ще се намери решение на проблема и че това ще се случи преди да е възникнал сериозен инцидент. \r\nЛивия НИНОВА", "date": "2018.09.10", "title": "Славчо Хаджиев, кмет на село Осина: От 17 септември по пътя от и за селото, където има активно свлачище ще започне да се движи училищния автобус, родителите и всички хора сме притеснени"}
{"url": "http://www.focus-news.net/news/2018/09/10/2565407/bisera-borisova-psiholog-otkritoto-govorene-za-smart-e-nay-ocheviden-priznak-che-chovek-obmislya-da-posegne-na-zhivota-si.html", "text": "Откритото говорене за смърт е най-очевиден признак, че даден човек обмисля да посегне на живота си. Това каза за  Радио „Фокус“ – Пирин  психологът Бисера Борисова във връзка с Международния ден за предотвратяване на самоубийствата, който се отбелязва по инициатива на Международната асоциация за предотвратяване на самоубийствата с подкрепата на Световната здравна организация. По думите ѝ, ако даден човек започне по-често да споделя мисли, свързани с тази тема, то значи има проблем.  \r\n„Други признаци са: рисуването на картини с по-черни цветове; изказване на намерение за посегателство върху себе си; опити за физическо нараняване; предприемане на рисково поведение като скачане от височини и така нататък. Някои хора и особено децата, които обмислят самоубийства често пишат писма или друг вид послания, в които споменават, че искат да напуснат света, че е ненужно, безполезно, че не вижда някаква перспектива пред себе си“, каза още Борисова. Тя добави, че трябва да имаме предвид също, че хората, които са склони към самоубийство често се затварят в себе си, оттеглят се от света, семейството и приятелите си.  \r\n„Личностите, които обмислят посегателство върху себе си често пътя проявяват и физически симптоми – рязка загуба или показване на теглото; неглижиране на себе си и личната си хигиена или точно обратното; някои хора проявяват открита агресия; промяна в навиците, като цяло; промяна в настроението. Също така е възможно въпросните хора да говорят открито за самоубийство, но под формата на шега“, коментира Борисова. Според психологът това обаче е симптом, който често пъти бива пренебрегван, особено при децата, защото родителите си казват: „Той е в такава възраст и просто си говори“, а всъщност не е така. „Хората, които не виждат смисъл в живота често пъти страдат от безсъние, липса на фокус на внимание, оттеглят се от социалните дейности или спорт, които преди това са били любимо занимание.   При децата и младежите пък се наблюдава спад в оценките. В общи линии симптомите са много и са специфични за всяка отделна личност“, посочи Борисова. \r\nЛивия НИНОВА", "date": "2018.09.10", "title": "Бисера Борисова, психолог: Откритото говорене за смърт е най-очевиден признак, че човек обмисля да посегне на живота си"}
{"url": "http://www.focus-news.net/news/2018/09/10/2565403/plovdiv-mazh-e-napravil-opit-za-samoubiystvo-v-grada.html", "text": "Мъж е направил опит за самоубийство в Пловдив, съобщиха за  Радио \"Фокус\"-Пловдив  от пресцентъра на УМБАЛ \"Св. Георги\"-Пловдив. Човекът е скочил от висок етаж на здравното заведение този следобед, но е останал жив. Сигналът за случая е подаден в 15.41 часа на тел. 112. Мъжът е настанен в Спешното приемно отделение. По случая е образувано досъдебно производство от служителите на Второ районно управление на МВР-Пловдив.  \r\nМария РУСЕВА", "date": "2018.09.10", "title": "Пловдив: Мъж е направил опит за самоубийство в града"}
{"url": "http://www.focus-news.net/news/2018/09/10/2565410/krasimir-koev-ialv-vinoproizvoditelite-praskaha-do-15-pati-svoyata-rekolta-koeto-e-dvoyno-poveche-ot-predishni-godini.html", "text": "В една нормална година имаме между 6 и 8 пръскания на гроздовите масиви, за да има предпазване и захранване на листната маса и гроздето. Тази година пръсканията достигнаха до 15, което е двойно повече. Това каза в интервю за  Агенция \"Фокус\"  изпълнителният директор на Изпълнителната агенция по лозата и виното (ИАЛВ) Красимир Коев. По думите му тази година заради лошите метеорологични  условия е имало наводнени лозови територии, а гроздопроизводителите са прибегнали към доста пръскания, да за опазят своята реколта. „Дори се наложи пръскания с авиация и самолети“ уточни той, като допълни, че единственото намерение на стопаните е да опазят лозята си от градушките. „Хората изключително много се грижат за продукцията си. Хубавото вино става на лозето, когато го опазиш да узрее“, каза той. Според него продукцията, която се е съхранила и е започнала да се събира по избите е с високо качество. Надявам се да произведем изключително качествени вина“, изтъкна той.  На въпрос дали се очаква промяна в цената на гроздето и съответно на виното, той отговори, че всеки един продукт, в зависимост от неговото предлагане и търсене, сформира своята цена.  \r\nТой посочи, че Изпълнителната агенция по лозята и виното е предоставила възможност да се осъществяват директни преки преговаряния между гроздопроизводителите и винопроизводителите. „Решихме да направим това, за да могат и двете страни да бъдат доволни“, каза той. „Искаме стопаните на гроздето да могат съвсем спокойно да предлагат и да договорират своята продукция“, обясни Коев.  Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2018.09.10", "title": "Красимир Коев, ИАЛВ: Винопроизводителите пръскаха до 15 пъти своята реколта, което е двойно повече от предишни години"}
{"url": "http://www.focus-news.net/news/2018/09/10/2565406/ministar-rumen-porozhanov-kam-rumanskite-si-kolegi-petre-deya-i-yoan-denesh-opitat-vi-s-borbata-s-afrikanskata-chuma-po-svinete-shte-bade-mnogo-polezen-za-nas.html", "text": "Опитът ви с борбата с африканската чума по свинете ще бъде много полезен за нас. Това заяви министърът на земеделието, храните и горите Румен Порожанов на среща в Букурещ с румънските си колеги, министрите на земеделието и селските райони Петре Дея и на водите и горите - Йоан Денеш. Това съобщиха от пресцентъра на  Министерството на земеделието, храните и горите . \r\n„България, както и Румъния, предприе много сериозни превантивни действия - на всички ГКПП възобновихме дезинфекцията, изземваме и унищожаваме всички продукти със свинско на границата, изградихме ограда срещу навлизане на диви прасета, но за съжаление преди 10 дни се появи първия случай и у нас“, обясни Порожанов.   \r\n„Трябва да обединим усилията си, проблемът вече е международен и са нужни общи мерки“, заяви от своя страна министър Петре Дея. В Румъния вече са унищожени 194 000 свине заради африканската чума, като се очаква бройката им да достигне 300 000. Там предстои да се открие научен център за борба с болестта, като в работата му бяха поканени да участват и български специалисти. В срещата в Букурещ участваха и изпълнителният директор на Българската агенция по безопасност на храните д-р Дамян Илиев, както и директорът на изпълнителната агенция по горите Григор Гогов.", "date": "2018.09.10", "title": "Министър Румен Порожанов към румънските си колеги Петре Дея и Йоан Денеш: Опитът ви с борбата с африканската чума по свинете ще бъде много полезен за нас"}
{"url": "http://www.focus-news.net/news/2018/09/10/2565409/sport-izvadiha-mario-baloteli-ot-otbora-na-italiya-sled-slaboto-predstavyane-sreshtu-polsha.html", "text": "Марио Балотели бе изваден от групата на италианския национален отбор в последния момент преди мача от турнира Лига на нациите с Португалия тази вечер. Чернокожият нападател получи множество критики за представянето си в мача от същия турнир срещу Полша пред три дни, завършил 1:1 и новият селекционер на „адзурите“ Роберто Манчини реши да го извади от състава, въпреки че повика Балотели в селекцията за първи път от Световното първенство през 2014 година насам. На мястото на отпратения нападател най-вероятно ще започне Чиро Имобиле.", "date": "2018.09.10", "title": "Спорт: Извадиха Марио Балотели от отбора на Италия след слабото представяне срещу Полша"}
{"url": "http://www.focus-news.net/news/2018/09/10/2565408/izlozhbata-choveshkoto-litse-na-kulturnoto-nasledstvo-be-otkrita-v-galeriya-sredets-na-ministerstvoto-na-kulturata.html", "text": "Изложбата „Човешкото лице на културното наследство“ бе открита в галерия „Средец“ на Министерството на културата, предаде репортер на  Агенция „Фокус” . Изложбата е част от инициативата на Европейския съюз „Европейска година на културното наследство 2018“. През целия месец септември 50-те държави, подписали Европейската културна конвенция, едновременно ще насочват усилията си към популяризирането на културното наследство, като в проявите се включват повече от 20 милиона европейски граждани. Това прави Европейските дни на наследството най-голямото и най-споделеното културно събитие не само в Европа, но и в света. Мотото на честванията е „Културното наследство - Изкуството да споделяш!”  \r\nБългария ще отбележи Европейските дни на наследството с над 280 събития през месец септември. В определени дни на септември, десетки музеи, културни и природни обекти ще осигурят свободен вход за посетители. Според предварителните очаквания в проявите ще се включат повече от 300 000 души. Министерство на културата предоставя Национален календар на събитията, организирани от присъединилите се в кампанията партньори. Календарът е приложен в сайта на Министерството на културата. Той е изготвен в сътрудничество с общинските администрации, които от години се включват в популяризирането на културното събитие.  \r\nДаяна ДЮЛГЕРОВА", "date": "2018.09.10", "title": "Изложбата „Човешкото лице на културното наследство“ бе открита в галерия „Средец“ на Министерството на културата"}
{"url": "http://www.focus-news.net/news/2018/09/10/2565412/yambol-telefonni-izmamnitsi-otneli-blizo-59-000-lv-sa-zadarzhani-v-elhovo.html", "text": "Телефонни измамници са задържани в Елхово, съобщиха от  ОДМВР – Ямбол . В хода на проведените издирвателни мероприятия и процесуално-следствени действия са установени двама души, мъж и жена от село Гранитово, община Елхово, извършители на телефонни измами. \r\nПрез периода от април до до 9 септември 2018  г. задържаните са извършили 7   „телефонни измами“, като общата стойност на нанесената щета е за около 58 300 лева. \r\nС цел да набавят за себе си имотна облага извършителите са  възбуждали  и подържали заблуждение в пострадалите, че искат пари за операция на техен близък или помагат на полицията да се заловят телефонни измамници. \r\nИзвършени са процесуално-следствени действия под ръководството на прокурор от Районна прокуратура Елхово – разпит на задържаните пред съдия от Районен съд - Елхово.", "date": "2018.09.10", "title": "Ямбол: Телефонни измамници, отнели близо 59 000 лв, са задържани в Елхово"}
{"url": "http://www.focus-news.net/news/2018/09/10/2565414/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и автомагистрала „Струма“ в Благоевградска област. Това каза за  Радио „Фокус“ – Пирин  дежурният служител в Областно пътно управление-Благоевград. Няма регистрирани тежки пътни инциденти през изминалия ден. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nНатали СТЕФАНОВА", "date": "2018.09.10", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/09/10/2565413/le-monde-frantsiya-rusko-kitayski-voenni-igri-ot-sibir-do-vladivostok.html", "text": "Москва започва най-мащабните от времето на СССР военни учения с участието на Китай. По думите на началника на Генералния щаб на Въоръжените сили на Руската федерация Валерий Герасимов ученията не са насочени срещу нито една страна и провеждането им е в съответствие с руската военна доктрина. Основната цел на маневрите е проверка на боеготовността на подразделенията, която може да бъде оценена само в хода на мащабни военни учения, пишат Изабел Мандро и Фредерик Леметр в съавторска статия за водещия френски ежедневник  Le Monde , която Агенция „Фокус“ представя без редакторска намеса*. \r\nВсичко това трябва да стане най-впечатляващата версия на вече отработения механизъм на руските военни учения в пълен мащаб. От 11 до 15 септември в страната ще бъдат проведени учения „Изток-2018“ с 297 хил. военни, 1000 самолети, хеликоптери и безпилотни летателни апарати, 36 хил. танка и единици бронирана техника, а също и 80 кораба. Именно тези цифри приведе началникът на Генералния щаб на Въоръжените сили на Руската федерация Валерий Герасимов, когато очерта общите контури на операцията. Всичко това надминаха рекордните по мащаб военни учения „Запад-81“, в които участваха държави от Организация на Варшавския договор. \r\nСъгласно думите на министъра на отбраната Сергей Шойгу, ученията „донякъде повтарят „Запад-81“, но в някои отношения са по-мащабни. Представете си, че едновременно са задействани 36 хил. единици военна техника: танкове, БТР-и, БМП-та. Петте зони са определени от Сибир до Далечния Изток. „Военните игри“ ще се проведат на два етапа и ще стартират в Чита (Забайкалския край, на около 200 км от китайската граница), където в ученията ще се включат 3200 войници от армията на Китай.  \r\n„В Русия са прехвърлени 900 единици техника, 30 самолета и хеликоптера“, заяви по-рано китайският военен аташе, който бе на трибуната заедно с началника на Генералния щаб на Въоръжените сили на Руската федерация. Той определи маневрите като „безценен опит (…), който, безусловно, ще допринесат за мира и стабилност в региона“.  Проверка на боеспособността \r\nНе за първи път двете страни провеждат съвместни военни учения. Първите от тях са проведени в август 2005 г. в Дзяоджоуския залив с участието на наземни, морски и въздушни подразделения. След тях имаше и други. „Изток-2018“ се открояват от тях по мащаб, а също и по отработването на всички типове войни, включително и биологична. По данни на Министерството на отбраната, за отразяване на ученията са акредитирани 180 чуждестранни медии и 91 наблюдатели от 57 страни.  \r\nПекин се опитва да успокои страстите. Съвместните учения не следва да се „разбират погрешно“, написа на 31 август вестник  China Daily , подчертавайки, че това е „обичайна практика за Китай и Русия“. Просто този път става въпрос за по-мащабни учения. Както съобщава цитираният от китайските медии военен източник, китайската армия иска да се приобщи към руския опит, получен в Сирия.  \r\nКъм тази позиция се придържа и генерал Герасимов. Той не вижда нищо сензационно в подобно разгръщане на сили, към които ще се присъедини също и Монголия (в по-ограничен мащаб). Съгласно думите му, основната цел на ученията са проверка на боеспособността на подразделенията, която може да бъде оценена само в хода на маневрите.  \r\nНеобичаен момент е и този, че в ученита ще участва и войска от Централния военен окръг (в Русия има пет), която ще изиграе ролята на противника. Както отбелязва заместник-министъра на отбраната Александър Фомин, те няма да използват униформи и въоръжение на НАТО и дори няма да говорят на английски език с цел имитация на противника, за разлика от практиките в Алианса. По думите на Герасимов, ученията не са насочени срещу нито една страна и и провеждането им е в съответствие с руската военна доктрина, която има отбранителен характер.  \r\nНАТО изтълкува проведените миналия септември военни учения с участието на Беларус – „Запад-2017“ като подготовка за мащабна война с равен противник, което предизвика тревога в Балтийския регион и Полша. Но този път, с оглед на географската отдалеченост на операцията, в Европа се чуха малко тревожни отзиви, отколкото в САЩ и Япония. „Ще следим внимателно участието на Китай в най-мащабните руски военни учения тази година“, заяви директорът на  Агенцията за национална сигурност на САЩ (АНС) Дан Коат. Докато Москва обявяваше бъдещите си маневри, САЩ съобщиха за съвместни учения с Индия през 2019 г.  Политическо значение \r\nЯпония също следи внимателно маневрите, част от които се провеждат в Охотско море, недалеч от бреговете й. Рядък случай: Валерий Герасимов се съгласи да отговори на няколко въпроса след представянето на „Изток-2018“. Японският военен аташе се заинтересува от провеждането на учения в близост до Курилските острови, които и до този момент са предмет на спор между двете страни. Генералът увери, че не са планирани никакви военни операции в района.  \r\nЕксперт по Китай и въпросите за отбраната Матю Дюшател е на мнение, че руско-китайските военни учения имат преди всичко политическо значение. „Отношенията се активизираха от 2015 г. насам, когато Си Дзинпин присъства на майския парад в Москва, а Владимир Путин посети през септември парада в Пекин. След дълги колебания Путин продаде на китайците С-400 и изтребители Су-35.  \r\nНай-важна е близостта на идеологията на двете страни. Американският отбранителен бюджет за 2019 г. е изготвен на база опасността от страна на Русия и Китай. И двете страни демонстрират на САЩ готовност да реагират заедно\". \r\nЗа Кремъл най-важно е да се покаже, че Русия не е във военно-дипломатическа изолация. На 11 и 12 септември лидерите на двете страни трябва да се срещнат в рамките на Източния икономически форум във Владивосток.  \r\nВ отношенията им се наблюдава сериозен дисбаланс. С БВП от 1,5 трлн. долара (по данни на МВФ), Русия се явява икономическо джудже в сравнение с 12-те трлн. долара БВП на Китай. Във военен план сравненията също не са в полза на Русия. Бюджетът на китайската армия (без оглед разходите на инженерните работи) е читири пъти по-голям от руския: 228 млрд. долара срещу 53 млрд. долара – поне според данните на Стокхолмския институт за изследване на проблемите на мира (СИПРИ).  *Публикуваните на страницата материали съдържат оценки на цитираните медии и не са отражение на позицията на Агенция „Фокус“.  .  Тереза Герова", "date": "2018.09.10", "title": "Le Monde (Франция): Руско-китайски \"военни игри\" от Сибир до Владивосток"}
{"url": "http://www.focus-news.net/news/2018/09/10/2565400/vitsepremierat-na-kosovo-sled-sreshta-sas-senator-ron-dzhonsan-sasht-i-es-shte-garantirat-prilaganeto-na-okonchatelnoto-sporazumenie-sas-sarbiya.html", "text": "Вицепремиерът на Косово Енвер Ходжай се срещна в неделя вечерта с американския сенатор Рон Джонсън, с когото обсъдиха развитието на ситуацията в региона, евроатлантическите перспективи на Западните Балкани и диалога за нормализация на отношенията между Прищина и Белград, предава  държавната \"Радио и телевизия Косово\" (RTK) . \r\nСъгласно съобщение до пресата от канцеларията на Ходжай, той е казал, че „се работи за окончателно споразумение със Сърбия, което да доведе до взаимно признаване и приемане на Косово за членка на ООН“. \r\nКосовският вицепремиер посочи също, че САЩ и Европейският съюз ще гарантират прилагането на окончателното споразумение между Прищина и Белград. \r\nПревод и редакция:", "date": "2018.09.10", "title": "Вицепремиерът на Косово след среща със сенатор Рон Джонсън: САЩ и ЕС ще гарантират прилагането на окончателното споразумение със Сърбия"}
{"url": "http://www.focus-news.net/news/2018/09/10/2565416/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.09.10", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/09/10/2565418/pregled-na-mezhdunarodnite-novini-do-18-chasa-agentsiya-fokus.html", "text": "Регионалните власти в северната част на Егейско море са дали срок от 30 дни на гръцкото Министерство на миграционната политика да изчистят препълнения център за прием на бежанци и мигранти „Мория“ на остров Лесбос, или той ще бъде закрит, пише  електронното издание на вестник Kathimerini . \r\nОбявлението е част от доклад, съставен от инспектори по околната среда и здравето от лесбоския директорат за обществено здраве, които твърдят още, че лагерът е неподходящ и опасен за общественото здраве и околната среда, пише изданието. \r\nВ документа се казва още, че има неконтролирано разливане на отходни води на входа на центъра, които в крайна сметка се стичат в близък поток и дори на главния път. \r\nВ друга част на лагера, тръбите от тоалетните са пробити, което предизвиква непоносима миризма и създава опасност за общественото здраве, се твърди в доклада на местните здравни власти. \r\nИнспекторите твърдят още, че условията на живот в Мория са влошени и поради пренаселването и посочват, че по до 15 души са принудени да живеят в бунгала, а до 150 във всяка палатка, което повишава риска от разпространение на различни зарази. \r\n„Имаше още и силна воня и насекоми (бълхи) заради невъзможността помещенията за живот да бъдат изчистени добре“, се добавя в доклада. \r\nГубернаторът на Северноегейския регион Кристиана Калогиру заяви, че министерството ще трябва да възстанови всички щети и проблеми, отбелязани в доклада, или властите ще го затворят. \r\n*** Президентът на Косово Хашим Тачи заяви, че би искал да посети Прешевската долина, но съществуват пречки заради присъдата, която му е наложена от сръбските власти. Държавният глава отговори по този начин на коментарите в някои медии, че в сряда е планирал да посети общините в Южна Сърбия, където живеят албанци, съобщиха белградските медии, предава  македонският електронен портал „А1 Он“ . \r\n„Бих искал да посетя Прешево, Медведжа и Буяновац с най-добри намерения, но съществуват пречки заради присъдите срещу мен и моя екип, включително и срещу командир Адем Яшари. За съжаление, Сърбия не може да се освободи от миналото, но искам да подчертая, че имам огромно желание да ги посетя. Но, ако не съществуват условия за това, аз ще работя максимално за тях, където и да съм“, заяви Тачи пред белградските медии. \r\nОфициалните сръбски лица, включително министърът на вътрешните работи Небойша Стефанович и прокурорът за военни престъпления Милан Петрович заявиха по повод информацията, че сръбският президент иска да посети Прешевската долина, че той ще бъде арестуван, ако се появи на сръбска територия. \r\n***  Президентът на Косово Хашим Тачи се срещна с политически представители на албанците от Прешевската долина. В рамките на изявление пред медиите, Тачи подчерта, че желанието им за присъединяване към Косово е „институционализирано“ – идея, която той напълно подкрепя, предава телевизия  RTK Live . \r\n„Ако вчера подкрепях тази кауза решително, то днес я подкрепям още повече. Този въпрос трябва да бъде затворен веднъж завинаги\", подчерта Тачи. \r\nПрезидентът на Косово допълни, че се обсъждат по-нататъшни действия и призовава всички съответни институции и политически партии да „превъзмогнат себе си за общата кауза\". \r\nСъгласно думите му, че лидерите на Прешевската долина са призовали парламентът в Прищина да приеме резолюция, изразяваща ясна подкрепа за присъединяването й към Косово. Тачи призна обаче, че не очаква от Белград да приеме това предложение с отворени обятия. „Искам да ви уверя, че при никакви обстоятелства и на никоя цена Трепча няма да бъде обсъждана\", категоричен бе държавният глава на най-младата държава на Балканите.  \r\nПомолен да коментира последните изявления на германския канцлер Ангела Меркел в подкрепа на териториалната цялост на Западните Балкани, Тачи благодари на Берлин за подкрепата си и припомни, че лидерът на ФРГ е призовала за полагане на усилия с цел постигане на приемливо споразумение със Сърбия. Подобен договор ще даде възможност на Косово да получи глобално признание и членство в ООН. \r\nПо повод посещението на сръбския президент Александър Вучич в Косово през уикенда и неговата реторика за Слободан Милошевич, Тачи отбеляза, че е чул призивите на Вучич за мир, но не пропусна да определи бившия сръбски лидер като „балкански касапин“. Подобни контрастиращи изявления не вървят ръка за ръка и не допринасят за диалога за нормализиране на отношенията, подчерта Тачи. \r\n***  Заради икономическата криза и силно свития внос на Турция, всеки месец близо 70 хиляди ТИР-а с турска регистрация се връщат празни в страната, пише вестник „Джумхуриет”. Броят на връщащите се празни в Турция ТИР-ове с чужда регистрация вече достига месечно 10 хиляди. Тази седмица е насрочено заседание на Управителния съвет (УС)  на Сдружението на международните превозвачи (UND) за обсъждане на тревожната ситуация. Председателят на УС на UND Реджаи Шен подчертава, че е нужно „да се намери изход от паническата обстановка в страната” и изразява загриженост по повод „извършените промени в системата за разплащане в сектора”. \r\nПо негови думи, през първите 7 месеца на годината ситуацията с турските превозвачи е връщане в Турция месечно по близо 70 празни ТИР-ове: от Европа – 5 хиляди; от Ирак и Сирия – 50 хиляди; от Азербайджан и Грузия – 10 хиляди; от Иран – 2.5 хиляди и от Русия – 2 хиляди. Броят на влизащите месечно в Турция  празни ТИР-ове с чужда регистрация е 10 хиляди. Според него това напрежение не може повече да продължава така и са нужни спешни мерки от Министерството на транспорта за уреждане на проблема с за издаването на разрешителни за превози, както и за  стабилизиране на валутните курсове. \r\n***  Генералният секретар на НАТО Йенс Столтенберг призова Гърция и Македония (в източника – Бивша югославска република Македония) да ратифицират договора за името на югозападната ни съседка.  \r\nВ интервю за гръцкия вестник  Kathimerini  Столантенберг заяви, че НАТО не може да принуди никоя държава да направи нещо, което не иска, но изрази увереност, че споразумението ще бъде ратифицирано както в Гърция, така и в Македония – при това съгласно планираните времеви рамки. „Това означава, че може да се случи съвсем в началото на следващата година“, поясни Столтенберг.  \r\n„От съществено значение за доверието е“, подчерта норвежкият политик, като същевременно предупреди, че „всичко друго ще подкопае сериозно националното доверие в която и да е страна\". \r\nМакедония ще проведе референдум за ратифициране на споразумението на 30 септември. Столтенберг отбеляза, че ако сделката не бъде ратифицирана и Македония не въведе промени в конституцията си, както е посочено в споразумението, няма да може да се присъедини към НАТО. \r\nПо отношение на гръцките опасения относно възможността за конфликт със съюзника си от НАТО – Турция, Столтенберг заяви, че „основната роля на НАТО е да бъде платформа за опити за намаляване на напрежението, за преодоляване на трудностите и за подпомагане на диалога и директния контакт между Турция и Гърция\". \r\n***  Държавният глава на Косово Хашим Тачи ще проведе среща с политически представители на албанците в Прешевската долина, съобщава електронното издание на вестник  Gazeta Express , като уточнява, че в рамките на деня се очаква тяхната визита в Прищина. \r\nВторото посещение в рамките на един месец на политическите представители на албанските общини в Сърбия - Прешево, Медведево и Буяновац, ще се осъществи на фона на обсъжданията за размяна на територии между Косово и Сърбия. Тачи предложи „корекция“ на границата със Сърбия, която предвижда присъединяване на Прешевската долина към територията на най-младата държава на Балканите.  \r\nПо-рано Тачи увери, че ще се заеме с решаването на проблемите на албанците в трите общини. Въпросът трябваше да бъде обсъден в рамките на диалога между Белград и Прищина за нормализиране на двустранните отношения. В телевизионно интервю миналата седмица Тачи заяви, че няма да има размяна на територии или подялба на Косово, и подчерта, че „корекцията на границата\" със Сърбия е най-доброто решение за отношенията между двете страни. \r\n***", "date": "2018.09.10", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/10/2565415/smolyan-po-vsichki-patishta-v-oblastta-e-povishena-opasnostta-ot-padashti-kamani.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня е получен сигнал за разлято гориво на пътя по пътя преди Смолянски езера. Мястото е посетено от екип на поддържащата фирма и е опесъчено и обезопасено. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ град Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.10", "title": "Смолян: По всички пътища в областта е повишена опасността от падащи камъни"}
{"url": "http://www.focus-news.net/news/2018/09/10/2565417/plovdiv-opasnost-ot-padashti-kamani-ima-po-patishtata-v-planinskite-rayoni-v-oblastta.html", "text": "Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“, предаде репортер на  Радио „Фокус“-Пловдив . Опасност от падащи камъни има по пътищата в планинските райони в Пловдивска област, особено по направленията Асеновград-Смолян, Кричим-Девин и Юговско ханче-Югово-Лъки. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. Пътните настилки са сухи. \r\nМария РУСЕВА", "date": "2018.09.10", "title": "Пловдив: Опасност от падащи камъни има по пътищата в планинските райони в областта"}
{"url": "http://www.focus-news.net/news/2018/09/10/2565411/dots-rumen-bostandzhiev-psiholog-mnogo-po-chesto-opiti-za-samoubiystva-pravyat-zhenite-no-za-smetka-na-tova-mazhete-po-chesto-uspyavat-da-realizirat-samoubiystveni-deystviya.html", "text": "Интересното е, че много често опити за самоубийства правят жените, в сравнение с мъжете, но за сметка на това мъжете по-често успяват да реализират самоубийствени действия. Това каза за  Радио „Фокус“-Бургас  доц. Румен Бостанджиев психолог, сексолог и преподавател, по повод Международния ден за предотвратяване на самоубийствата. По думите му при жените много често опитът за самоубийства е сигнал за нужда от помощ, внимание и много често суицидните опити са бутафорни. „Но така или иначе, винаги при тези случаи съществува риск нещата да се развият и не по най-добрия начин“, посочи още Бостанджиев. \r\nНа въпрос каква е статистиката за опитите за самоубийство и реализираните такива до този момент той отговори, че цифрите не са толкова важни, като тук въпросът е, че немалко хора изпадат в житейски затруднения, при които прекратяването на живота изглежда като единствения възможен изход. „Най-често това са мъчителните състояния на загуба, разоряване, на различни любовни неудачни истории“, добави психологът. \r\nДеница ДИМИТРОВА", "date": "2018.09.10", "title": "Доц. Румен Бостанджиев, психолог: Много по-често опити за самоубийства правят жените, но за сметка на това мъжете по-често успяват да реализират самоубийствени действия"}
{"url": "http://www.focus-news.net/news/2018/09/10/2565419/zam-ministar-ameliya-gesheva-v-nad-82-obshtini-v-balgariya-shte-se-provedat-evropeyskite-dni-na-kulturnoto-nasledstvo.html", "text": "В над 82 общини в България ще се проведат Европейските дни на културното наследство. Това каза пред журналисти зам.-министърът на културата Амелия Гешева при откриване на изложбата „Човешкото лице на културното наследство“ в галерия „Средец“ на Министерството на културата, предаде репортер на  Агенция „Фокус”  . По думите на Гешева в дните на културното наследство се включват все повече институции като музеи, галерии, администрации и различни НПО-та. „Събитията ще се проведат под различни форми като изложби, концерти, фестивали, свързани с представяне на занаятите на България“, каза тя. По думите ѝ по предварителни данни в дните на културата ще се включат повече от 300 000 души. Гешева обясни, че тези дни са прекрасен повод да почетем културното наследство на страната ни, както и на Европа. „Тези събития дават подов и за един размисъл, които да ни провокират нас самите. Независимо от това, какво работим, независимо каква институция представляваме, трябва да се обърнем към това, какви са ангажиментите на всеки един от нас, за да запази и популяризира културно наследство на България,“ обясни още зам.-министърът на културата.  \r\nДаяна ДЮЛГЕРОВА", "date": "2018.09.10", "title": "Зам.-министър Амелия Гешева: В над 82 общини в България ще се проведат Европейските дни на културното наследство"}
{"url": "http://www.focus-news.net/news/2018/09/10/2565405/kathimerini-gartsiya-migratnskiyat-lager-na-ostrov-lesbos-moriya-mozhe-da-bade-zatvoren-zaradi-loshite-usloviya.html", "text": "Регионалните власти в северната част на Егейско море са дали срок от 30 дни на гръцкото Министерство на миграционната политика да изчистят препълнения център за прием на бежанци и мигранти „Мория“ на остров Лесбос, или той ще бъде закрит, пише  електронното издание на вестник Kathimerini . \r\nОбявлението е част от доклад, съставен от инспектори по околната среда и здравето от лесбоския директорат за обществено здраве, които твърдят още, че лагерът е неподходящ и опасен за общественото здраве и околната среда, пише изданието. \r\nВ документа се казва още, че има неконтролирано разливане на отходни води на входа на центъра, които в крайна сметка се стичат в близък поток и дори на главния път. \r\nВ друга част на лагера, тръбите от тоалетните са пробити, което предизвиква непоносима миризма и създава опасност за общественото здраве, се твърди в доклада на местните здравни власти. \r\nИнспекторите твърдят още, че условията на живот в Мория са влошени и поради пренаселването и посочват, че по до 15 души са принудени да живеят в бунгала, а до 150 във всяка палатка, което повишава риска от разпространение на различни зарази. \r\n„Имаше още и силна воня и насекоми (бълхи) заради невъзможността помещенията за живот да бъдат изчистени добре“, се добавя в доклада. \r\nГубернаторът на Северноегейския регион Кристиана Калогиру заяви, че министерството ще трябва да възстанови всички щети и проблеми, отбелязани в доклада, или властите ще го затворят. \r\nПревод и редакция:", "date": "2018.09.10", "title": "Kathimerini (Гърция): Мигратнският лагер на остров Лесбос „Мория“ може да бъде затворен заради лошите условия"}
{"url": "http://www.focus-news.net/news/2018/09/10/2565420/tass-ot-fsb-zayaviha-che-sbu-pomagat-na-islyamska-darzhava-v-podgotovkata-na-teroristichni-aktove-v-rusiya-dnr-i-lnr.html", "text": "Службите за сигурност на Украйна (СБУ) оказват активна помощ на терористите от „Ислямска държава“ в организацията на терористични атаки на територията на Русия и за отстраняването на лидерите на Донецката и Луганската народни републики (ДНР и ЛНР), съобщиха пред  ТАСС  от пресслужбата на Федералната служба за сигурност (ФСБ). \r\n„По информация, предоставена от задържаните (членове на „Ислямска държава“ за подготовката на убийството на един от лидерите на ДНР), на територията на Украйна националните спецслужби оказват активна помощ на терористите от международната терористична организация „Ислямска държава“ в обезпечаването на тяхната сигурност, финансирането и предоставянето на оръжия взривни вещества за организирането на терористични атаки на територията на Руската Федерация“, съобщават от ФСБ. „Членовете на МТО „ИД“ активно се използват от спецслужбите на Украйна за отстраняването на лидерите на опълчението в самопровъзгласените ЛНР и ДНР“, отбелязват още от руските спецслужби. \r\nТАСС припомня, че на 9 септември бе съобщено за задържане на руския гражданин роден в Дагестан Меджид Магомедов на територията на Смоленска област. Той е член на „ИД“ и, както твърдят от Москва, е получил задача от СБУ и ръководителите на „Десен сектор“ да убие един от лидерите на опълчението в ДНР. \r\nПо информация на ФСБ, в началото на 2018 година Магомедов е пристигнал в Украйна на среща с емисари на ИД за осигуряването на ресурсно обезпечение на севернокавказката мрежа на терористичната групировка. Те са го запознали с представители на СБУ и „Десен сектор“. „В хода на последвалата комуникация със сътрудниците на украинските спецслужби Магомедов е получил задача да ликвидира командира на едно от подразделенията на въоръжените сили на ДНР, живеещ в Смоленска област“, поясняват от ФСБ. \r\nСпоред информацията, Магомедов е пристигнал в Смоленска област, като е получил предварително от „кураторите“ средства за извършването на престъплението, които са иззети от тайника, заложен на територията на Русия, а също така и сведения за местожителството и използвания транспорт от обекта на посегателството. „С цел предотвратяването на подготвяното престъпление Магомедов е задържан. В него са намерени и иззети самоделно взривно устройство с мощност 1,5 кг в тротилов еквивалент, както и пистолет с приспособление за безшумна стрелба и боеприпаси за него“, заявиха от ФСБ. \r\nПревод и редакция:", "date": "2018.09.10", "title": "ТАСС: От ФСБ заявиха, че СБУ помагат на „Ислямска държава“ в подготовката на терористични актове в Русия, ДНР и ЛНР"}
{"url": "http://www.focus-news.net/news/2018/09/10/2565422/sliven-gradat-shte-bade-domakin-na-festivala-na-stote-voyvodi-za-chetvarta-poredna-godina.html", "text": "Сливен ще бъде домакин на Фестивала на Стоте войводи за четвърта поредна година. Това съобщиха от пресцентъра на  Община Сливен . Над 20 местни производители, традиционно ще станат част от фестивала и тази година. В него ще вземат участие Криско на 14 септември, от 21.00 часа, и Ивана, която ще забавлява жителите на града на 15 септември, пак от 21.00 часа. \r\nОсвен тях, на голямата сцена в Градския парк през двата дни ще се представят още Бандата на Пецата, Нели Петкова. Своя програма ще изнесе Ансамбълът за народни песни и танци „Сливен“, както и самодейни състави, а също и възпитаниците на школа „Ритъм“ при Военен клуб – Сливен. \r\nТрадицията на фестивала повелява поредното кулинарно шоу, което ще предложи за жители и гости на града Ути Бъчваров. То ще започне в 18.30 часа в първия ден на фестивала. Тази година Ути е подготвил изненада за жителите на града под Сините камъни.. Готвачът събира сили за пореден кулинарен рекорд, като този път призовава за помощ и малките любители на вкусната кухня от Сливен. \r\nЗа радост на малчуганите и техните родители, в програмата е включен още безплатен детски куклен театър. \r\nСъбитието се организира от Община Сливен. Програмата на Фестивала на Стоте войводи за тази година включва: 14 септември \r\n17:00 – DJ Парти \r\n18:00 – Изпълнения на самодейни състави от Сливен и региона \r\n18:30 – Кулинарно шоу с Ути Бъчваров \r\n19:10 – Изпълнения на школа „Ритъм“ при Военен клуб – Сливен \r\n20:00 – Концерт на Бандата на Пецата \r\n21:00 – Концерт на Криско; 15 септември \r\n11:00 – Детски куклен театър – ДТ Сливен \r\n17:00 – DJ Парти \r\n18:00 – Изпълнения на самодейни състави от Сливен и региона \r\n19:00 – Изпълнения на Ансамбъл за народни песни и танци „Сливен“ \r\n20:00 – Концерт на Нели Петкова \r\n21:00 – Концерт на Ивана.", "date": "2018.09.10", "title": "Сливен: Градът ще бъде домакин на Фестивала на Стоте войводи за четвърта поредна година"}
{"url": "http://www.focus-news.net/news/2018/09/10/2565425/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 26 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пъят Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата Шемшево, Буковец и Керека е по главен път I-4 – през с. Леденик. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е по пътя Стефан Стамболово – VTR 1235 за Полски Сеновец – път I-5 Полски Тръмбеш – път-502 – Обединение и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.09.10", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2018/09/10/2565423/pazardzhik-prez-aktivniya-stroitelen-sezon-1400-kv-m-trotoari-sa-bili-remontirani-i-izgradeni-v-peshtera.html", "text": "През активния строителен сезон 1400 кв. м тротоари са били ремонтирани и изградени в Пещера, съобщиха за  Радио „Фокус“-Пазарджик  от Община Пещера. Част от тях са били обновени с плочки, а новоизградените тротоари са направени от бетон. На няколко улици в града, като някои части на ул. „Стефан Кънчев“, за първи път има достъпна пешеходна част. За да има тротоар на едно от местата е изчистен 30-сантиметров слой пръст, на друго дългогодишни бурени. Дейностите са извършени от строителната бригада на Общинското предприятие „Чистота и поддържане на общинската инфраструктура“.  \r\nПаралелно с това от тротоарите са премахнати 32 дънера, а настилката е възстановена. „От години не сме имали толкова мащабна работа по подновяване и изграждане на тротоари. Всичко се прави със средства на Общината и е част от политиката на кмета Николай Зайчев по подобряване на жизнената среда. Освен нови плочки и бетон, успешно използваме здравите стари плочки. Факт е, че на някои улици за първи път се правят тротоарни площи“, коментира управителят на дружеството Иван Спиров. В момента строителната бригада е ангажирана с подновяване на пешеходните пътеки в Общината. \r\nРадослава МУРДЖЕВА", "date": "2018.09.10", "title": "Пазарджик: През активния строителен сезон 1400 кв. м тротоари са били ремонтирани и изградени в Пещера"}
{"url": "http://www.focus-news.net/news/2018/09/10/2565427/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.10", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/09/10/2565426/sport-tibo-kurtoa-e-nay-dobriyat-transfer-za-izminaloto-lyato.html", "text": "Трансферът на Тибо Куртоа от Челси в Реал Мадрид е най-добрият за изминалото лято, твърдят от Футболната обсерватория на Международния център по спортни науки, които се помещава в Университета на швейцарския град Нюшател. Сравнението на експерите е на икономическа база. Реал Мадрид плати 40 милиона евро на Челси за белгийския национал, а реалната му цена е 62,6 милиона евро. Вторият най-добър трансфер отново е осъществен от испански отбор – Атлетико Мадрид взе Родри от Виляреал само за 25 милиона евро при реална цена от 46,9 милиона евро.", "date": "2018.09.10", "title": "Спорт: Тибо Куртоа е най-добрият трансфер за изминалото лято"}
{"url": "http://www.focus-news.net/news/2018/09/10/2565424/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата на въздуха е 26°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС с ширина над 3,30 м е по пътя граница с област Ловеч – Кормянско - Малък Вършец – при км 46+800, по общинския път до III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.10", "title": "Габрово: Добри са условията за пътуване на територията на областта"}
{"url": "http://www.focus-news.net/news/2018/09/10/2565421/predstoyashti-sabitiya-v-stranata-za-11-septemvri-agentsiya-fokus.html", "text": "*** От 11.50 часа  президентът Румен Радев ще проведе среща с председателя на парламента на Република Сърбия Мая Гойкович на „Дондуков“ 2. От 14.00 часа  президентът ще награди посланика на Република Хърватия у нас Лйерка Алайбег с орден „Мадарски конник“ първа степен.  От 15.00 часа в Гербовата зала на „Дондуков“ 2 президентът и върховен главнокомандващ Въоръжените сили Румен Радев ще удостои български военнослужещи с орден „За военна заслуга“ първа степен. \r\n*** \r\nОт 09.30 часа председателите на парламентите на България и Сърбия Цвета Караянчева и Мая Гойкович ще се срещнат в сградата на Народното събрание. От 10.10 часа те ще направят изявления. Визитата ще продължи с полагане на венец пред паметника на Незнайния воин.  \r\n*** \r\nОт 17.00 часа в Литературен кът до паметника на Алеко Константинов на бул. „Витоша“ министърът на културата Боил Банов ще даде началото на шестото издание на „Алея на книгата“.  \r\n*** \r\nОт 17.00 часа министърът на отбраната Красимир Каракачанов ще присъства на приятелската футболна среща между отборите на Националната гвардейска част (НГЧ) и Кралските военновъздушни сили (ВВС) на Обединеното кралство „Икарус“, която ще се играе на Националния стадион „Васил Левски“.  \r\n*** \r\nОт 10.00 часа  ще се проведе жребий за определяне на поредните номера на партиите и коалициите, регистрирани в Централната избирателна комисия (ЦИК), в бюлетините за гласуване в частичните избори за кметове, насрочени за 14 октомври 2018 г. Жребият ще се състои в заседателната зала № 42 в сградата на Народното събрание, пл. „Княз Александър І“ № 1. \r\n*** \r\nОт 10.00 часа 17-и състав на Софийски градски съд ще заседава по делото срещу Кръстин Кацаров (прокурор в Районна прокуратура Казанлък по чл. 289 НК). \r\n*** \r\nОт 11.00 часа в Аулата на Нов български университет ще бъде открит 23-ият симпозиум на Международния комитет по предосмански и османски изследвания (CIEPO). \r\n*** \r\nОт 11.00 часа в Националния пресклуб на БТА ще се проведе пресконференция по повод представянето на премиерната колекция Fashion Melody на младата дизайнерка Диляна Матеева.  \r\n*** \r\nОт 11.00 часа вицепремиерът и министър на външните работи Екатерина Захариева ще приеме швейцарския си колега д-р Игнасио Касис в МВнР. След края на срещата,  около 12.00 ч, двамата министри ще направят съвместни изявления за медиите.  \r\n*** \r\nОт 11.30 часа СДС ще предостави на Държавна агенция „Архиви“ архива на партията за съхранение и дигитализиране. Събитието ще се състои на ул. „Г. С. Раковски“ 134, ет. 5. На него ще присъстват председателят на Държавна агенция „Архиви“ доц. д-р Михаил Груев, председателят на СДС Румен Христов и членове на ръководството на партията. \r\n*** \r\nОт 12.00 часа в Националния пресклуб на БТА ще се проведе пресконференция на сдружение „Клъстер на малките и средни износители”. На събитието ще бъде представен проектът „Подкрепа за развитие на Клъстер на малките и средни износители“ по процедура „Развитие на клъстери в България“ по ОП „Иновации и конкурентоспособност“. \r\n*** \r\nОт 13.00 часа в зала 238 в сградата на Народното събрание на пл. „Княз Александър I“ №1 ще се проведе заседание на парламентарната Комисия по правни въпроси. \r\n*** \r\nОт 13.00 часа в Националния пресклуб на БТА ще се проведе пресконференция на Камарата на инженерите в инвестиционното проектиране. На нея ще бъде обсъдена нормативната уредба в инвестиционния процес и отговорността на участниците в него, ще бъдат очертани ясни правила в целия инвестиционен процес, свързан със строителството и др. \r\n*** \r\nОт 14.00 часа в Националния пресклуб на БТА ще се проведе пресконференция на д-р Марияна Симеонова, изпълнителен директор на Изпълнителната агенция по трансплантация по въпроси, свързани с донорството и трансплантациите в България. \r\n*** \r\nОт 18.00 часа лидерът на БСП - София Калоян Паргов ще присъства на тържествено събрание-концерт, посветено на Деня на свободата 9-и септември. Събитието ще се състои в читалище \"Кирил и Методий\" в \"Красна поляна\" (бул. \"Възкресение\" №64). \r\n*** \r\nОт 10.00 часа служителите на служителите на Регионалната инспекция по околната среда и водите в Бургас ще чистят пространството около Укритието за наблюдение на птици към Поддържания резерват „Атанасовско езеро“ и Пътеката на Саблеклюна.  \r\n*** \r\nОт 13.30 часа ще бъде открита новата Професионална гимназия по компютърно програмиране и иновации в жк. „Меден рудник“. \r\n*** \r\nОт 14.00 часа общинският съветник от ГЕРБ Иво Иванов ще приема граждани в офиса на партията на ул. „Георги Бенковски” №1. \r\n*** \r\nОт 18.00 часа в зала „Пленарна“ на Община Варна в рамките на Седмицата на православната книга ще бъдат представени издания на Неврокопска епархия. \r\n***    \r\nОт 11.00 часа в Читалището ще се проведе Закриване на лятна полицейска академия – центрове за работа с деца и младежи в селата Хотница, Самоводене, Русаля. \r\n***    \r\nОт 17.00 часа на стадион „Захарни заводи“ ще се проведе среща от първенството на  юноши младша възраст – зона Велико Търново ОФК „Локомотив” град Горна Оряховица – ФК „Чардафон„ гр.Габрово.  \r\n*** \r\nОт 11.00 часа по инициатива на Националната асоциация на зърнопроизводителите ще се проведе ежегодната дарителска кампания на хляб, произведен от ръж по проект „Хляб на мира”. Събитието ще се състои в сградата на Областен съвет на Български Червен кръст – Добрич. \r\n*** \r\nОт 10.00 часа Общинският съвет в Дупница ще проведе извънредно заседание, на което ще бъде обсъдено предложение за безвъзмездно прехвърляне на правото на собственост върху язовири-публична общинска собственост, находящи се на територията на Община Дупница в полза на държавата, съгласно предоставената възможност, посочена в Закона за водите.  \r\n*** \r\nОт 10.00 часа в зала „Васил Караиванов“ на Община Карлово на ул. „Петко Събев“ 1 Икономическият екип на Представителството на ЕК в България  ще представи ключовите документи и специфичните за страната препоръки в рамките на Европейския семестър 2018. \r\n*** \r\nОт 11.00 часа в заседателната зала на Общината ще се проведе пресконференция по теми, свързани с приключила успешна проверка относно изпълнението на изискванията за пречистване на отпадни води и управление на отпадъците, както и готовността за новата учебна 2018/2019 година. \r\n*** \r\nОт 09.00 часа в зала 1 на Окръжния съд ще се проведе заседание по делото срещу бившия кмет на район „Централен“ Райна Петрова и Надежда Минчева. \r\n*** \r\nОт 10.30 часа в Заседателната зала на Общината ще се проведе пресконференция по повод откриването на 22-ия Есенен международен театрален фестивал „Сцена на кръстопът“.  \r\n*** \r\nОт 11.00 часа във фоайе „Изкуствотека“ на Народна библиотека „Иван Вазов“ ще бъде представена изложбата „150 години от рождението на акад. Анастас Иширков“. \r\n*** \r\nОт 13.30 часа в зала 1 на Окръжния съд ще се проведе заседание по делото срещу Мария Д., Събка Д., Никола Х. и Ангел А., обвинени в присвояване на огромна сума финансови средства в съучастие помежду си.  \r\n*** \r\nОт 19.00 в Драматичния театър ще се състои официалното откриване на международния театрален  фестивал „Сцена на кръстопът“.  \r\n*** \r\nОт 19.00 часа в Драматичния театър в Пловдив ще бъде открито 22-рото издание на Международния театрален фестивал „Сцена на кръстопът” . Мотото на фестивала тази година е „Театъра Вълшебното“.  \r\n*** \r\nОт 12.30 часа пред кметството на с. Баня, община Разлог, лидерът на БСП Корнелия Нинова ще даде брифинг за представителите на медиите.  \r\n*** \r\nОт 09.20 часа в комплекс Райска градина ще бъде открита годишната конференция „Ядрената енергия за хората“, организирана от  Българското ядрено дружество. \r\n*** \r\nОт 10.00 часа в зала „Сливен“ ансамбълът за народни песни и танци „Сливен“ ще проведе кастинг за обновяване на състава си. \r\n*** \r\nОт 09.00 часа в конферентната зала на хотел „Кипарис алфа“ ще се проведе петата работна среща на Басейнова дирекция Източнобеломорски район /БД ИБР/ за обучение и информиране на заинтересованите страни по проблеми, свързани с наводненията. \r\n*** \r\nОт 10.00 часа Общински съвет – Смолян ще проведе редовното си заседание. \r\n*** \r\nОт 10.00 часа в парк-хотел „Стара Загора“ ще се проведе среща-дискусия  „Среща на бизнеса в Стара Загора и региона“. \r\n*** \r\nОт 10.00 до 12.00 часа в РСПБЗН-Шабла ще се проведе празнично мероприятие с деца от община Шабла. Провеждане на състезания , викторини с тематика в областта на ПБЗН, с материали предоставени ни по програма „ERASMUS + ”. Събитието е част от традиционната седмица на пожарната безопасност. \r\n*** \r\nОт 11.30 часа на бул. „Славянски“ преди площад „Кристал“ ще се проведе изнесен брифинг на ОДМВР-Шумен преди началото на новата учебна година и старт на нова кампания свързана с безопасността на децата.  \r\n***   \r\nОт 10.00 часа в зала 203 на общината ще се проведе брифинг за готовността за новата учебна година в община Шумен.  \r\n*** \r\nОт 18.30 часа в галерия „СТОЙЧЕВ“ ще бъде представена изложбата на Михаил Лалов „От пейзажа до абстракцията“.", "date": "2018.09.10", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2018/09/10/2565433/veliko-tarnovo-apelativniyat-sad-v-grada-obyavi-za-reshavane-deloto-za-prichinena-smart-po-nepredpazlivost-pri-vzriv-na-priroden-gaz-v-sevlievo.html", "text": "Великотърновският апелативен съд  разгледа в открито заседание делото за причинена смърт по непредпазливост при взрив на природен газ в Севлиево, съобщиха от  съда . Подсъдимият Стефан А. е признат за невинен в това, че на 8 март 2014 година, около 22.00 часа, като главен инженер на „Севлиевогаз 2000“ АД, е причинил смъртта на 10-годишно момче и средни телесни повреди на 15-годишно момиче. При разпределение на природен газ той не предприел действия за контрол на техническото състояние на газопреносната система  с цел установяване изтичането на природен газ, не установил и не отстранил възникнал теч край жилището на пострадалия, от който се натрупала достатъчно концентрация и произвела взрив, причинил увреждания, несъвместими с живота на пострадалия. В съдебно заседание представителят на апелативна прокуратура заяви, че поддържа протеста на Окръжна прокуратура-Габрово и моли съда да постанови нова присъда, с която подсъдимият да бъде признат за виновен по повдигнатите му от прокуратурата обвинения. От своя страна, представителите на защитата, както и самият подсъдим в своето право на последна дума поискаха от съда да бъде потвърдена присъдата на Окръжен съд – Габрово. След приключване на съдебните прения, съставът на Апелативен съд – Велико Търново обяви делото за решаване, като ще се произнесе със свое решение в едномесечен срок.", "date": "2018.09.10", "title": "Велико Търново: Апелативният съд в града обяви за решаване делото за причинена смърт по непредпазливост при взрив на природен газ в Севлиево"}
{"url": "http://www.focus-news.net/news/2018/09/10/2565428/dots-rumen-bostandzhiev-psiholog-chovek-v-tezhka-klinichna-depresiya-nyama-sili-da-predprieme-deystviya-vklyuchitelno-i-v-posoka-da-prekrati-zhivota-si.html", "text": "Тежката клинична депресия се изразява в три компонента: когнитивен – човек мисли негативно за себе си; емоционален – намира се в настроениe на тъга и мъка и това, което е важно - неговите подтици за действия са подтиснати - основен елемент от т. нар. апатико-абуличния синдром. Това каза за  Радио „Фокус“-Бургас  психологът, сексолог и преподавател доц. Румен Бостанджиев по повод Международния ден за предотвратяване на самоубийствата. „Това е класическата триада на клиничната депресия. В това състояние човек е толкова потиснат, че няма сили да предприеме някакви действия, включително и в посока на това да прекрати живота си“, каза още доц. Бостанджиев. По думите му за някои от съвременните антидепресанти, специално тези от групата на SSRI се указва, че в терапевтичното си действие най-напред отблокират действената компетентност на депресивния синдром и точно това е една от причините в началото на подобна терапия да има повишен риск от самоубийствени действия. „Тези хора не са променили мисленето си, продължават да са в негативно емоционално състояние, но те вече имат инициативи и предприемат действия и тези действия обикновено са съзвучни с негативната, депресивна нагласа към себе си и могат да доведат до посягане на живота“, добави доц. Бостанджиев. \r\nДеница ДИМИТРОВА", "date": "2018.09.10", "title": "Доц. Румен Бостанджиев, психолог: Човек в тежка клинична депресия няма сили да предприеме действия, включително и в посока да прекрати живота си"}
{"url": "http://www.focus-news.net/news/2018/09/10/2565434/aktsenti-v-sutreshniya-blok-dobro-utro-balgariya-po-radio-fokus-na-11-septemvri.html", "text": "Общото събрание на Българската академия на науките взе решение за частично извеждане на НИМХ от структурите на Академията. Решение, което обаче не удовлетворява настояванията на синоптиците. Какво ще се случва оттук нататък, как ще се гарантира спокойната работа на НИМХ? Отговорите на тези и още въпроси търсим от бившия директор на НИМХ проф. Христомир Брънзов. Със социолога Кънчо Стойчев ще коментираме трите министерски оставки, които ще бъдат внесени в Народното събрание и новите кандидатури за постовете. За ефективността от подобни политически ходове и прогноза за развоя на казуса - в минутите след 08.00 часа. Малко преди края на летния туристически сезон ще проверим как премина той и има ли промяна в констатираните нарушения от родните търговци. Всичко това ще попитаме председателя на Комисията за защита на потребителите Димитър Маргаритов. В минутите след 09.00 часа - Надежда Кръстева от Радио „Фокус“-Велико Търново ще насочи вниманието ни към археология, разкопки и отделените средства за местност край лясковското село Джулюница.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.09.10", "title": "Акценти в сутрешния блок „Добро утро, България“ по Радио „Фокус“ на 11 септември"}
{"url": "http://www.focus-news.net/news/2018/09/10/2565430/kyustendil-prodalzhavat-deynostite-za-pochistvane-na-srutishteto-po-patya-za-rilski-manastir.html", "text": "Продължават дейностите за почистване на срутището по пътя за Рилски манастир. Това съобщиха за  Радио „Фокус” – Кюстендил  от Областно пътно управление – Кюстендил. Почиства се скатът, премахват се изсипалите се върху пътното платно скални маси. Въведена е временна организация на движението, чрез светофарна уредба. Пропускането на моторни превозни средства е през определен интервал от време, в зависимост от работата на тежкотоварната техника, ангажирана с почистването на участъка. В процес на подготвяне е обществена поръчка за трайно укрепване на ската, което да позволи спиране на срутището. Целта е да се изяснят условията на срутищните процеси в района, причините за тяхното възникване и да се избегне срутване на скални маси върху пътното платно. \r\nВенцеслав ИЛЧЕВ", "date": "2018.09.10", "title": "Кюстендил: Продължават дейностите за почистване на срутището по пътя за Рилски манастир"}
{"url": "http://www.focus-news.net/news/2018/09/10/2565435/natovareno-e-dvizhenieto-po-patishtata-v-oblast-sliven.html", "text": "Натоварено е движението по пътищата в област Сливен. Това съобщиха за  Радио „Фокус“ - Сливен  от Областно пътно управление. Затворени за автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.10", "title": "Натоварено е движението по пътищата в област Сливен"}
{"url": "http://www.focus-news.net/news/2018/09/10/2565429/deny-ukrayna-savetat-na-oon-po-pravata-na-choveka-shte-razgleda-situatsiyata-v-ukrayna-na-25-septemvri.html", "text": "Съветът на ООН по правата на човека планира да изслуша доклад за ситуацията в Украйна на 25 септември и този въпрос вече е внесен в дневния ред на 39-ата сесия на органа в Женева, пише  киевският ежедневник „День“ . \r\nСъветът ще изслуша „устно заявление на върховния комисар за ситуацията в сферата на правата на човека в Украйна, а след това ще има изявление и на страната, към която се отнася доклада и интерактивен диалог“. \r\nУстният доклад е назначен за 25 септември, отбелязва изданието. \r\nПревод и редакция:", "date": "2018.09.10", "title": "„День“ (Украйна): Съветът на ООН по правата на човека ще разгледа ситуацията в Украйна на 25 септември"}
{"url": "http://www.focus-news.net/news/2018/09/10/2565431/tsvetan-tsvetanov-gerb-proektobyudzhetat-za-2019-g-e-nay-tezhkoto-predstoyashto-politichesko-predizvikatelstvo-s-nego-shte-mozhem-da-otgovorim-na-ochakvaniyata-na-horata.html", "text": "Проектобюджетът за 2019 г. е най-тежкото предстоящо политическо предизвикателство – с него ще можем да отговорим на очакванията на хората. Това каза председателят на ПГ на ГЕРБ и заместник-председател на партията Цветан Цветанов в предаването „Лице в лице“ по  бТВ.  „Смятам, че политическата стабилност, която имаме днес, икономическите резултати, финансовите параметри, дават възможност да се очертае една по-дългосрочна перспектива за страната“, каза Цветанов. Той обърна внимание, че страната ни има 4% икономически растеж, повече приходи в бюджета в размер на 2, 5 млрд. лв. „В момента ни предстои най-тежкото политическо изпитание – проектобюджетът за 2019 г. Убеден съм, че с всичко това, което ще се положи като усилие от всички страни, които имат пряко отношение към формирането и приемането на бюджета, ще можем да отговорим на някои от очакванията на хората“, каза Цветанов. Във връзка с казаното от Волен Сидеров и в отговор на въпрос дали наистина има заговор срещу премиера Борисов, в който участват НФСБ, част от ГЕРБ и част от Реформаторския блок, Цветанов отговори, че винаги той е постоянният заподозрян в заговор срещу премиера. „ПГ на ГЕРБ е стабилна, единна. Всяко едно предложение, което бъде внесено от премиера Борисов, ще бъде подкрепено“, каза Цветанов. На въпрос дали има други заговорници срещу Борисов, Цветанов отговори: „Няма“. Той обясни, че уважава достатъчно много Волен Сидеров, Красимир Каракачанов и Валери Симеонов и не би искал да коментира неща, свързани с взаимоотношенията в коалицията. „Волен Сидеров днес изрази една позиция, която беше широко тиражирана през медиите, но за мен е по-важно какво се случи след този консултативен съвет, когато министър-председателят обяви какви ще бъдат предложенията, които ще постъпят в българския парламент. В четвъртък ще гласуваме оставките и избора за новите министри“, обясни Цветанов. По отношение на оставките на тримата министри, той обясни: „Към настоящия момент нито един от министрите няма доказана пряка вина. Тук говорим за политически акт, за да може да се покаже, че има политическа сила в България и политици, които могат да поемат моралната отговорност след като са загинали 17 човека“, обясни още Цветанов. По отношение на новата кандидатури за министри, председателят на ПГ на ГЕРБ, че в партията има подготвени хора, които могат да заемат всяка една министерска позиция.", "date": "2018.09.10", "title": "Цветан Цветанов, ГЕРБ: Проектобюджетът за 2019 г. е най-тежкото предстоящо политическо предизвикателство – с него ще можем да отговорим на очакванията на хората"}
{"url": "http://www.focus-news.net/news/2018/09/10/2565436/yens-stoltenberg-eventualno-blokirane-na-dogovora-za-imeto-shte-zaplashi-mezhdunarodniya-avtoritet-na-gartsiya.html", "text": "Генералният секретар на НАТО Йенс Столтенберг в интервю за вестник „Катимерини“ изрази очакване, че Македония и Гърция ще се придържат към договорките помежду си и ще изпълнят задълженията си, предвидени в договора за името, предава  излъчващата на албански скопска телевизия „Алсат – М“ . \r\nЗапитан какво ще се случи ако договорът бъде приложен в Скопие и остане блокиран в Атина, генералният секретар отговори: „Най-важно за националния авторитет е, когато една страна подпише договор, а другата го изпълнява, тогава и двете страни да изпълнят договора. Всичко друго би навредило сериозно на националния авторитет на която и да е от страните“, заяви Столтенберг. \r\nПревод и редакция:", "date": "2018.09.10", "title": "Йенс Столтенберг: Евентуално блокиране на договора за името ще заплаши международния авторитет на Гърция"}
{"url": "http://www.focus-news.net/news/2018/09/10/2565441/sitel-makedoniya-tuitat-na-ruskoto-posolstvo-se-otnasyal-do-priziva-na-albanskiya-prezident-a-ne-na-stoltenberg-merkel-kurts-aselborn-i-dzhonsan.html", "text": "След като МИА излезе с новина „Руското посолство с реакция в „Туитър“ за посещенията на чуждестранните лидери в Македония“, от дипломатическото представителство уточниха, че съобщението се отнася до новината албанският президент Илир „Мета призова албанците в Македония да излязат на референдума и да гласуват „за““, публикувана на 28 август, предава скопският телевизионен канал „Сител“. \r\nОт посолството на Русия поясняват, че това няма отношение към посещенията през миналата седмица на генералния секретар на НАТО Йенс Столтенберг, канцлерите на Германия и Австрия Ангела Меркел и Себастиян Курц, външният министър на Люксембург Жан Аселборн и американския сенатор Рон Джонсън. \r\nПо-рано днес, Посолството на Руската федерация в Скопие реагира в социалната мрежа „Туитър“ на серията посещения на чуждестранни лидери в Македония от последните дни, както отбеляза телевизия „Канал 5“. \r\n„Тези дни не е рядкост чуждестранни лидери да предлагат на гражданите на Македония как да гласуват на референдума. Интересно какво щеше да бъде, ако подобни „съвети“ отправи официален представител на Русия“, пишат в „Туитър“ от руската дипломатическа мисия в Скопие.  \r\nПревод и редакция:", "date": "2018.09.10", "title": "„Сител“ (Македония): „Туитът“ на руското посолство се отнасял до призива на албанския президент, а не на Столтенберг, Меркел, Курц, Аселборн и Джонсън"}
{"url": "http://www.focus-news.net/news/2018/09/10/2565439/vidin-mestniyat-sveshtenik-e-zadarzhan-ot-politsiyata-za-napadenieto-v-selo-gamzovo.html", "text": "45-годишният мъж от село Гъмзово, който беше задържан за нанесени телесни повреди на съпругата си и нейния брат е местният свещеник. Това каза за  Радио „Фокус“ – Видин  кметът на селото Любослав Ангелов. Той посочи, че е избухнал битов скандал и свещеникът е наръгал с нож съпругата си и нейния брат. За случаят ще бъде уведомена Видинска митрополия. Както Радио „Фокус“ съобщи  в неделя, 9 септември, двама души бяха настанени в болница след семеен скандал във видинското село Гъмзово. По първоначална информация след употреба на алкохол мъж е пробол с нож съпругата си и нейния брат. И двамата пострадали са откарани по спешност във Видинската болница. На мъжа по спешност е направена операция, а жената е освободена за домашно лечение. Извършителят е задържан, полицейски служители продължават да изясняват случая. \r\nАнна ЛОЗАНОВА", "date": "2018.09.10", "title": "Видин: Местният свещеник е задържан от полицията за нападението в село Гъмзово"}
{"url": "http://www.focus-news.net/news/2018/09/10/2565437/gd-granichna-politsiya-trafikat-e-intenziven-na-izhod-za-tovarni-avtomobili-na-gkpp-kalotina-gkpp-kulata-gkpp-kapitan-andreevo-i-gkpp-dunav-most-ruse.html", "text": "Трафикът е интензивен на изход за товарни автомобили на ГКПП \"Калотина\" на българо-сръбската, ГКПП \"Кулата\" на българо-гръцката, ГКПП \"Капитан Андреево\" на българо-турската и ГКПП \"Дунав мост - Русе\" на българо-румънската граница, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция . \r\nНа всички останали гранични контролно-пропускателни пунктове трафикът е нормален.", "date": "2018.09.10", "title": "ГД \"Гранична полиция: Трафикът е интензивен на изход за товарни автомобили на ГКПП \"Калотина\", ГКПП \"Кулата\", ГКПП \"Капитан Андреево\" и ГКПП \"Дунав мост - Русе\""}
{"url": "http://www.focus-news.net/news/2018/09/10/2565442/sliven-obezopasiha-opasni-darveta-do-detska-gradina-bozhur.html", "text": "Опасни дървета, които са в близост до детска градина „Божур“ в Сливен са били обезопасени. За това съобщиха от ръководството на  детското заведение . Според тях дърветата са на повече от 40 годишна възраст. Височината им е достигнала застрашителни размери, а висящите клони са представлявали опасност за играещите навън деца. \r\nОт ръководството на детската градина посочиха още, че заедно с родители на деца, посещаващи детската градина са се ангажирали в намирането на фирма, която да изреже дърветата. \r\nОтсичането на опасните клони и орязването на дърветата се е извършило в рамките на два дни – на 6 и 7 септември. \r\nОт ръководството на детска градина „Божур“ призовават гражданите да проявят разбиране в ситуацията, тъй като най-важни са сигурността и животът на децата.", "date": "2018.09.10", "title": "Сливен: Обезопасиха опасни дървета до детска градина „Божур“"}
{"url": "http://www.focus-news.net/news/2018/09/10/2565443/ginko-petrov-kmet-na-selo-vinarovo-grozdoberat-veche-zapochna-dobivite-sa-dobri.html", "text": "Гроздоберът вече започна, добивите са добри, каза за  Радио „Фокус“ – Видин  Гинко Петров, кмет на село Винарово. Той посочи, че в землището на селото се отглеждат предимно белите сортове грозде – мускат отонел и шардоне. „Това са капризни сортове, искат много грижи, а стопаните са предимно възрастни и всяка година намаляват декарите с лозя, в които има от тези сортове. Имаше години, когато домакинствата отглеждаха по 40-50 дка лозя, сега най-големите частни лозови масиви са от 20-30 дка“, посочи Гинко Петров. Той допълни, че от началото на месец септември е започнал гроздоберът, а добивите са от 600 до 700 кг/дка. Цената на гроздето на видинския пазар и тази година ще варира от 1 до 1.20 лв./кг.  \r\nАнна ЛОЗАНОВА", "date": "2018.09.10", "title": "Гинко Петров, кмет на село Винарово: Гроздоберът вече започна, добивите са добри"}
{"url": "http://www.focus-news.net/news/2018/09/10/2565444/burgas-platformata-e-stol-obhvana-vsichki-obshtinski-uchilishta.html", "text": "Платформата Е-STOL обхвана всички общински училища. Това съобщиха от пресцентъра на  Община Бургас.  \r\nОбщина Бургас първа в страната въведе специално разработена система в ученическите столове чрез електронната платформа е-stol.com през 2017 г. Тогава бе стартирано пилотно на две места. С днешна дата системата за избор и заплащане онлайн на обедно меню в столовете обхвана всички общински училища. Пробният й период премина успешно, като предстои тя да бъде надграждана. \r\nТова нововъведение е естествено продължение на политиката, която кметът Димитър Николов провежда по отношение на образованието в Бургас. Част от нея е насочена към предлагането и използването на повече електронни услуги. В Бургас от няколко години записването в детска градина и първи клас, както и заплащането на такси, става онлайн. \r\nОсвен модерната и уютна обстановка в ремонтираните през последните години училищни столове, с новата услуга родителите вече могат да се възползват от възможностите на модерния уебсайт e-stol.com, чрез който да поръчват и заплащат храната на учениците. Целта на системата е децата да бъдат мотивирани да се хранят в столовете, вместо да купуват нездравословни артикули от павилионите около училищата, където качеството на храните не може да бъде гарантирано. \r\nИзвън основното меню, което се предлага в електронната система, е въведено и второ алтернативно меню, позволяващо гъвкавост за избор на обяд. Предимствата й са безспорни - от една страна тя спестява време на родителите, от друга се предоставя опция за избор на ястия според персоналните предпочитания на всяко едно дете. \r\nПредлагат се само ястия, приготвени от продукти по БДС, пълнозърнести хлябове и хлябове с утвърден стандарт, като се спазват всички стандарти и наредби за здравословно хранене на учениците. Менютата се изготвят съвместно с наемателите и инженер-технолог от Община Бургас. Грамажът е съгласно одобрен от Министерството на здравеопазването рецептурник, а в менюто се редуват почти всички видове меса за период от две седмици. Децата се хранят с риба, заешко месо, мляно месо, пуешко, пилешко, телешко и свинско. Задължително се включват всички видове групи храни. \r\nЗа по-голям контрол се извършват редовни проверки от Община Бургас, съвместно с РЗИ, Областна Агенцията по безопасност на храните и инициативен комитет от родители по проблеми на храненето. \r\nЗа да се възползват родителите от системата, първо трябва да направят регистрация на адрес www.e-stol.com/register, след което да открият и присъединят едно или повече деца към профила си. След това ще могат да се възползват от пълната функционалност от системата, която включва създаването на поръчки за досегашните дневни менюта от 3 ястия, както и да правят напълно свободен избор измежду 5 ястия така, че да задоволят вкуса на децата си. Системата предлага различни възможности за плащане, сред които са плащане с кредитна или дебитна карта, плащане в брой на каса на Изипей или плащане на място в стола. Разбира се, родителите могат да използват и своите мобилни устройства, за да направят удобно и от всяко място поръчка за детето си.", "date": "2018.09.10", "title": "Бургас: Платформата Е-STOL обхвана всички общински училища"}
{"url": "http://www.focus-news.net/news/2018/09/10/2565446/rumyana-glavcheva-ekspert-seizmolog-dopisen-chlen-na-bani-edno-silno-zemetresenie-v-tihookeanskiya-prasten-bez-povredi.html", "text": "Силно, но дълбоко, земетресение удари в 16:19 местно време недалеч от големите новозеландски острови в Тихия океан. Земетресението е с магнитуд 6.9 (Европейски и Американски сеизмологични центрове), с епицентър в региона на островите Кермадек – на 775 – 785 километра (км) североизточно от Окланд, главен град на северния новозеландски остров (над 1.5 милиона жители с присъединените селища; най-голям град в страната) и над 1150 км от столицата Уелингтън. Дълбочината на източника се оценява на около 110-130 км под океанското дъно, поради което сведения за усещане на сътресения, макар и слаби, има от разстояния до близо 1500 км (Крайстчърч, II степен по 12-степенната скáла). Тихоокеанският предупредителен център за образуване на цунамни вълни изключи възможността от поява на цунами, поради голямата дълбочина на източника. Новозеландската сеизмологична служба е обявила в сайта си резултат от 2024 получени сведения от хора, преживели земетресението. Сведенията са от Окланд, селищата край залива Хоукс и столицата Уелингтън на Северния остров, както и от Нелсон, западен бряг и Крайстчърч на Южния остров – 70% от очевидците описват едва усетено земетресение (интензивност от II степен), 27% - леко сътресение (III степен) и останалите съобщават за сътресения с умерена сила (около IV степен). Не е излишно да се отбележи, че сеизмологичната служба на Нова Зеландия е оценявала параметрите на станалото събитие от две съвкуности регистрации –от близки и от по-далечни сеизмични станции. Получените две различни оценки за известно време са били причина за съобщаване появата на две земетресения, което е смутило населението.  \r\nНеотдавна, на 7 септември, само на 230 км север-североизток се случи земетресение с магнитуд 5.0. То, въпреки малката си дълбочина само от 30 км, не бе отбелязано с материални щети, поради епицентър в ненаселен район. И двете земетресения са в контактни области между Австралийската и Тихоокеанската плочи. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.09.10", "title": "Румяна Главчева, експерт-сеизмолог, дописен член на БАНИ: Едно силно земетресение в тихоокеанския пръстен без повреди"}
{"url": "http://www.focus-news.net/news/2018/09/10/2565438/tsvetan-tsvetanov-gerb-prezidentat-radev-e-dosta-iznerven-toy-ne-e-problem-za-gerb-i-parlamentarnoto-mnozinstvo-no-shte-stava-takav-za-bsp.html", "text": "Президентът Радев е доста изнервен – той не е проблем за ГЕРБ и парламентарното мнозинство, но ще става такъв за БСП. Това каза председателят на ПГ на ГЕРБ и заместник-председател на партията Цветан Цветанов в предаването „Лице в лице“ по  бТВ. \r\nЦветанов обърна внимание, че държавният глава е направил две последователни послания в рамките на 10 дни, от които става ясно, че днешното управление няма алтернатива. „Това коренно се различава от позицията, която се тиражира ежедневно от БСП. Радев не е проблем за ГЕРБ и днешното парламентарно мнозинство. Радев е проблем и ще става още по-голям проблем за БСП. Позицията на Радев два пъти повторена, че днешното управление няма алтернатива, и ежедневното говорене на БСП, че те са алтернативата, създава вече проблем между самите Корнелия Нинова, Румен Радев и парламентарната група и БСП като цяло“, каза Цветанов. Председателят на ПГ на ГЕРБ заяви, че днес страната ни има изключителна висока оценка за успешното председателство и лидерството в лицето на Бойко Борисов. „Канцлерът Меркел само преди два дни в Македония заяви категорично заслугата на България, лидерската позиция на Борисов и на премиера Ципрас на Гърция, защото Западните Балкани и европейската им перспектива е ключова за стабилността и сигурността на региона“, поясни Цветанов. В тази връзка според него Радев чувства дискомфорт, че е изолиран от международната сцена. „Той сам се изолира със стъпките и действия, които предприе след неговия избор за президент на страната“, каза Цветанов и визира позициите за санкциите срещу Русия и за СЕТА.  \r\nПо думите му трябва да се прави разлика между популизъм и реални политики. „ГЕРБ се изгради като системна партия. Ние ще следваме евроатлантическия път, за това бяхме категорични в много от позициите си, които сме заемали както за европейската перспектива, така и за продължаване на икономическите санкции срещу Русия. Виждате, че в момента със случая „Скрипал“ нещата изглеждат съвсем различно от първоначалните твърдения и интерпретации“, каза още той.", "date": "2018.09.10", "title": "Цветан Цветанов, ГЕРБ: Президентът Радев е доста изнервен – той не е проблем за ГЕРБ и парламентарното мнозинство, но ще става такъв за БСП"}
{"url": "http://www.focus-news.net/news/2018/09/10/2565445/sport-uefa-vodi-pregovori-za-final-na-shampionskata-liga-v-nyu-york.html", "text": "Европейската футболна централа води преговори за провеждане на финал на Шампионската лига в близките години в Ню Йорк, потвърди основателят на медийната компания „Медияпро“ Хуаме Ройрес пред авторитетния испански всекидневник „АС“. Той изтъкна, че водещата причина за тази идея е финансовата изгода. През тази година финала на най-престижния европейски клубен турнир ще се проведе на новия стадион на Атлетико Мадрид „Уанда Метрополитано“, а през следващото издание на състезанието той ще е на Олимпийския стадион в Истанбул.", "date": "2018.09.10", "title": "Спорт: УЕФА води преговори за финал на Шампионската лига в Ню Йорк"}
{"url": "http://www.focus-news.net/news/2018/09/10/2565432/reuters-sdelka-za-brekzit-e-vazmozhna-v-blizkite-6-do-8-sedmitsi-ako-stranite-sa-realistichni-zayaviha-ot-es.html", "text": "Главният преговарящ за Брекзит от страна на Европейския съюз Мишел Барние заяви по време на форум в словенския град Блед в понеделник, че сделката за Брекзит може да бъде постигната в близките 6 до 8 седмици, ако страните са реалистични в своите искания, предава  Reuters . \r\n„Мисля, че ако сме реалистични, може да постигнем споразумение за първия етап от преговорите, който е договорът за Брекзит, в рамките на 6 до 8 седмици“, заяви Барние пред Бледския стратегически форум. \r\n„Имайки предвид нужното време за процеса на ратификация, Камарата на общините от една страна и Европейският съвет и Европейския парламент от друга... трябва да постигнем споразумение преди началото на ноември. Мисля, че това е реалистично“. \r\nБарние посочи сред възможните проблемни въпроси този за границата между Великобритания и Ирландия. \r\nПревод и редакция:", "date": "2018.09.10", "title": "Reuters: Сделка за Брекзит е възможна в близките 6 до 8 седмици, ако страните са „реалистични“, заявиха от ЕС"}
{"url": "http://www.focus-news.net/news/2018/09/10/2565449/minka-krasteva-tehnolog-po-vinoproizvodstvoto-vav-vinogradets-sortovete-grozde-shte-sa-gotovi-za-brane-sled-15-septemvri.html", "text": "Противно на очакванията, добивът от грозде ще е повече от добър тази година, въпреки дъждовете, които се изсипаха над областта, каза за  Радио „Фокус“-Пазарджик  Минка Кръстева, технолог по винопроизводството в град Виноградец. По думите й се очаква сортовете грозде да са готови за бране след 15 септември, макар че на някои места вече производители са започнали да го предлагат. „Преди седмица от взетите проби на сорта мускат се оказа, че е все още гроздето е зелено. Цените ще варират според сорта, от 0.9 до 1.2 лв за килограм“, посочи Кръстева. \r\nРадослава МУРДЖЕВА", "date": "2018.09.10", "title": "Минка Кръстева, технолог по винопроизводството във Виноградец: Сортовете грозде ще са готови за бране след 15 септември"}
{"url": "http://www.focus-news.net/news/2018/09/10/2565440/afp-mateo-salvini-otgovori-na-kritikite-na-oon-za-migrantskata-politika-na-rim.html", "text": "Министърът на вътрешните работи на Италия Матео Салвини отговори на комисаря на ООН за човешките права Мишел Башеле в понеделник, след като тя разкритикува начина, по който Рим се отнася с мигрантите, предава  AFP . \r\n„През последните няколко години Италия прие 700 хиляди имигранти, включително много нелегални и не получи никаква помощ от другите европейски страни“, заяви Салвини. \r\n„Така че няма да приемаме уроци от никой, най-малко от ООН“, подчерта той. \r\n„Франс прес“ припомня, че по време на първото си обръщение като върховен комисар на ООН по човешките права в понеделник Башеле разкритикува тези, които строят стени срещу мигрантите, както и решението на Салвини да затвори италианските пристанища за лодките, занимаващи се с извозване на мигранти от Африка в Европа. Освен това тя анонсира, че ООН ще изпрати екип в Италия, за да разследва твърденията, че африканци и цигани са отговорни за нарастването на насилието и престъпността в европейската страна. \r\nПревод и редакция:", "date": "2018.09.10", "title": "AFP: Матео Салвини отговори на критиките на ООН за мигрантската политика на Рим"}
{"url": "http://www.focus-news.net/news/2018/09/10/2565454/nimh-utre-shte-preobladava-slanchevo-vrememaksimalnite-temperaturi-shte-sa-mezhdu-24-i-29.html", "text": "През нощта над по-голямата част от страната ще е предимно ясно. Утре ще преобладава слънчево време, с временни увеличения на облачността. На отделни места в източната половина от страната и в планинските райони ще превали. Ще духа до умерен северозападен вятър. Максималните температури ще са между 24° и 29°, в София - около 24°.Атмосферното налягане е по-високо от средното за месеца и ще остане без съществена промяна. Такава е прогнозата на Националния институт по метеорология и хидрдология (НИМХ) при БАН, съобщи за  Агенция „Фокус“  дежурният синоптик Боряна Маркова. По Черноморието ще бъде предимно слънчево с временни увеличения на облачността, на отделни места са възможни слаби превалявания. Ще духа до умерен северозападен вятър. Максималните температури ще са между 25° и 28°. Температурата на морската вода е 25-26°. Вълнението на морето ще бъде 1-2 бала. \r\nВ планините ще преобладава слънчево време. След обяд с временни увеличения на облачността и на отделни места ще превали. Ще духа умерен предимно северен вятър. Максимални температури на 1200 метра около 15°, на 2000 метра – около 8°. \r\nПрез следващите три дни времето ще бъде променливо. Повече облачност ще има над източната половина от страната и планините. На места в тези райони са възможни и краткотрайни превалявания. В сряда ще духа умерен вятър от север-североизток и дневните температури слабо ще се понижат; преобладаващите максимални ще са между 23° и 28°, а и сутрешните в котловините на Западна България, защитени от вятъра, ще бъдат около 10°. В четвъртък вятърът ще смени посоката си – ще бъде от изток-североизток и малко по-слаб. В петък ще е почти тихо, ще има повече слънце и температурите слабо ще се повишат.", "date": "2018.09.10", "title": "НИМХ: Утре ще преобладава слънчево време,максималните температури ще са между 24° и 29°"}
{"url": "http://www.focus-news.net/news/2018/09/10/2565456/chetiri-sluchaya-na-laymska-bolest-sa-registrirali-zdravni-inspektori-ot-gabrovska-oblast-prez-izminalata-sedmitsa.html", "text": "Четири случая на лаймска болест са регистрирали здравни инспектори от Габровска област през изминалата седмица. Това съобщиха за  Радио „Фокус“ – Велико Търново  от Регионалната здравна инспекция в Габрово. И четиримата пациенти са лекувани в болницата в областния град. За периода 3–9 септември са отчетени още девет случая на ентероколити, осем, от които в Габрово и един в Дряново, както и два случая на скарлатина, отново в Габрово. Средната заболеваемост от остри респираторни заболявания в региона е 146.30 % на 10 000 души. \r\nЛуиза ТРАНЧЕВА", "date": "2018.09.10", "title": "Четири случая на лаймска болест са регистрирали здравни инспектори от Габровска област през изминалата седмица"}
{"url": "http://www.focus-news.net/news/2018/09/10/2565452/d-r-tsvetanka-marinova-vseki-edin-chovek-napravil-opit-za-samoubiystvo-zadalzhitelno-se-konsultira-ot-psihiatar.html", "text": "При всеки един случай на опит за самоубийство, човекът, опитал се да си посегне на живота, се консултира от психиатър. Това коментира за  Радио „Фокус“ – Велико Търново  д-р Цветанка Маринова, директор Дирекция „Медицински дейности“ в Регионална здравна инспекция (РЗИ) – Велико Търново. Тя уточни, че суицидните мисли и настроения са по-чести при жените, отколкото при мъжете. „Като причина за суицидно състояние при жените основно е отравянето – медикаментозно, а при мъжете – обесване“, обясни специалистът.  От началото на годината до 1 септември в областта има регистриран един случай на опит за самоубийство с удавяне, един на хвърляне под транспортно превозно средство, един с хладно оръжие – порязване, един с огнестрелно и двама души, които са скочили от високо. Регистрирани са и два опита за самоубийство чрез отравяне с пестициди. Всички те са с летален край. Д-р Маринова подчерта, че всички, опитали се да си посегнат на живота, се консултират с лекар. Настаняването в психиатрична клиника е по желание на болния и неговите близки. \r\nЛуиза ТРАНЧЕВА", "date": "2018.09.10", "title": "Д-р Цветанка Маринова: Всеки един човек, направил опит за самоубийство, задължително се консултира от психиатър"}
{"url": "http://www.focus-news.net/news/2018/09/10/2565450/d-r-antoaneta-toncheva-op-dezinfektsiya-dezinsektsiya-deratizatsiya-varna-vlazhnoto-lyato-dovede-do-povishena-populatsiya-na-komari.html", "text": "Заради влажното време в началото на лятото във Варна се наблюдава увеличена популация на комари. Това коментира за  Радио „Фокус“ – Варна  директорът на Общинско предприятие „Дезинфекция, дезинсекция, дератизация-Варна“ д-р Антоанета Тончева. По думите ѝ през сезона са се образували нови малки локални биотопи на нетипични места. Това са места със застояла вода – локви, затлачени шахти, забравени автомобилни гуми или стари резервоари, изоставени имоти, запустели къщи или строежи. Според д-р Тончева обаче, повод за притеснения сред гражданите във връзка с разпространяването на зарази няма. Специалистът обясни, че новите биотопи са трудни за откриване, но от тях могат да излетят рояци комари. Тя увери, че при постъпване на сигнали от граждани, служители на предприятието ще извършват нови обработки на обществени пространства. \r\nДиана СТОЕВА", "date": "2018.09.10", "title": "Д-р Антоанета Тончева, ОП „Дезинфекция, дезинсекция, дератизация-Варна“: Влажното лято доведе до повишена популация на комари"}
{"url": "http://www.focus-news.net/news/2018/09/10/2565453/bisera-borisova-psiholog-mnogo-e-vazhno-da-ne-proyavyavame-notka-na-osazhdane-kam-hora-obmislyashti-samoubiystvo-zashtoto-lichnostta-im-strada.html", "text": "Много е важно да познаваме хората около нас и особено децата си. Това каза за  Радио „Фокус“ – Пирин  психологът Бисера Борисова по повод Международния ден за предотвратяване на самоубийствата, който се отбелязва по инициатива на Международната асоциация за предотвратяване на самоубийствата с подкрепата на Световната здравна организация. По думите ѝ, ако забележим признаци, подсказващи, че даден човек обмисля самоубийство, то трябва да сме много внимателни и бдителни, но също е важно да предразположим дадения човек или дете към един „топъл“ разговор, в който да предадем любовта си. „Човекът, за който имаме опасение, че иска да се самоубие трябва да разбере, че е много ценен и важен за нас, че е специален. Хубаво е да се опитаме да го насочим към нещо позитивно, да усети нашата подкрепа, да разбере, че не е сам. Много е важно да не проявяваме нотка на осъждане към тези хора, защото за да се стигне до помисли за самоубийство, то това означава, че личността страда, че човекът има нужда от нас, а най-силното оръжие е любовта“, заяви още Борисова.  \r\nТя добави, че спортът също помага изключително много, защото когато спортуваме, получаваме разтоварване на психиката от напрежението, което се натрупва във всеки един от нас. „Когато се касае за децата, особено, когато са в юношеската възраст, то необходимо е да сме крайно внимателни към тях, защото възрастта, в която се намират предразполага към по-рисково поведение. Хубаво е да насочваме децата към повече социални контакти, към това да бъдат сред повече хора, но е важно да ги насочваме към позитивни личности, които биха им предали положителна енергия“, посочи Борисова. Според не е важно винаги да подкрепяме децата и останалите хора около нас, които проявяват симптоми, подсказващи за самоубийство, като им напомняме, че макар да се намират в труден момент, то нещата винаги биха могли да се оправят. „Понякога забравяме, че е нужно да даваме достатъчно време и начин за емоционално разтоварване, като това важи не само за възрастните, но и за децата. Най-важното е да предразположим човека към това да споделя с нас, да ни каже какво е емоционалното му състояние. Ако вече има правен опит за самоубийство от страна на даден човек, то е необходимо веднага да се потърсят специалисти – психолози, които да се опитат да решат проблема“, коментира Борисова. \r\nЛивия НИНОВА", "date": "2018.09.10", "title": "Бисера Борисова, психолог: Много е важно да не проявяваме нотка на осъждане към хора, обмислящи самоубийство, защото личността им страда"}
{"url": "http://www.focus-news.net/news/2018/09/10/2565457/shumen-obnoveno-i-remontirano-uchilishteto-v-kv-divdyadovo-praznuva-170-godini-ot-svoeto-sazdavane.html", "text": "В навечерието на новата учебна година Девето основно училище „Панайот Волов“ в шуменския квартал „Дивдядово“ е обновено и ремонтирано. Това съобщиха от пресцентъра на  Община Шумен . Със средства от общинския бюджет на стойност 33 000 лв. са подменени тротоарните плочки в двора. Изградени са подпорни стени за връзката между двете сгради на училището и места за отдих. С 28 000 лева, дарени от физически лица, фирми и Сдружение „Училищно настоятелство при IX ОУ „Панайот Волов“ са реновирани две класни стаи, кабинетите по химия и опазване на околната среда, чужди езици, история и цивилизации, български език и литература. Ремонтирани са коридорите и стълбищата в основната сграда на училището и физкултурният салон. Обновен е и училищният комплекс „Домашна техника и технологии“. Монтирани са и три нови пилона, на които ще бъдат монтирани флаговете на ЕС, България и Шумен. През тази година Девето основно „Панайот Волов“ ще отбележи 170 години от обявяването си за първото взаимно новобългарско училище в квартал „Дивдядово“.", "date": "2018.09.10", "title": "Шумен: Обновено и ремонтирано училището в кв. „Дивдядово“ празнува 170 години от своето създаване"}
{"url": "http://www.focus-news.net/news/2018/09/10/2565447/prof-evgeniy-daynov-politolog-premierat-boyko-borisov-bere-plodovete-na-modela-na-vlast-koyto-e-izgradil.html", "text": "Премиерът Бойко Борисов бере плодовете на модела на власт, който е изградил. Това каза за вечерния блок „Това е България“ на  Радио „Фокус“  политологът проф. Евгений Дайнов по повод трите министерски оставки и предстоящото им внасяне за гласуване в парламента. Според този модел премиерът трябва да изглежда силен, добави Дайнов, но събитията в последно време очертават тенденция на постоянни атаки към непоклатимостта на министър-председателя. „Тези атаки, идващи от различни играчи, целят да се покаже дали силата на премиера все още е налице или той може да бъде преборен“, обясни политологът. По думите му политическата система от уравнения, крепяща правителството, не е толкова сложна и е съставена от видимо и невидимо парламентарно мнозинство. „Тук няма нищо сложно. Сложното е дали Борисов е в края на своята сила и може да бъде преборен от определени хора и той да стане техен слуга или Борисов може още известно време да излъчва онази сила, крепяща цялата му конструкция. Тя не е сложна, напротив – конструкцията му е изумително крехка. Веднъж да се спъне и ще му помогнат да падне. Все по-голяма част от реалната власт се скрива от погледа ни. Все повече решения се взимат там, където ние не виждаме“, коментира Евгений Дайнов. Той добави, че арената на властта все повече се смрачава. От нейната видима част става ясно, че конфигурацията на властта е изключително проста, продължи Дайнов. „Премиерът Борисов „играе добър танц“, бидейки един от най-дълго подвизаващите се популистки министър-председатели в Европа, чиито хватки ще вършат работа, докато не показват, че е съкрушен“, каза още политологът.", "date": "2018.09.10", "title": "Проф. Евгений Дайнов, политолог: Премиерът Бойко Борисов бере плодовете на модела на власт, който е изградил"}
{"url": "http://www.focus-news.net/news/2018/09/10/2565448/vitsepremierat-valeri-simeonov-ne-smyatam-che-blamirame-premiera-borisov-s-glasuvaneto-na-nfsb-protiv-ostavkite-na-trimata-ministri.html", "text": "Не смятам, че бламираме премиера Борисов с гласуването на НФСБ „против“ оставките на тримата министри. Това каза вицепремиерът и лидер на НФСБ Валери Симеонов в „Още от деня“ по  БНТ  във връзка с трите министерски оставки  на Нанков, Радев и Московски заради трагедията в Своге. Той обясни, че НФСБ ще приеме новите предложения за министри. \r\n„НФСБ взе решение миналата неделя и имаме решение, което задължава нашите депутати да гласуват против оставката на тези трима, по наша преценка добри министри“, заяви още вицепремиерът. На въпрос дали НФСБ бламира премиера Бойко Борисов, Симеонов заяви: „Не мисля, че го бламираме. Ние имаме малко по-различно разбиране по въпроса за тези оставки, за кадровите решения“, обясни Симеонов. По думите му хора, за които не може да се отправи упрек в професионално и в морално отношение, не би трябвало да бъдат освобождавани с лека ръка. „Тук имаме определено разминаване с министър-председателя по отношение на това, че в такива случаи се поема политическа отговорност. В края на краищата ние сме в първата една трета на мандата, в който ние сме поели една много амбициозна програма. Тя трябва да бъде изпълнявана от хора професионалисти, от хора, които са си овладели задълженията, постовете и т.н. Тези трима министри са такива“, коментира той. По думите му отстраняването им ще предизвика известно времево отлагане на проблемите. „Това не е в полза на изпълнението на програмата на правителството“, каза той и поясни, че не възразява срещу правото на министър-председателя да променя тези министри, които са излъчени от квотата на ГЕРБ.  \r\n„Не мога да приема, че винаги трябва да има оставка. Вчера имаше катастрофа на микробус. Кого щяхме да уволним? Заместник-министрите на транспорта, вътрешните работи и регионалното развитие?“, попита още Симеонов и уточни, че НФСБ има основание за своята позиция в парламента. „Ние гласуваме по този начин и против този модел, при който всеки модел се решава в оставки“, заяви той и обясни, че кадровият потенциал в България намалява. На въпрос дали има диалог в коалицията, Симеонов заяви, че има такъв в голямата коалиция, а утре ще има съвет на малката. „Оставили сме за следващия политически съвет, следващия понеделник въпросите, свързани с евентуални други оставки или евентуални други промени“, допълни вицепремиерът. Попитан дали ще има още промени в кабинета, Симеонов заяви, че трябва да се изчака другия понеделник. „Животът е пълен с приятни изненади. Всяка промяна полезна за България е приятна“, заяви още вицепремиерът и обърна внимание, че решенията се взимат с консенсус. Той обясни, че не трябва да се забравя, че управляващите са коалиция, но не са рода. „Ние имаме своята самостоятелност индивидуалност и нас ни обединява общата управленска програма, под която сме се разписали“, заяви Симеонов.  \r\nТой поясни, че в края на краищата НФСБ са в управлението, за да направят нещо полезно на страната. „На тези години за това съм влязъл в политиката. За какво ми е този рейтинг на тези години“, коментира Симеонов.", "date": "2018.09.10", "title": "Вицепремиерът Валери Симеонов: Не смятам, че бламираме премиера Борисов  с гласуването на НФСБ „против“ оставките на тримата министри"}
{"url": "http://www.focus-news.net/news/2018/09/10/2565455/oblastniyat-upravitel-na-blagoevgrad-biser-mihaylov-uchredi-koordinatsionen-tsentar-za-vklyuchvane-v-obrazovatelnata-sistema-na-detsa-v-zadalzhitelna-preduchilishtna-i-uchilishtna-vazrast.html", "text": "Днес, в Конферентната зала на Областна администрация Благоевград се проведе първата работна среща на Областния координационен център за изпълнение на ПМС №100 от 8 юни 2018 г. за създаване и функциониране на Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. Това съобщиха от  Областната администрация . \r\nЗаседанието откри Областният управител Бисер Михайлов, които подчерта необходимостта от съвместните усилия на институциите, за справяне с връщането в образователната система на не обхванати или отпаднали деца и ученици. Какво можем да подобрим и какви трудности възникват при работата с децата, учениците и техните родители. \r\nНачалникът на Регионално управление на образованието – Благоевград Ивайло Златанов разясни, че едно от предизвикателствата пред образователните институции на територията на областта за учебната 2017/2018 г. е било свързано с привеждане в действие Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. \r\nОбластта се характеризира със специфично географско разположение и голяма територия, като има населени места и съответно училища, които са отдалечени на повече от 150 км. от областния център. \r\nГолемият брой образователни институции – 124 училища и 74 детски градини доведоха до обособяване на 84 района на обхват и съответно толкова екипа,  в които общият брой на включените лица бе 608, като някои от тях участваха в повече от един екип и така численият състав на екипите като цяло възлиза на 875 човека, от които 290 – педагогически специалисти. \r\nЗа учебната 2017/2018 г. бяха посетени и съответно обработени 6057 протокола за деца и ученици и лица, навършили 16 години. Извършените проверки на място от екипите и съставени 695 протокола, от които над 100 от посетените ученици успешно и трайно са задържани в образователната система. За ученици и лица над 16 години, които не са открити на настоящия и постоянен адрес, е потърсено съдействието от ОДМВР – Благоевград, за установяване на местонахождението им, а на лицата, навършили 16 години, е предложено като възможност продължаване на образованието чрез обучение в самостоятелна форма. \r\nЗа учебната 2018/2019 г. са оптимизирани районите и съответно екипите с оглед по-голяма оперативност и гъвкавост, като към момента са 77 с участието на  577 лица, от които 237 са педагогически специалисти. До този момент се изпълняват, във срок, всички изисквания по ПМС №100/08.06.2018 г., извършват се обходи от екипите по домовете на учениците, които са в риск и/или застрашени от отпадане, изискано е от кметовете на общини да предоставят информация за децата, за които училищното образование съгласно чл. 8, ал. 2 от ЗПУО е задължително и следва да са записани в първи клас за учебната 2018/2019 година. На база на подадената информация от общините са планирани и се извършват обходи.", "date": "2018.09.10", "title": "Областният управител на Благоевград Бисер Михайлов учреди координационен център за включване в образователната система на деца в задължителна предучилищна и училищна възраст"}
{"url": "http://www.focus-news.net/news/2018/09/10/2565460/afp-florentsiya-se-zasili-do-uragan-ot-4-stepen.html", "text": "Ураганът „Флоренция“ се засили в понеделник до буря от 4 степен по петстепенната скала, съобщиха от американската метеорологична служба, предава  AFP . \r\nНационалният център за урагани съобщи, че атлантическият ураган, който заплашва югоизточните щати на САЩ е „продължил да се засилва бързо“. \r\nСкоростта на ветровете е достигнала до 195 километра в час. \r\nПревод и редакция:", "date": "2018.09.10", "title": "AFP: „Флоренция“ се засили до ураган от 4 степен"}
{"url": "http://www.focus-news.net/news/2018/09/10/2565458/kyustendil-shte-bade-domakin-na-otborno-sastezanie-po-karting-za-izdrazhlivost-na-16-septemvri.html", "text": "Кюстендил ще бъде домакин на отборно състезание по картинг за издръжливост. Това съобщиха за  Радио „Фокус” – Кюстендил  от картинг клуб „Кюстендил. Домакин на събитието ще бъде общинската писта „Пауталия”. Състезанието ще се проведе на 16 септември, предвиждат се 12 часа състезания за издръжливост. Събитието ще бъде първото по рода си в България и едно от най-големите моторспорт събития за годината. Отборите ще имат възможност да премерят сили с гост-пилотите, Джорджо Пантано – бивш пилот от Ф1 и Колин Браун – световен шампион по картинг, победил Люис Хамилтън за титлата. Входът е свободен за всички желаещи да се докоснат до света на мотоспорта и усетят адреналина на високите скорости. В тази връзка с решение, прието на заседание на Общински съвет – Кюстендил, се гласува отпускането на 750 лева за оказване на финансова помощ. \r\nВенцеслав ИЛЧЕВ", "date": "2018.09.10", "title": "Кюстендил ще бъде домакин на отборно състезание по картинг за издръжливост на 16 септември"}
{"url": "http://www.focus-news.net/news/2018/09/10/2565451/reuters-germanskoto-pravitelstvo-zayavi-che-vodi-razgovori-za-eventualna-voenna-interventsiya-v-siriya.html", "text": "Германското правителство заяви в понеделник, че води разговори със своите съюзници за евентуална военна намеса в Сирия, което предизвика остри критики от коалиционния партньор Германската социалдемократическа партия (ГСДП), предава  Reuters . \r\nАмериканската агенция коментира, че военните действия в чужбина продължават да са чувствителна и непопулярна тема в Германия, предвид нацисткото минало. Участието във всякакви въздушни удари в Сирия ще предизвика и конфликт между Берлин и Москва, основният съюзник на сирийския президент Башар Асад, отбелязва медията. \r\nГоворителят на правителството Щефан Зайберт заяви, че Германия е обсъдила със САЩ и европейските съюнзици възможно военно участие на Берлин, ако правителствената сирийска армия използва химически оръжия срещу последния бастион на въоръжената опозиция Идлиб, който в момента е подложен на интензивни бомбардировки от сирийските и руските военновъздушни сили. \r\n„Не е имало ситуация, в която е трябвало да взимаме решение“, поясни говорителят в хода на редовния си брифинг пред медиите, като добави, че това решение първо ще трябва да бъде одобрено от Бундестага. \r\nПо-рано, припомня „Ройтерс“, вестник „Билд“ съобщи, че германското Министерство на отбраната разглежда възможности за присъединяване към силите на САЩ, Великобритания и Франция във възможни бъдещи удари срещу Дамаск, ако бъде използвано химическо оръжие. \r\nАндреа Налес, лидерът на ГСДП, младши партньор в управляващата коалиция на Ангела Меркел, изключи това, фракцията да подкрепи германска интервенция в Сирия. \r\n„ГСДП няма да се съгласи, нито в парламента, нито в рамките на правителството – на участие на Германия в сирийската война“, заяви Налес чрез съобщение, в което се добавя още, че партията подкрепя дипломатическите усилия за предотвратяване на хуманитарна криза. \r\nПревод и редакция:", "date": "2018.09.10", "title": "Reuters: Германското правителство заяви, че води разговори за евентуална военна интервенция в Сирия"}
{"url": "http://www.focus-news.net/news/2018/09/10/2565462/nedko-elenski-arheolog-parvite-zaselnitsi-na-balkanskiya-poluostrov-naselyavat-mestnostta-smardesh-kray-dneshnoto-selo-dzhulyunitsa-prez-neolita.html", "text": "Първите заселници на Балканския полуостров населяват местността „Смърдеш“ край днешното село Джулюница през неолита. Това каза за  Радио „Фокус“ – Велико Търново  Недко Еленски, ръководител на археологическите проучвания на обекта. Той посочи, че това се случва през 6200 – 6300 пр.Хр. „Това са първите хора, които привнасят в Европа новите технологии в земеделието и животновъдството. Те са първите земеделци и скотовъдци, дошли от района на съвременна Турция или днешна предна Азия – Сирия, Иран, Ирак, или т. нар. „плодороден полумесец“. През този период има една вълна от тези земи, която прониква в Европа и носи тези нововъведения. Това е едно от първите селища, от което имаме следи от този процес. В материалната култура се виждат много близки аналогии от селищата, които са в Северозападна и Западна Анатолия“, посочи Недко Еленски. Той подчерта, че местността е обитавана без прекъсване от периода на ранния неолит (6200 – 6300 години пр. Хр.) до Второто българско царство. От епохата на халколита (от 5000 до 4000 години пр. Хр.) е открита селищна могила със съпътстващи структури около самата могила, които са били обитавани. От ранната бронзова епоха е запазено светилище, обградено от ров. „В обградената област са се извършвали обреди. Имало е глинени площадки и ями, изкопавани за обредите, които са се извършвали през бронзовата епоха“, допълни Недко Еленски. Той посочи, че от желязната епоха също е открито светилище. Проучени са около 40-50 ями от този период. От ранното Средновековие са изследвани шест вкопани жилища, които са били обитавани през периода на Второто българско царство. \r\nНадежда КРЪСТЕВА", "date": "2018.09.10", "title": "Недко Еленски, археолог: Първите заселници на Балканския полуостров населяват местността „Смърдеш“ край днешното село Джулюница през неолита"}
{"url": "http://www.focus-news.net/news/2018/09/10/2565463/natsionalno-sastezanie-po-skorostno-izkachvane-za-kupa-pazardzhik-shte-se-provede-na-22-i-23-septemvri.html", "text": "В Пазарджик ще се проведе Национално състезание по скоростно изкачване за купа „Пазарджик“ на 22 и 23 септември. Това съобщи за  Радио „Фокус“ – Пазарджик  Иво Колчаков, организатор на събитието. Стартовият час и в двата дни ще бъде 10.00 часа. Височината на сградата е около 60 метра, фасадата е релефна с повтарящи се малки хватки. След приключване на състезателите всички желаещи любители ще могат да пробват различните начини на катерене, като екипировката за това ще бъде осигурена от организаторите. „Всички желаещи да участват трябва да попълнят декларации, това става на място при записване за състезанието. Непълнолетните и малолетните, които ще дойдат на състезанието без родители, трябва да изтеглят и декларацията за участие на деца, младежи и девойки, която родителят/настойникът да попълни. Молим всички, които искат участват в състезанието, да се запишат, като пратят имейл на: obshtinapz@abv.bg. Записването става в свободен текст, като не е задължително да е онлайн, но така бихте помогнали на нас организаторите да се справим още по добре с организацията на това страхотно събитие“, уточни Колчаков. Той допълни, че организаторите на състезанието ще имат само спомагателни функции. Това означава, че всеки сам трябва да си осигури нужната му екипировка за начинанието, което си е избрал. Също така организаторите не носят никаква отговорност за спазване на мерките за безопасност или за възникване на инцидент по време на тези събития, тоест всеки отговаря сам за действията си. Състезанието се организира заедно с участието и на „Българска федерация по спелеология“. \r\nАлбена ЖИЛЕКОВА", "date": "2018.09.10", "title": "Национално състезание по скоростно изкачване за купа „Пазарджик“ ще се проведе на 22 и 23 септември"}
{"url": "http://www.focus-news.net/news/2018/09/10/2565468/atlantic-council-zabravete-dzhavelinite-ot-kakvo-se-nuzhdae-ukrayna-za-da-spre-putin.html", "text": "Посланикът на САЩ Кърт Волкър наскоро заяви пред The Guardian, че САЩ са готови да предоставят на Украйна оръжия, с които тя да се защити. Няма съмнение, че Киев се нуждае от тези оръжия; в Азовско море и в Черно море Москва води едновременна военна и икономическа война срещу Украйна. Тя блокира Азовско море за укриански кораби и си присвоява правото да инспектира „чуждестранните“ кораби, а освен това разшири изключителната си морска зона чак до Одеса,  пише Стивън Бланк за  . Материалът е представен без редакторска намеса . \r\nМосква има възможността да осъществи десант на украинския бряг, чрез който да изолира Мариупол от останалата част на Южна Украйна. Това се случи, след като Русия засили сухоземните, въздушните и военноморските си част в и около полуостров Крим. \r\nКакво би представлявала тази атака? Десантът може лесно да бъде осъществен чрез масиран огън от корабите срещу разположените на брега цели. Друга възможност е употребата само на въздушно-десантни части, или комбинирането им с десантна операция, или военноморска операция на корабите, които да обстрелват брега. Фактът, че целите въздушно-десантни войски (ВДВ) на Русия участват в маневрите „Восток-2018“ в Далечния Изток може да означава, че Москва подготвя тези части за бъдещ „десант“, което означава използването им за първата фаза на комбинирана военна атака срещу украинската черноморска брегова ивица. \r\nБлокадата на Азовско море от Русия може да обхване цялото украинско крайбрежие, включително Одеса и може също да бъде използвана за присвояване на украинските енергийни депозити, които продължават да са под контрола на Киев в Черно море (присвояването на украинските енергийни съоръжения беше основната цел на първата операция в Крим през 2014 година). Руските операции трябва да бъдат разглеждани като откровена военна намеса и икономическа война. Без да изстрелят и един патрон, или да действат по откровено нелегален начин, руснаците успяха ловко да комбинират военния с икономическия натиск, сигурен индикатор за морска и военноморска хибридна война. \r\nВ момента има въпиюща нужда да се помогне на Украйна. Няма признаци, че разговорите на Волкър с пратеника на Москва Владислав Сурков ще продължат скоро, или за това, че Москва има нови идеи как да прекрати тази война.Всъщност, Волкър мисли, че Кремъл няма да прави големи овертюри преди Украйна да избере нов президент и състав на парламента, което трябва да се случи през 2019 година и навярно е прав. \r\nКой е най-бързият начин Украйна да получи нужните оръжия, за да се противопостави на руска офанзива откъм морето? Изпращането на противокорабни ракети US-AGM-84 Harpoon Block II, AGM-158C LRASM A и Norwegian Naval Strike Missile. Но на Киев също ще му трябва съответната платформа за изстрелване и насочваща система и по-точно радар. \r\nСлед като Москва отказва да преговаря за изпълняването на условията на Минск II, САЩ и техните ключови европейски съюзници трябва да комбинират допълнителен военен натиск, целящ да подобри самоотбраната на Украйна с все по-тясно сътрудничество и натиск над Москва. Причините за това са очевидни. \r\nСигурността на Украйна е ключова за европейската сигурност. Инвазията в Крим и Донбас заплашва не само Украйна, но и голяма част от Европа. И именно тази инвазия събуди Европа от догматичните й брътвежи за ера на мира, или това, че Русия е приела статуквото, Независимо от това, сътрудничеството между съюзниците е под заплаха, не само от Москва, но и от Белия Дом. Безразсъдните изявления на президента Доналд Тръмп относно международните отношения изплашиха толкова много съюзниците, че Франция и Германия искат да разчитат на изцяло европейски сили за сигурност и армия, което само ги отдалечава от НАТО. Нито едно европейско правителство няма да харчи пари за две различни армии. \r\nНевежите усилия на Тръмп за разстройване на сътрудничеството между съюзници са една от причините за това, Путин да се въздържа от правенето на отстъпки, които ще помогнат за възстановяването на търговските и икономическите отношения между Русия и Запада и мира в Европа. Политиките на Путин демонстрират, че той продължава да действа все едно очаква европейската коалиция да се разпадне, ако той издържи достатъчно дълго. Съответно, „туитовете“ на Тръмп и намесите му не само фрагментират съюзническото единство в НАТО, но и стимулират търсенето на алтернативи на американското лидерство в Европа. Те също поставят под заплаха един от интересите, които неговата администрация твърдо поддържа, а именно – отбраната на Украйна. \r\nКраят на Студената война установи принципа на неделимостта на европейската сигурност. Инвазиите на Путин в Грузия и Украйна поставиха на изпитание този принцип. Без солидна подкрепа от САЩ за нашата най-велика дипломатическа победа, рискът от война се увеличава много. Търсенето на алтернативи на НАТО все още не е започнало реално, но ако Тръмп продължи с невежата си риторика това със сигурност ще подпомогне този процес. Единственият печеливш ще е Владимир Путин. Ако Украйна ще възстановява сигурността, независимостта и териториалния си интегритет, оръжията няма да са достатъчни. Война, водена при липса на политическо разбирателство за това какво би представлявал истински дълготраен мир в Европа води само до нови конфликти, от които никой няма да бъде по-добре, отколкото преди това. \r\nПревод и редакция:", "date": "2018.09.10", "title": "Atlantic Council: Забравете „Джавелините“. От какво се нуждае Украйна, за да спре Путин"}
{"url": "http://www.focus-news.net/news/2018/09/10/2565469/afp-vashington-zaplashi-da-nalozhi-sanktsii-na-mezhdunarodniya-kriminalen-sad-ako-toy-povdigne-obvineniya-na-amerikanets.html", "text": "В понеделник САЩ заплашиха да арестуват съдии и други официални лица от Международния криминален съд, ако той повдигне обвинения срещу американец, служил в Афганистан, за военни престъпления, предава  AFP . \r\nСъветникът по национална сигурност на Белия Дом Джон Болтън определи разположения в Хага съд като „нищожен“ и „направо опасен“ за САЩ, Израел и другите съюзници и заяви, че всякакви действия срещу веоннослужещи от САЩ ще бъде „напълно безпочвено и неоправдано разследване“. \r\n„Ако съдът тръгне срещу нас, Израел или други съюнзици на САЩ, няма да седим тихи“, подчерта Болтън. \r\nПревод и редакция:", "date": "2018.09.10", "title": "AFP: Вашингтон заплаши да наложи санкции на Международния криминален съд, ако той повдигне обвинения на американец"}
{"url": "http://www.focus-news.net/news/2018/09/10/2565464/pozhar-gorya-kray-letishte-plovdiv-infrastrukturata-na-letishteto-ne-e-zasegnata.html", "text": "Пожар горя край Летище Пловдив, инфраструктурата на летището не е засегната. Това съобщиха за  Агенция „Фокус“  пожарната служба в Пловдив. Сигналът за пожара е постъпил в 15.35 часа. Огънят е обхванал сухи треви. Погасен е към 18.00 часа. Общо пет екипа са участвали в погасяването на пожара.  \r\nДеница КИТАНОВА", "date": "2018.09.10", "title": "Пожар горя край Летище Пловдив, инфраструктурата на летището не е засегната"}
{"url": "http://www.focus-news.net/news/2018/09/10/2565471/sport-uefa-nakaza-olimpik-marsiliya-s-edin-mach-bez-publika-v-evroturnirite.html", "text": "Европейската футболна централа санкционира Олимпик Марсилия с един мач без публика и изпитателен срок от две години заради системни безредици с участието на привържениците на отбора. Френският тим ще бъде без зрители в домакинството си срещу Айнтрахт Франкфурт в Лига Европа на 20 септември. Олимпик ще плати и глоба от 100 хиляди евро, а освен това ще покрие щетите, нанесени от феновете на отбора на стадиона в Лион по време на миналогодишния финал на същия турнир срещу Атлетико Мадрид.", "date": "2018.09.10", "title": "Спорт: УЕФА наказа Олимпик Марсилия с един мач без публика в евротурнирите"}
{"url": "http://www.focus-news.net/news/2018/09/10/2565465/poveche-ot-20-prepodavateli-se-tarsyat-za-uchilishtata-v-dupnishko.html", "text": "Повече от 20 преподаватели се търсят за училищата в обхвата на Дирекция „Бюро по труда” – Дупница. Това съобщи за  Радио „Фокус” – Кюстендил  Наташа Илиева, директор на Дирекция „Бюро по труда” – Кюстендил. Седмица преди началото на новата учебна година се попълват незаетите преподавателски места. Търсят се учители по география, икономика и история и цивилизация, както и по математика. Част от свободните позиции са за лекторски часове или за определен хорариум. Такива са свободните позиции за биология, музика, физика, етика и право, география, биология и химия, физическо възпитание и спорт. На пълен работен ден са свободните работни места за учител целодневно обучение 5 – 7 клас, учител по информационни технологии и по теоретично обучение. Търсят се още учители в гимназиален етап на образование и по общообразователен учебен предмет. Свободни позиции има за преподаватели по английски език, биология, химия, музика, както и по физика. \r\nВенцеслав ИЛЧЕВ", "date": "2018.09.10", "title": "Повече от 20 преподаватели се търсят за училищата в Дупнишко"}
{"url": "http://www.focus-news.net/news/2018/09/10/2565467/gen-chavdar-chervenkov-v-shahmatnata-partiya-mezhdu-belgrad-i-prishtina-pobeditel-shte-bade-kosovskiyat-prezident-hashim-tachi.html", "text": "В шахматната партия между Белград и Прищина победител ще бъде косовският президент Хашим Тачи. Това каза за  Радио „Фокус“  ген. Чавдар Червенков, бивш ръководител на Военното разузнаване и министър на вътрешните работи. По думите му и двете страни следват плътно политическия си план през последните 10 години. Според Червенков основната задача пред Косово е да получи формално признаване на независимостта си от Сърбия, с което да си проправи път към ЕС, включвайки се в процеса на интеграция на Балканите. „Териториите в Косово, населени със сърби, биха могли единствено да създадат проблеми за най-младата балканска държава и корекцията на границите е способна да я освободи от това бреме“, каза още ген. Червенков. „И ако това се осъществи и ако те, в същото време, присъединят към своята територия тези общини от южна Сърбия – от т.нар. „Прешевската долина“, ще им даде възможност за допълнителен контрол. Защото през Прешево минава магистралата „Белград-Ниш-Скопие-Солун“, която в момента е под сръбски контрол. И изведнъж там на границата ще се появи Контролно-пропускателен пункт, митница с всичките последствия“, коментира ген. Чавдар Червенков. Той добави, че всички плюсове са на страната на Косово, докато Сърбия се опитва да минимизира щетите, излизайки с достойнство от ситуацията. Той предположи, че цялостната обстановка на Западните Балкани разкрива дълъг път, който трябва да се извърви към интеграцията на региона. Според него ситуацията днес много прилича на онази от 1998 година – на сръбска територия се виждат надписи „Косово е Сърбия“, докато от другата страна се разчитат албански лозунги, твърдящи обратното.", "date": "2018.09.10", "title": "Ген. Чавдар Червенков: В шахматната партия между Белград и Прищина победител ще бъде косовският президент Хашим Тачи"}
{"url": "http://www.focus-news.net/news/2018/09/10/2565472/10-000-leva-sa-otpusnati-za-arheologicheski-prouchvaniya-na-mestnostta-smardesh-kray-lyaskovskoto-selo-dzhulyunitsa.html", "text": "10 000 лева са отпуснати за археологически проучвания на местността Смърдеш край лясковското село Джулюница. Това каза за  Радио „Фокус“ – Велико Търново  Недко Еленски, ръководител на разкопките. Финансирането се осъществява по проект на Министерство на културата. Проучванията стартират от 15 септември и ще продължат 45 работни дни. На обекта ще работи екип от 13 специалисти, ръководени от археолога от Регионалния исторически музей. Към тях ще се включат и студенти от Великотърновския университет „Св. Св. Кирил и Методий“. Археолозите ще продължат започнатите задачи от миналата година, а именно  проучване на пласт, датиран от около 6000 години пр. Хр. „Проучванията ще се концентрират върху етапа „Джулюница 2“. Това е етапът, който хронологически попада в 6000 година пр. Хр., т. нар. етап с бяло рисуваната керамика. Джулюница е може би първото селище, където се появява такъв пласт. През другите кампании също сме проучвали този период, но тази година тъй като площта, която се проучва в момента е около 280 – 300 кв. м, се надяваме да попаднем на жилищна структура или на някакво жилище от този период, тъй като до този момент не сме проучвали такова. Искрено се надяваме да имаме късмета да попаднем на такава структура. Този пласт е с много дебели отложения. Той варира между 0,50 см и 1 метър, така че не знаем дали ще бъде напълно проучен“, допълни Недко Еленски. Той изрази надежда, ако успеят да завършат с този пласт, да продължат по-надолу, към най-ранния етап на неолита, който е датиран между 6200 – 6000 години пр. Хр. \r\nНадежда КРЪСТЕВА", "date": "2018.09.10", "title": "10 000 лева са отпуснати за археологически проучвания на местността Смърдеш край лясковското село Джулюница"}
{"url": "http://www.focus-news.net/news/2018/09/10/2565474/uvelichenie-na-chrevnite-infektsii-prez-mesets-avgust-otchitat-zdravnite-inspektori-vav-veliko-tarnovo.html", "text": "Увеличение на чревните инфекции през месец август отчитат здравните инспектори във Велико Търново. Това съобщиха за  Радио „Фокус“ – Велико Търново  от Регионалната здравна инспекция. През август са регистрирани 60 случая, докато през юли те са били 49. През месец август 2017 година заболяванията от чревни инфекции са били 84. При чревните инфекции най-висока е заболеваемостта при новородените и във възрастовата група от 1 до 4 години. \r\nПрез изминалия месец във Великотърновска област са регистрирани 98 случая на остри заразни заболявания, спрямо 95 случая на остри заразни заболявания през месец юли. Най–висок е относителният дял на гастроентероколитите – 47.96%. \r\nРегистрираните въздушно-капкови инфекции са 33, срещу 42 за месец юли. През месец август 2017 година са регистрирани 16 въздушно-капкови инфекции. \r\nПрез август най-висока е била заболеваемостта в общините Горна Оряховица, Стражица и Златарица. \r\nВ лаборатория „Паразитология” са извършени 363 броя изследвания на граждани, организирани детски колективи и домове за социални услуги. 546 броя изследвания на граждани и изследвания на 80 проби води за холерни вибриони са направени в лаборатория „Микробиология”, а в лаборатория „Вирусология” са извършени 294 броя изследвания. \r\nНадежда КРЪСТЕВА", "date": "2018.09.10", "title": "Увеличение на чревните инфекции през месец август отчитат здравните инспектори във Велико Търново"}
{"url": "http://www.focus-news.net/news/2018/09/10/2565461/885-lv-e-srednata-mesechna-rabotna-zaplata-vav-velikotarnovska-oblast-za-vtoroto-trimesechie-na-godinata.html", "text": "885 лв. е средната месечна работна заплата във Великотърновска област за второто тримесечие на годината. Наблюдава се увеличение с 42 лв. спрямо началото на годината, но в сравнение със средното възнаграждение в страната (1 125 лв.), това в региона е с 240 лв. по-ниско. Това съобщи за  Радио „Фокус“ – Велико Търново  Михаилка Григорова, експерт в Териториално статистическо бюро – Север, Отдел „Статистически изследвания” – Велико Търново”. Великотърновска област е на 15-то място в страната по средни възнаграждения. „Средната брутна месечна работна заплата за април в областта е била 887 лв., за май – 886 лв. и за юни – 882 лева. Най-голямо увеличение на средната месечна работна заплата през второто тримесечие на годината спрямо предходното първо тримесечие, е регистрирано в икономическа дейност „Селско, горско и рибно стопанство”, а най-голямо намаление се наблюдава в икономическа дейност „Операции с недвижими имоти”, поясни Михаилка Григорова. \r\nПо думите ѝ най-високи заплати взимат работещите в производството на ел. енергия – средно 1 248 лв., следват заетите в сферата на финансите и застраховките със средна заплата от 1 232 лв. Най-ниски са възнагражденията в хотелиерството и ресторантьорството, както и в професионалните дейности и научни изследвания, съответно 549 лв. и 611 лв. \r\nЛуиза ТРАНЧЕВА", "date": "2018.09.10", "title": "885 лв. е средната месечна работна заплата във Великотърновска област за второто тримесечие на годината"}
{"url": "http://www.focus-news.net/news/2018/09/10/2565475/pazardzhik-v-pazardzhishkoto-selo-ognyanovo-patnata-markirovka-pred-uchilishteto-kakto-i-pred-detskata-gradina-e-podnovena-za-parviya-ucheben-den-na-uchenitsite.html", "text": "В пазарджишкото село Огняново пътната маркировка пред училището, както и пред детската градина е подновена за първия учебен ден на учениците, а покривът на училището е напълно ремонтиран“, каза за  Радио „Фокус“-Пазарджик  Митко Хайдуков, кмет на населенето място. По думите му покривът на читалището също е имал нужда от ремонт и в момента и там се извършват ремонтни дейности, за да могат всички самодейци да творят и да се изявяват спокойно. Кметът добави, че  в момента се ремонтира и църквата в селото , като вече е с подновена камбанария, която ще оглася селото за всички църковни празници. \r\nРадослава МУРДЖЕВА", "date": "2018.09.10", "title": "Пазарджик: В пазарджишкото село Огняново пътната маркировка пред училището, както и пред детската градина е подновена за първия учебен ден на учениците"}
{"url": "http://www.focus-news.net/news/2018/09/10/2565473/pirinski-tantsov-ansambal-vihren-pri-nch-nikola-vaptsarov-1866-blagoevgrad-vze-uchastie-vav-festivala-sviri-mi-se-pee-mi-se-oro-mi-se-igra.html", "text": "Пирински танцов ансамбъл „Вихрен“ при Народно читалище „Никола Вапцаров – 1866“ – Благоевград взе участие във фестивала „Свири ми се, пее ми се, оро ми се игра“ в село Баня. Това съобщи за  Радио „Фокус“ – Пирин  Илиян Юручки, секретар на културната институция. Хореограф на формацията е Борислав Мутафчийски. „Съставът представи един от шедьоврите в съкровищницата на фолклорния камерен танц „Комитско либе“ по хореография на Кирил Харалампиев“, каза още Юручки. Той добави, че младите танцьори за пореден път са показали красиво и стилно изпълнение и са изненадали публиката със своето изпълнение. \r\nЛивия НИНОВА", "date": "2018.09.10", "title": "Пирински танцов ансамбъл „Вихрен“ при НЧ „Никола Вапцаров – 1866“ – Благоевград взе участие във фестивала „Свири ми се, пее ми се, оро ми се игра“"}
{"url": "http://www.focus-news.net/news/2018/09/10/2565476/mezhdunarodniyat-filmov-festival-lyubovta-e-ludost-shte-se-provede-v-plovdiv-ot-14-do-23-septemvri.html", "text": "Международният филмов фестивал „Любовта е лудост“ ще се проведе в Пловдив от 14 до 23 септември. Това съобщиха за  Радио „Фокус“ – Пловдив  организаторите на фестивала. В продължение на 10 дни ще бъдат показани 20 филма, всеки ден от 19.00 и от 21.00 часа. Акцентът на тазгодишното издание е носителят на „Златна палма“ за режисура в Кан „Студена война“ от режисьора Павел Павликовски. Награденият от журито на Венеция „Прекрасна страна“, както и носителят на „Сребърен лъв“ за режисура „Попечителство“ също ще бъдат част от програмата. Освен фестивалните фаворити, „Любовта е лудост“ ще предложи също заглавията „Нощен Манхатън“, „Слънцето в нас“, „Разделени светове“ и „Състезателката и затворникът“. Официалното откриване ще бъде на 14 септември с прожекцията на филма „Слънцето в нас“. Фестивалът „Любовта е лудост“ е включен в културната програма на града и е подкрепен от Община Пловдив. \r\nТони МИХАЙЛОВ", "date": "2018.09.10", "title": "Международният филмов фестивал „Любовта е лудост“ ще се проведе в Пловдив от 14 до 23 септември"}
{"url": "http://www.focus-news.net/news/2018/09/10/2565470/desetki-grazhdani-na-varna-podavat-signali-za-nashestvie-ot-balhi.html", "text": "Десетки сигнали постъпват всеки месец в Общинско предприятие „Дезинфекция, дезинсекция, дератизация-Варна“ във връзка с повишена популация на бълхи. Това коментира за  Радио „Фокус“ – Варна  директорът на звеното д-р Антоанета Тончева. По думите ѝ бълхите не се влияят от това дали времето е сухо или влажно, а зависят от размножаването на уличните котки. „Кърлежите определено намаляха като популация, но има страшно много бълхи. Повишена популация се появява там, където хората хранят улични котки“, заяви специалистът. По думите ѝ проблемни участъци има в целия град, както в кварталите, така и в централната част. От дружеството се отзовават на всички сигнали на граждани, но обработките с препарати зависят от това да има подходящи климатични условия, включително вятър и валежи, защото се работи с аерозоли. \r\nДиана СТОЕВА", "date": "2018.09.10", "title": "Десетки граждани на Варна подават сигнали за нашествие от бълхи"}
{"url": "http://www.focus-news.net/news/2018/09/10/2565477/blizo-70-ot-zaetite-litsa-vav-velikotarnovska-oblast-rabotyat-v-chastniya-sektor.html", "text": "Близо 70% от заетите лица във Великотърновска област работят в частния сектор. Точната цифра е 68.4 % поясни за  Радио „Фокус“ – Велико Търново  Михаилка Григорова, експерт в Териториално статистическо бюро – Север, Отдел „Статистически изследвания” – Велико Търново”. Според данните на институцията наетите лица към края на месец юни намаляват спрямо края на март с 0.1% и са 69 хиляди. „Спрямо края на предходното тримесечие най-голямо намаление на наетите се наблюдава в икономическите дейности „Добивна промишленост” – с 6% и „Операции с недвижими имоти” – с  5%. Най-голямо увеличение на наетите лица по трудово и служебно правоотношение е регистрирано в дейност „Селско, горско и рибно стопанство” – с 7%“, коментира експертът. Статистиката сочи още, че най-много заети има в секторите „Преработваща промишленост“ и  „Търговия, ремонт на автомобили и мотоциклети”. \r\nЛуиза ТРАНЧЕВА", "date": "2018.09.10", "title": "Близо 70% от заетите лица във Великотърновска област работят в частния сектор"}
{"url": "http://www.focus-news.net/news/2018/09/10/2565480/mladezhi-shte-realizirat-initsiativi-za-podobryavane-na-usloviyata-za-zhivot-v-karlovskoto-selo-stoletovo.html", "text": "Младежи от неформалната група „Младите за Столетово“ ще реализират инициативи за подобряване на условията за живот в карловското село Столетово. Това каза за  Радио „Фокус“ – Пловдив  Мирослав Колев, председател на Народно читалище „Христо Ботев 1928г.” в населеното място. По думите му неформалната група е спечелила проект „Да се трудим, опазваме и стопанисваме в нашето село Столетово” по Младежката програма на Община Карлово за 2018 година. „Инициативата цели осъществяването на ремонтни дейности за подобряване на условията за живот в центъра на село Столетово. Цели се създаване на трайни умения и навици от младите хора на селото. Чрез инициативата ще стимулираме още младежи, за да се създаде не само интерес към проблематика на нашето съвремие, но и да се осъществят мероприятия и дейности за формирането на дългосрочни поведенчески навици у младото поколение в село Столетово“, каза Колев. Изпълнението на проекта включва обновяване и ремонтиране на беседката в центъра на селото, която съществува още от миналото, също закупуване на моторна косачка за поддържане на зелените площи. \r\n„Чрез изпълнението на самия проект искаме да покажем, че когато има желание у младите хора, има и начин да се постигат добри резултати, че можем да стопанисваме това, което сме отремонтирали и сме създали с труд, както и да дадем добър пример на повече млади хора. Осъществяването на този проект ще бъде само началото на нещо много добро“, посочи председателят на читалището в село Столетово, което е партньор по проекта. \r\nМирослав Колев каза още, че в неформалната група „Младите за Столетово“ участват повече от 25 души, които се включват и в самодейните групи към читалището. „Вярвам, че ще се включат и още млади хора, които искат да бъдат полезни. Това, което сме решили да направим е нещо добро за населеното място и ще остане  за поколения напред“, смята Колев. \r\nТони МИХАЙЛОВ", "date": "2018.09.10", "title": "Младежи ще реализират инициативи за подобряване на условията за живот в карловското село Столетово"}
{"url": "http://www.focus-news.net/news/2018/09/10/2565478/d-r-antoaneta-toncheva-op-dezinfektsiya-dezinsektsiya-deratizatsiya-varna-v-grada-nyama-opasnost-ot-raznasyane-na-zarazi-chrez-tigrovi-i-malariyni-komari.html", "text": "Във Варна няма опасност от разнасяне на зарази чрез тигрови и маларийни комари. Това коментира в интервю за  Радио „Фокус“ – Варна  директорът на Общинско предприятие „Дезинфекция, дезинсекция, дератизация-Варна“ д-р Антоанета Тончева. По думите й въпреки че в града има установени популации и на тигрови, и на маларийни комари, засега риск от разпространяване на малария или западнонилска треска не съществува. „Повод за безпокойство винаги има, ако продължат такива влажни лета“, уточни д-р Тончева и припомни, че почти от 15 години в морската столица не е установявано увеличение в числеността на хапещите насекоми. „С валежите през юни и юли ситуацията се промени. И то динамично. Ако влажното време продължи да се развива през сезоните, проблем неминуемо ще дойде. Затова се стремим да вземаме мерки“, каза още специалистът. Тя посочи, че през това лято са се появили нови места с повишена популация на комари – това обикновено са строежи, изоставени сгради или места, на които вследствие на валежите са се образували локви. Д-р Тончева даде за пример строежи в квартал „Трошево“ и дори изоставени стари къщи в централната част на града. Според нея проблемът в борбата с тези насекоми идва от невъзможността да се влезе за обработка в частните обекти. Що се отнася до твърденията на граждани, че са забелязали тигрови комари в някои от частите на града, специалистът коментира, че този вид не може да се разпознае с просто око. По думите й този вид комари може да бъде определен само след наблюдение със специална апаратура. „Тигровите комари са точно толкова опасни, колкото и другите“, добави още тя. По отношение на извънредните пръскания с препарати, д-р Тончева поясни, че предприятието има готовност за нови обработки ако времето се задържи топло или проблемните участъци отново се наводнят. \r\nДиана СТОЕВА", "date": "2018.09.10", "title": "Д-р Антоанета Тончева, ОП „Дезинфекция, дезинсекция, дератизация-Варна“: В града няма опасност от разнасяне на зарази чрез тигрови и маларийни комари"}
{"url": "http://www.focus-news.net/news/2018/09/10/2565479/kathimerini-gartsiya-moskva-otkrito-ospori-statuta-na-vselenskata-patriarshiya.html", "text": "Московската партриаршия оспори статута на константинополската Вселенска патриаршия като „първа между равни“ сред православните църква след решението на последната да даде автокефалия на Украинската правослвна църква – Киевски патриархат от Москва, пише  електронното издание на вестник Kathimerini . \r\nПредседателят на отдела за външноцърковни отношения към Московската патриаршия Иларион заяви, че Вселенската патриаршия „се представя за sui generis глава“ на 300-те милиона изповядващи православие по света. \r\n„Въпреки това, най-малко половината от православното население повече няма да признава (Патриарх Вартоломей) за примус сред семейството на православните църкви“, заяви Иларион, като добави, че предоставянето на автокефалия на украинската църква е стъпка „по пътя към войната“. \r\nМиналият петък, припомня „Катимерини“, Вселенската патриаршия назначи двама представители, които ще бъдат изпратени в Киев, за да обсъдят процеса на неговата независимост. \r\nТози въпрос, коментира вестникът, е източник на напрежение между Вартоломей и патриархът на Москва и цяла Русия Кирил от април т.г. \r\nДвамата се срещнаха по-рано през септември в опит да преодолеят различията, но това не доведе до резултати, отбелязва изданието. \r\nПревод и редакция:", "date": "2018.09.10", "title": "Kathimerini (Гърция): Москва открито оспори статута на Вселенската патриаршия"}
{"url": "http://www.focus-news.net/news/2018/09/10/2565499/futbol-valeri-bozhinov-e-pred-dogovor-s-botev-vratsa.html", "text": "Футбол: Валери Божинов е пред договор с Ботев Враца. Предстоят разговори с кмета на Враца Калин Каменов. Божинов вече тренира с отбора. Футболистът е заявил, че идва в отбора не за пари,  а за да помогне на отбора, чийто треньор е Сашо Ангелов – втори баща на Валери Божинов. За него Божинов заявява, че му  е помогнал много  и той сега иска да му върне жеста. Валери Божинов е харесал колектива и силния отборен дух на новака в Първа лига и се надява с опита си да допринесе за по-добро класиране на отбора.", "date": "2018.09.10", "title": "Футбол: Валери Божинов е пред договор с Ботев Враца"}
{"url": "http://www.focus-news.net/news/2018/09/10/2565497/novitsa-tonchev-predsedatel-na-pg-za-priyatelstvo-mezhdu-balgariya-i-sarbiya-i-balgari-i-sarbi-zhiveyat-po-edin-i-sashti-nachin-v-sarbiya-no-sega-balgarite-sa-tseneni-poveche.html", "text": "И българи, и сърби живеят по един и същи начин в Сърбия. Това заяви в интервю за  Радио „Фокус“  Новица Тончев, заместник-председател на управляващата в коалицията в Белград Социалистическа партия на Сърбия (СПС) и председател на парламентарната група за приятелство между България и Сърбия. \r\n„Живял съм в Югославия. Тогава ми казваха българин, сега също. Живеем така, както и сърбите. Когато за тях беше тежко – и за нас беше тежко. При икономическата криза, при бомбардировките – всички сме живели и добре, и зле. Но мисля, че сега, в последните години, след като България стана член на Европейския съюз, българите се ценят повече. Повече наши хора търсят български паспорти. Някога бе различно – попитайте по-възрастните хора. Те знаят какво означаваше югославския паспорт и какво – българския. Сега българският струва много повече. Но все пак живеем по един и същи начин, както и другите малцинства в Сърбия“, увери Тончев, бивш кмет на Сурдулица и настоящ председател на Скупщината на Община Сурдулица, разположен недалеч от границата с България.  \r\nПо отношение на проблема с обезлюдяването на регионите, Тончев, чиито деди - съгласно думите му, са българи, подчерта, че е необходимо тясно сътрудничество между общините от двете страни на българо-сръбската граница. В тази връзка той бе категоричен, че развитието на инфраструктурните проекти, включително изграждането на качествени пътища, е от първостепенна важност за подобряването на условията живот на местните жители.", "date": "2018.09.10", "title": "Новица Тончев, председател на ПГ за приятелство между България и Сърбия: И българи, и сърби живеят по един и същи начин в Сърбия, но сега българите са ценени повече"}
{"url": "http://www.focus-news.net/news/2018/09/10/2565498/tass-podgotvya-se-nova-sreshta-mezhdu-donald-tramp-i-kim-chen-un.html", "text": "Подготвя се нова среща между американския президент Доналд Тръмп и севернокорейския лидер Ким Чен-ун, предава  TACC . \r\nСАЩ и Северна Корея са започнали да работят за организация на нова среща между лидерите на двете страни. Това е съобщила говорителят на Белия дом Сара Сандърс на брифинг пред журналисти. \r\nТя  е потвърдила, че новото послание на Ким Чен-ун до американския президент е било „изключително топло, изключително позитивно писмо, но съдържанието му няма да се публикува, тъй като севернокорейският лидер не е дал съгласие за това. Основната цел на посланието е да помоли за още една среща с президента на САЩ и ние сме открити за подобна идея. Ние сме в процес на координиране на нова среща“.  Юлиян Марков", "date": "2018.09.10", "title": "TАСС: Подготвя се нова среща между Доналд Тръмп и Ким Чен-ун"}
{"url": "http://www.focus-news.net/news/2018/09/10/2565501/emsc-registrirano-e-silno-zemetresenie-s-magnitud-63-v-rayona-na-nova-kaledoniya-v-tihiya-okean.html", "text": "Регистрирано е силно земетресение с магнитуд 6.3 в района на Нова Каледония в Тихия океан, показва справка на интернет страницата на  Европейския  средиземноморски сеизмологичен център .  \r\nЗеметресението е станало в 6:31 на 11 септември (22:31 на 10 септември българско време) на 230 километра източно от град Тадине и на 372 километра източно от столицата на Нова Каледониия Нумеа на дълбочина 10 километра. За сега няма информация за пострадали хора и нанесени материални щети. Не е обявена тревога за опасност от цунами  Юлиян Марков", "date": "2018.09.10", "title": "ЕMSC: Регистрирано е силно земетресение с магнитуд  6.3 в района на Нова Каледония в Тихия океан"}
{"url": "http://www.focus-news.net/news/2018/09/10/2565503/futbol-izigraha-se-osem-sreshti-ot-noviya-turnir-na-uefa-liga-na-natsiite.html", "text": "Футбол: Изиграха се осем срещи от новия турнир на УЕФА Лига на нациите. Португалия без Кристиано Роналдо в състава си победи Италия с 1:0  с гол на Андре Силва в 48-ата минута. Турция победи Швеция с 3:2 като гост след пълен обрат  в последните минути след като шведите водеха с 2:1. Останалите резултати от понеделник са: \r\nЧерна гора – Литва 2:0 \r\nШотландия – Албания 2:0 \r\nСърбия – Румъния 2:2 \r\nАндора – Казахстан 1:1 \r\nКосово – Фарьорски острови 2:0 \r\nМалта – Азербайджан 1:1", "date": "2018.09.10", "title": "Футбол: Изиграха се осем срещи от новия турнир на УЕФА Лига на нациите"}
{"url": "http://www.focus-news.net/news/2018/09/10/2565466/ministar-rumen-porozhanov-inspektira-ogradata-sreshtu-divi-svine-na-granitsata-s-rumaniya-obzor.html", "text": "Значително подобрение на мерките за дезинфекция срещу африканската чума по свинете по граничните пунктове с Румъния отчете министърът на земеделието, храните и горите Румен Порожанов, който инспектира оградата на българо-румънската граница. Съоръжението по сухоземната граница с Румъния край Силистра бе изградено, за да се предотврати пренасянето на заболяването в нашата страна. По време на посещението си министър Порожанов отбеляза, че механичната пръскачка на ГКПП-Кайнарджа от преди месец вече е заменена с дезинфекционна лира, а служителите от всички пунктове по границата изземват и унищожават продуктите от сурово преработени колбаси от свинско месо. Министърът припомни, че в село Бозвелийско пробите за африканска чума по свинете са отрицателни и призова стопаните, които имат домашни прасета там да ги усвоят по най-бързия начин. Той обърна внимание, че на сайта на Българската агенция по безопасност на храните е публикувана подробна информация във връзка с това, че всички нерегистрирани задни дворове или домашни стопанства с прасета трябва да бъдат регистрирани по най-бързия начин. „Важно е това да се направи, за да има по-голяма биосигурност, тъй като е възможно болестта най-лесно да се генерира там“, подчерта министърът. Той се срещна с представители на две асоциации на производители на индустриално свинско месо, с които обсъди потенциалните заплахи от зараза с източник домашните дворове. Сред акцентите на срещата им бяха и обезщетенията за стопаните, както и транспортните коридори (ограничението за движение на животни, когато в една област има установена зараза).  \r\nПо-късно през деня министър Румен Порожанов се срещна в Букурещ с румънските си колеги на земеделието и развитието на селските райони Петре Дея и на водите и горите – Йоан Денеш. Сред основните теми на разговорите им бяха гонките на диви прасета в Румъния, които създават напрежение сред животните и те бягат в най-различни посоки, включително и към България. Министър Порожанов призова гонките да бъдат прекратени или поне да има предварителна информация за тях, за да се направят постове за наблюдение. Той посочи, че вследствие на подобна гонка, има случай, при който оградата е изпълнила функциите си и е спряла животното.", "date": "2018.09.10", "title": "Министър Румен Порожанов инспектира оградата срещу диви свине на границата с Румъния (ОБЗОР)"}
{"url": "http://www.focus-news.net/news/2018/09/10/2565500/mkd-makedoniya-vmro-dpmne-shte-obyavi-utre-pozitsiyata-si-za-referenduma-za-imeto.html", "text": "ВМРО-ДПМНЕ ще обяви утре позицията си за референдума за името, пише македонското електронно издание  “МКД“ . \r\nУтре ще бъде организирана пресконференция, в която ВМРО-ДПМНЕ ще обяви позицията си относно референдума, насрочен за 30 септември. Основният въпрос е дали ВМРО-ДПМНЕ ще призове членовете си за бойкот или ще препоръча гласуване против промяната на името като условие за членство в НАТО и ЕС. Според досегашните изказвания на председателя на партията Християн Мицковски, може да се предположи, че утре ВМРО-ДПМНЕ ще съобщи, че всеки гражданин сам ще трябва да реши как да гласува на референдума и че партията смята Споразумението с Гърция за капитулантско. \r\nНякои от партийните дейци на ВМРО-ДПМНЕ вече заявиха, че са за участие в референдума и за гласуване \"против\". Други публично съобщават, че са за бойкот, като депутата от ВМРО-ДПМНЕ Антонио Милошовски. За участие в референдума и гласуване против са също част от членовете на ИС, например заместник-генералния секретар на ВМРО-ДПМНЕ Петър Богойевски, който е от т.нар. група реформатори. \r\nВсички тези очевидно разнородни публични изявления водят до сериозно разделение в партията и в парламентарната група на ВМРО-ДПМНЕ, пише изданието.  Юлиян Марков", "date": "2018.09.10", "title": "„МКД“ (Македония): ВМРО-ДПМНЕ ще обяви утре позицията си за референдума за името"}
{"url": "http://www.focus-news.net/news/2018/09/10/2565459/ban-se-saglasi-na-chastichno-izvazhdane-na-nimh-ot-akademiyata-obzor.html", "text": "Общото събрание на Българската академия на науките (БАН) отвори пътя за частично излизане на Националния институт по метеорология и хидрология (НИМХ) от Академията и преминаването му в нова структура, създадена от Министерския съвет. Определението „частично“ включва цялостната оперативна дейност, изпълнявана от НИМХ–БАН, както и учени и служители, които са декларирали намерение за напускане на БАН. \r\nВсе още не е ясно какъв ще е статутът на Института и към кое министерство ще бъде той. След като бъде определен бъдещият принципал на новата структура, Общото събрание на БАН ще създаде работна група, която съвместно с работна група от приемащата институция да разработи процедура и правила за изпълнение на прехвърлянето на НИМХ. \r\nПо време на заседанието стана ясно, че обявеният в момента конкурс за нов директор на НИМХ, няма да бъде прекратен въпреки решението за излизане на Института. \r\nБившият директор на НИМХ проф. Христомир Брънзов определи решението на Общото събрание на БАН като напълно неработещо. „Очевидно НИМХ остава в БАН, с какъв състав не е ясно. Къде отиват активите и пасивите на НИМХ, както и името на института, което е дадено от правителството, не се знае“, коментира той. По думите му това е опит за един безкрайно дълъг процес, които сигурно ще приключи, тогава когато от НИМХ няма да остане и спомен. \r\nВ Кюстендил министърът на образованието и науката Красимир Вълчев коментира, че има редица уточняващи въпроси към  решението на Общото събрание на БАН. По думите му НИМХ участва в редица международни организации, има редица други договори за които трябва да се осигури първоприемственост, за да не се създават предпоставки за възпрепятстване на оперативната дейност. Министърът увери, че НИМХ ще продължи да работи като национална хидрометеорологична служба и ще бъде подкрепен в максимална степен. Тепърва ще се решава къде да бъде ситуиран и какъв точно да бъде организационно-правният му статут, коментира Вълчев.  Агенция „Фокус“ припомня:   Сагата между НИМХ и БАН започна още през месец април, когато от Института се обявиха против несправедливото разпределение на бюджетната субсидия за 2018 г. от страна на БАН, което според тях застрашава функционирането на националната хидро-метеорологична служба. През юни служителите на НИМХ проведоха предупредителен протест-митинг пред сградата на БАН и настояха зам.-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на Академията.  \r\nНа 8 август Министерството на образованието и науката заяви готовност за предприемане на действия по изваждането на Института от Българската академия на науките заради спора им за разпределението на бюджетната субсидия на НИМХ. До това се стигана, след като ден по-рано ръководството на НИМХ и неговите служители изпратиха отворено писмо до министър-председателя Бойко Борисов. В него те предупредиха всички ръководни органи на БАН, че ако незабавно не спрат с действията си срещу НИМХ и ръководството му, ще прекратят оперативните си дейности. От Института дори поискаха да се отделят от БАН, но от Академията първоначално възразиха срещу това заради опасения, че изваждането на хидро-метеорологичната служба може да се превърне в опасен прецедент и други институти да последват НИМХ.  От БАН предложиха финансова независимост на НИМХ, но това не бе прието от метеоролозите.  \r\nСлед поредица от срещи в Министерски съвет, в които участваха на ръководствата на БАН и НИМХ, министър-председателят Бойко Борисов и министърът на образованието и науката Красимир Вълчев, стана ясно, че се върви към изваждането на НИМХ от БАН, като най-реалистичният срок за това е 1 януари 2019 г.", "date": "2018.09.10", "title": "БАН се съгласи на частично изваждане на НИМХ от Академията (ОБЗОР)"}
{"url": "http://www.focus-news.net/news/2018/09/10/2565496/yeni-safak-turtsiya-kaza-na-50-hilyadi-boytsi-ot-ssa-da-sa-gotovi-da-badat-razpolozheni-v-idlib-za-bitka-s-asad.html", "text": "Докато военните самолети на сирийското правителство и Русия бомбардират последния бастион на въоръжената сирийска опозиция Идлиб, в Северна Сирия Турция подготвя подкрепления и инструктира над 50 хиляди бойци от „Свободната сирийска армия“, разположение в Африн, Азаз, Джарабулус, Ал Баб и Ал Рай да бъдат „готови за прехвърляне“, пише  електронното издание турския консервативен ежедневник Yeni Safak . \r\nСпоред информацията на изданието, броят на турските войници, разположени в Северна Сирия прехвърля 30 хиляди. Това се отнася за районите в обсега на операциите „Щита на Ефрат“ и „Маслинова клонка“, както и северозападната провинция Идлиб. Турската армия е удвоила броят на бронираните си машини и танкове, разположени край сирийската граница и е разгърнала ракетни платформи, както и артилерийски батареи на стратегически точки. \r\nВестникът пише, че турски части са разположени на 12 позиции в северната и южната част на Идлиб, които в момента се фортифицират с циментови стени и бронирани наблюдателни кули срещу евентуална атака на режима. \r\nСирийското правителство наскоро обяви плановете си да започне мащабна офанзива в района, който отдавна се контролира от различни въоръжени опозиционни групировки. ООН предупреди, че такава офанзива може да доведе до „най-лошата хуманитарна катастрофа през 21 век“. 50 хиляди бойци са готови за решаващата битка \r\nТурция също поиска ССА да докладва за броя на бойците си, въоръжението и мунициите, пише „Йени Шафак“. \r\nВ момента, според данните на изданието, ССА наброява около 30 хиляди души и те сега се бият под знамето на „Сирийската национална армия“ в районите на обхвата на турските операции „Щита на Ефрат“ и „Маслинова клонка“ и ще прехвърли 20 хиляди от тях в Идлиб. \r\n„Националният фронт за освобождение“, който беше формиран през май в Идлиб и който включва 11 опозиционни групировки, също има численост от 30 хиляди бойци. \r\nФормированието включва следните групи: „Легиона Шам“, „Джайш ал Насър“, „Свободната армия на Идлиб“, „Първа брегова дивизия“, „Втора брегова дивизия“, „Първа дивизия“, „Втора армия“, „Армия на елитите“, „Шухада ал Ислам Дарайа“, „Бригада Ал Хурайт“ и „23-а дивизия“. \r\nТези групировки действат в Идлиб и северната част на провинция Хама под знамето на „Свободната сирийска армия“, отбелязва вестникът. \r\n„Йени Шафак“ твърди, че Русия и силите на Асад са интензифицирали нападенията си срещу северозападната провинция и са бомбардирали 58 отделни позиции само през последните два дни (8 и 9 септември). Най-малко 29 души, повечето от които цивилни, са убити в резултат от артилерийските и въздушните удари по граадовете Джизр ал Шугур, Сахел ал Габ и Морек. \r\nРазположена по турската граница, провинция Идлиб е дом на повече от 3 милиона сирийци, повечето от които са избягали от други градове след офанзивите на сирийските правителствени сили, отбелязва вестникът. Няма да гледаме отстрани \r\n„Нападение срещу Идлиб, последният бастион на опозицията, ще бъде ужасно кръвопролитие“, заяви турският президент Реджеп Таийп Ердоган преди срещата на върха в Техеран, която беше част от Астанинския мирен процес, който цели да намери дълготрайно решение на конфликта в Сирия. \r\nПодчертавайки жестоките атаки на силите на Асад и Русия, припомня „Йени Шафак“, Ердоган подчерта, че „Турция няма да наблюдава убийството на десетки хиляди невинни хора отстрани“. \r\nПрезидентите на Иран, Русия и Турция се събраха в столицата на Ислямската република Техеран в петък, за да обсъдят съдбата на контролираната от опозиционните групировки провинция Идлиб. \r\nПревод и редакция:", "date": "2018.09.10", "title": "Yeni Safak: Турция каза на 50 хиляди бойци от ССА да са готови да бъдат разположени в Идлиб за битка с Асад"}
{"url": "http://www.focus-news.net/news/2018/09/10/2565502/the-times-of-israel-sasht-preduprezhdavat-che-tozi-pat-otgovorat-na-izpolzvane-na-himichesko-orazhie-ot-bashar-asad-shte-e-mnogo-po-silen.html", "text": "САЩ предупреждават, че този път отговорът на използване на химическо оръжие от Башар Асад ще е много по-силен, заяви съветникът по националната сигурност Джон Болтън  във Вашингтон в понеделник, пише вестник  The Times of Israel . \r\nСъветникът по националната сигурност Джон Болтън казва, че Великобритания и Франция също се договарят за по-твърда реакция, ако Асад отново използва неконвенционални оръжия срещу своя народ. \r\nСАЩ предупредиха режима на Сирия, че по-нататъшното използване на химическо оръжие срещу цивилни ще бъде посрещнато с \"много по-силен отговор\" от Вашингтон, съобщи в понеделник съветникът по сигурността на Белия дом Джон Болтън. \r\n\"Опитахме се да предадем съобщението в последните дни, че ако има трета употреба на химическо оръжие, отговорът ще бъде много по-силен\", каза Болтън в забележки пред консервативното федерално общество във Вашингтон. \r\n\"Мога да кажа, че сме се консултирали с британците и французите, които се присъединиха към нас във втората стачка, и те също са съгласни, че използването на химическо оръжие ще доведе до много по-силен отговор\". \r\nThe Wall Street Journal съобщи в неделя, че сирийският президент Башар Асад е разрешил на силите си да използват хлорен газ в нападението си срещу последната значима бунтовническа крепост в страната - северната провинция Идлиб. \r\nАмериканският президент Доналд Тръмп предупреди миналата седмица срещу офанзива на сирийския режим и неговите руски и ирански съюзници. \r\nГоворителят на Белия дом Сара Сандърс предупреди миналата седмица, че САЩ ще реагират \"бързо и подходящо\", ако Сирия използва химическо оръжие срещу своя народ.  Юлиян Марков", "date": "2018.09.10", "title": "The Times of Israel: САЩ предупреждават, че този път отговорът на използване на химическо оръжие от Башар Асад ще е много по-силен"}
