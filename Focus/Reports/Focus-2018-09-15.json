{"url": "http://www.focus-news.net/news/2018/09/15/2567506/varna-plastikata-chast-ot-neshto-po-golyamo-delo-na-skulptora-georgi-georgiev-e-montirana-pred-kmetstvoto-na-rayon-vladislav-varnenchik-v-grada.html", "text": "Пластиката „Част от нещо по-голямо“, дело на скулптора Георги Георгиев, е монтирана в тревната площ пред кметството на район „Владислав Варненчик“ в града, предаде репортер на  Радио „Фокус“ – Варна . Пластиката е сред спечелилите конкурса за проект за съвременна пластика в градска среда, който бе проведен от дирекция „Култура и духовно развитие“ през 2017 година. Овалната форма на скулптурата изгражда външната повърхност, а вътрешната е съставена от множество стени, ръбове и ъгли, поставени под 90°. Целта е да се създаде усещане за динамични отношения и стратегическо планиране, посочва авторът. \r\nТова е поредната пластика, която се поставя във Варна. През миналия месец в тревната площ пред „Дом Младост“ бе монтирана творбата „Младост“ на скулптора Веселин Костадинов. Той я описва като позитивна композиция, напомняща фигура в движение, изработена е от месингова ламарина, с височина 4, 5 м, като на места е оцветена. В края на юли в тревната площ срещу спирка „Явор“ бе монтирана пластиката „Гинко“ на Венелин Иванов. \r\nМарияна ВАЛЕНТИНОВА", "date": "2018.09.15", "title": "Варна: Пластиката „Част от нещо по-голямо“, дело на скулптора Георги Георгиев, е монтирана пред кметството на район „Владислав Варненчик“ в града"}
{"url": "http://www.focus-news.net/news/2018/09/15/2567502/kart-volkar-trudno-shte-se-zadarzhat-sanktsiite-na-es-sreshtu-rusiya-ako-ukrayna-ne-zapochne-da-spazva-minskite-dogovorenosti.html", "text": "Трудно ще се задържат санкциите на ЕС срещу Русия, ако Украйна не започне да спазва Минските договорености, заяви специалният представител на САЩ за Украйна Кърт Волкър, цитиран от  TACC . \r\nСпециалният представител на Държавния департамент за Украйна Кърт Волкер заяви, че в Европейския съюз има разногласия относно санкциите срещу Русия, като много страни  подкрепят идеята за отстраняването им. \r\n\"Това, което мисля, че е много важно е да се поддържат силни санкции срещу руската агресия в Украйна и всички знаем, че има много гласове в Европейския съюз, които биха искали да се прекратят санкциите, въпреки че Русия нищо не променя, и като се вземат предвид тези гласове, ще бъде трудно да се поддържа общо становище на Европейския съюз, ако Украйна не се придържа към своите задължения по споразуменията от Минск, \"- каза той в кулоарите на форума\" Ялтенска европейска стратегия \"(YES), който се провежда в Киев. \r\nПонастоящем са в сила няколко пакета от санкции на ЕС срещу Русия: икономически, индивидуални ограничителни мерки и санкции за Крим. Последният е набор от целеви санкции срещу Крим, с които е забранено европейските предприятия да поддържат каквато и да е връзка с Крим . Тези мерки се приемат в рамките на така наречената стратегия на ЕС за непризнаване на анексирането на Крим от Русия, в сила до 31 януари 2019 година с възможност за удължаване, припомня ТАСС.  Юлиян Марков", "date": "2018.09.15", "title": "Кърт Волкър: Трудно ще се задържат санкциите на ЕС срещу Русия, ако Украйна не започне да спазва Минските договорености"}
{"url": "http://www.focus-news.net/news/2018/09/15/2567508/afp-politsiyata-e-arestuvala-20-dushi-po-vreme-na-protest-pred-novostroyashtoto-se-letishte-v-istanbul.html", "text": "Полицията е арестувала 20 души, сред които и фотограф на агенцията по време на протест пред новостроящото се летище в Истанбул, предава  AFP . \r\nПротестът е срещу смъртните случай от трудови злополуки на обекта и лошите условия на строителната площадка на третото летище в Истанбул, което ще бъде  най-голямото летище в света, когато бъде  завършено. \r\nСилите за сигурност се намесиха, за да разпръснат протеста от десетки хора след вълна от арести в петък. \r\nСред тези, задържани от полицията в събота, беше фотографът на Франс Прес Бюлент Кълъч, който е отразявал събитието. \r\nОбщо около 500 души са били  арестувани по време на протестите в петък, според Конфедерацията на революционните турски профсъюзи. Силите за сигурност в петък разпръснаха демонстрация на стотици работници пред новото летище, което трябва да бъде завършено  през октомври, съобщиха  от частната информационна агенция DHA. Протестиращите се оплакват от трудови злополуки и, както и от лоши условия на живот и труд. \r\nОпозиционният ежедневник \"Джумхуриет\" цитира работници, жевеещи на обекта, които се оплакват от бълхи и дъвеници. \r\nКомпанията за изграждане и експлоатация на летището, Istanbul Grand Airport, излезе с изявление, че ръководството се е срещнало с работниците и e обещало да предприеме мерки за бързо разрешаване на проблемите.  Юлиян Марков", "date": "2018.09.15", "title": "AFP: Полицията е арестувала 20 души по време на протест пред новостроящото се летище в Истанбул"}
{"url": "http://www.focus-news.net/news/2018/09/15/2567507/atelie-pastrotsvyat-na-ou-konstantin-petkanov-burgas-uchastva-s-pana-ot-valna-v-detskata-apoloniya.html", "text": "Ателие „Пъстроцвят“ на ОУ „Константин Петканов“ в Бургас участва с пана от вълна в детската Аполония, съпътстваща голямата Аполония. Това каза за  Радио „Фокус“-Бургас  Даринка Иванова, директор на училището. „20 год. сдружение „Духовно огледало“ дава шанс на едни от най-добрите школи в България да покажат своята работа на обществеността и това е нещо много престижно“, каза още Иванова. По думите й тази година е бил издаден и каталог, в който е било включено най-доброто от тези 20 год. „На тази Аполония ние изнасяме не само това, което децата са изработили като изложби на вън, за да ги видят всички граждани и гости на Созопол, но и правим ателие на открито, където демонстрираме технология, по която децата изработват тези изделия, в случая тези пана“, добави директорката. Според нея дейността е уникална, атрактивна, свързана с българската традиция, с естествен материал, минал през детското светоусещане и виждане на света.  \r\nДеница ДИМИТРОВА", "date": "2018.09.15", "title": "Ателие „Пъстроцвят“ на ОУ „Константин Петканов“ - Бургас участва с пана от вълна в детската Аполония"}
{"url": "http://www.focus-news.net/news/2018/09/15/2567504/blagoevgrad-za-chetvarta-poredna-godina-shte-se-provede-the-brava-balkan-fest-v-selo-dabrava.html", "text": "За четвърта поредна година ще се проведе The Brava Balkan Fest. Това каза за  Радио „Фокус“- Пирин  Росен Георгиев, кмет на село Дъбрава. „The Brava Balkan Fest отново събира стотици жители и гости, почитатели на добрата  музика. Тази година датите са 21 и 22 септември, а мястото село Дъбрава. Хедлайнер тази година е легендата Марко Мендоса, който идва за поредно издание на рок феста“, каза Георгиев. По думите му тази година във фестивала ще се включат не само бившият китарист на Whitesnake, но и български групи. „Участие в поредното издание на фестивала ще вземат и Hadzi Prodane Duse от Сърбия, които са победители от петдесетото издание на най-стария рок фестивал в Европа – Gitarijda Zajecar, SaintS’N’Sinners от Турция, The Bullets от Гърция, Last Expedition, които са една от най-добрите рок групи на Македония“, каза Георгиев.  За втора година ще се организира детска рок академия, тя ще бъде водена от преподаватели на Rockschool.bg. Организатор на музикалното събитие е „Асоциация за европейско развитие на българското село“ с партньорството на Община Благоевград и Фондация „Америка за България“. \r\nЛора КАЛЧЕВА", "date": "2018.09.15", "title": "Благоевград: За четвърта поредна година ще се проведе The Brava Balkan Fest в село Дъбрава"}
{"url": "http://www.focus-news.net/news/2018/09/15/2567503/parvi-natsionalen-sabor-na-zapasnoto-voynstvo-be-otkrit-kray-kazanlak-obzor.html", "text": "Първи Национален събор на запасното войнство бе открит местността Крънска кория край Казанлък. В откриването участваха президентът и върховен главнокомандващ Въоръжените сили Румен Радев, министърът на отбраната Красимир Каракачанов, народни представители, кметът на община Казанлък Галина Стоянова, висши офицери от БА, представители на Министерството на вътрешните работи, ветерани, членове на военнопатриотичните организации и много граждани. \r\nВ словото си президентът  Румен Радев  заяви, че дейността на офицерите и сержантите от запаса и резерва е изключително важна за патриотичното възпитание на младото поколение. „Особено днес, когато младежите имат все по-малко съприкосновение с военната служба трябва да оценим този принос за спояването на връзката между армия и общество, за спояването на връзката между поколенията военнослужещи, която значително отслабва след десетилетия на непрестанни реформи“, заяви държавният глава. В словото си той  подчерта, че Родината има все по-голяма нужда от хора, за които понятията чест, дълг, достойнство, морал и себеотдайност не са просто красиви фрази, зад които се прикриват користни интереси. По думите му  службата на запасното войнство е минала в тежки и предизвикателни времена, когато е трябвало да компенсират нелеки политически решения в сферата на отбраната, да режат техника и да закриват поделения, едновременно да съкращават хора и да мотивират всички оставащи да служат вярно, безкористно и всеотдайно. „Вие трябваше  в условията на непрекъснато намаляващи ресурси не само да пазите способности, но и да развивате нови и да пазите живота и здравето на своите колеги и подчинени. Трябваше да издигате авторитета на Българската армия и да създавате съвместимост с нашите  съюзници“, допълни президентът. Румен Радев подчерта, че независимо от политическите превратности запасното войнство винаги е служило вярно и достойно на родината и днес когато България е член на НАТО, когато СОСЗР е уважаван член на междусъюзническата конфедерация на офицерите от резерва (CIOR), България и нейните интереси продължават да бъдат кредото и смисъла на техния живот. Държавният глава заяви, че вече повече 110 години офицерите и сержантите от запаса и резерва търсят и намират различни организационни форми в интерес на отбраната на страната, в служба на цялото общество и в защита на социалните права.  \r\nВ местността Крънска кория държавният глава наблюдава демонстрации на бойни техники, скокове с парашут, способности на групите за специални операции и висш пилотаж със спортен самолет, демонстрирани от 68-а бригада „Специални сили“ и Военновъздушните сили.  \r\nОт своя страна министърът на отбраната  Красимир Каракачанов  посочи, че за него е чест да бъде на този празник сред хората, които са възпитавали поколения българи как честно и самоотвержено се служи на Отечеството. „Никога в своя живот не съм делил българския войник на такъв, който е служил по царско, социалистическо или демократично време. За мен всеки, който е носил униформа, е служил на Майка България“, заяви Каракачанов. В обръщението си към участниците в събора министърът на отбраната се извини за вземаните през годините неправилни политически решения в областта на отбраната. „Докато аз съм министър на отбраната, в лицето на военното и политическото ръководство на Министерството на отбраната, Вие ще имате хората, които ще се опитват да решават проблемите“, категоричен беше министър Каракачанов. „Българската армия е на българския народ. Тя не е на политиците или на партиите. През 500-те години турско робство православната ни вяра ни запази като българи, а през всичките 1400 години единствената заслуга за съществуването на българската държава е на Българската армия и на хората, които са посветили живота си на нея“, заяви министърът на отбраната. Той пожела на ветераните и на военнослужещите от запаса и резерва здраве и успехи в тяхната дейност за възпитанието на българската младеж в родолюбие и служба на България. \r\nМинистър Каракачанов отличи и награди с юбилейни медали „100 години Първа световна война“ генерал-майор о. з. Димитър Бояджиев, бригаден генерал о. з. Янко Янев, майор о. з. Стефко Михайлов, майор о. з. Евгени Пейчев и старшина о. з. Методи Глишков.  \r\nКметът на Казанлък  Галина Стоянова  заяви, че градът винаги е бил свързан с бойната слава на Българската армия. Стоянова припомни, че още през 1916 година в Охрид прозвучават стиховете на казанлъчанина подпоручик Константин Георгиев, създател на химна на Българската армия – „Велик е нашият войник“. „В Казанлък живее полковник, а по-късно и генерал Иван Пашинов – командир на 23 Пехотен Шипченски полк, който получава прозвището „Лудия полк“, заради подвизите и проявения героизъм. Убедена съм, че Съюзът на запасните офицери и сержанти е организацията, която ще принесе тази слава и традиция през вековете. Но най – вече ще я предаде на нашите деца, които трябва да знаят, че родолюбието не е само да слушаме мирно химна на България, но сърцата трябва да трепват, когато заставаме пред войнишките паметници, когато честваме героите и българските годишнини и история“, посочи Галина Стоянова. По повод 110-ата годишнина от създаването на Съюза, тя връчи значката на Община Казанлък на казанлъшката организация, представител на Съюза на запасните офицери затова, че през всички тези години те са заедно с Община Казанлък в изграждането на родолюбието и обичта към човечеството, в служба на вярност към род и Родина.", "date": "2018.09.15", "title": "Първи Национален събор на запасното войнство бе открит край Казанлък (ОБЗОР)"}
{"url": "http://www.focus-news.net/news/2018/09/15/2567509/plovdiv-politsiyata-predpriema-merki-za-spokoynoto-provezhdane-na-futbolnata-sreshta-mezhdu-otborite-na-pfk-lokomotiv-i-pfk-levski.html", "text": "Областната дирекция на МВР предприема необходимите охранителни действия за спокойното провеждане на футболната среща между отборите на ПФК „Локомотив“ и ПФК „Левски“ в Пловдив. Това съобщиха за  Радио „Фокус“- Пловдив  от пресцентъра на ОДМВР. \r\nНа 16 септември, от 20.00 часа, на стадион „Локомотив“ в областния град ще се проведе среща между отборите на ПФК “Локомотив“ и ПФК „Левски”. В деня на мача – неделя, съгласно заповед на кмета на Община Пловдив е забранена продажбата на алкохол на територията на спортния комплекс. \r\nВъзможно е в часовия период между 18.00 ч. до 23.00 ч. да бъде въведена временна реорганизация на движението по бул. „Освобождение“ от кръстовището му с бул. „Менделеев“, ул. „Димитър Ризов“ по продължение с ул. „Цветан Лазаров“ до кръстовището между бул. „Санкт Петербург“ с ул. „Лев Толстой“. Преди, по време и след приключване на футболната среща, полицейските служители ще следят за опазването на реда и недопускането на инциденти на територията на Пловдив. Ще бъде създадена организация за безпроблемно придвижване на зрителите за и от стадиона. \r\nЗа да се избегне струпване на желаещи да гледат мача, вратите на спортното съоръжение ще бъдат отворени в 17.30 часа. \r\nНа изградените контролно-пропускателни пунктове полицаите ще извършват щателни проверки, а при охраната на мача ще бъде използвано и видеонаблюдение. \r\nПризовават се привържениците да спазват стриктно разпорежданията на  служителите на реда; нарушителите ще бъдат санкционирани съгласно Закона за опазване на обществения ред при провеждането на спортни мероприятия.", "date": "2018.09.15", "title": "Пловдив: Полицията предприема мерки за спокойното провеждане на футболната среща между отборите на ПФК „Локомотив“ и ПФК „Левски“"}
{"url": "http://www.focus-news.net/news/2018/09/15/2567512/manchestar-yunayted-pobedi-kato-gost-uotford-s-21.html", "text": "Футбол: Манчестър Юнайтед победи като гост Уотфорд с 2:1 и прекъсна историческата победна серия на Уотфорд. Лукаку и Смолинг отбелязаха за Юнайтед преди почивката, а в 65-ата минута Андре Грей върна едно попадение за домакините. \r\nВ сряда Манчестър Юнайтед гостува на Йънг Бойс в Шампионска лига. \r\nОстаналите резултати от Висшата лига на Англия днес: \r\nБорнемут – Лестър 4:2 \r\nЧелси – Кардиф 4:1 \r\nХъдърсфийлд – Кристъл Палас 0:1 \r\nМанчестър Сити – Фулъм 3:0 \r\nНюкасъл – Арсенал 1:2 \r\nТотнъм – Ливърпул 1:2", "date": "2018.09.15", "title": "Манчестър Юнайтед победи като гост Уотфорд с 2:1"}
{"url": "http://www.focus-news.net/news/2018/09/15/2567511/liliya-hristova-obshtina-varna-do-30-septemvri-ekipite-za-obhvat-shte-obhozhdat-adresite-na-otpadnalite-ot-obrazovatelnata-sistema-uchenitsi-prez-poslednata-godina.html", "text": "До 30 септември екипите за обхват по Механизма за съвместна работа на институциите по  обхващане и задържане в образователната система на деца и ученици в задължителна училищна възраст ще обхождат адресите на отпадналите от образователната система ученици от община Варна през последната учебна година. Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Тя отбеляза, че има подготвен график на екипите за обхват и приоритетно до 30 септември те ще работят в тази посока. „Децата, подлежащи на прием в подготвителна група или в първи клас, за които е установено, че трайно пребивават в община Варна, към момента са записани в първи клас или в подготвителна група към училища и детски градини“, заяви Лилия Христова. По отношение на кадровата обезпеченост Лилия Христова посочи, че е нормално през летния сезон да има обявени свободни позиции за учители и възпитатели в учебните заведения, тъй като директорите подготвят екипите си за новата учебна година. „Учебната година във Варна ще бъде открита с необходимия брой учители“, каза още Лилия Христова. \r\nМарияна ВАЛЕНТИНОВА", "date": "2018.09.15", "title": "Лилия Христова, Община Варна: До 30 септември екипите за обхват ще обхождат адресите на отпадналите от образователната система ученици през последната година"}
{"url": "http://www.focus-news.net/news/2018/09/15/2567510/mvnr-prezidentat-e-bil-uvedomen-v-pismen-vid-za-motivite-na-pravitelstvoto-tazi-godina-delegatsiyata-na-stranata-ni-v-oon-da-bade-vodena-ot-premiera-boyko-borisov.html", "text": "Президентът е бил уведомен в писмен вид за мотивите на правителството тази година делегацията на страната ни в ООН да бъде водена от премиера Бойко Борисов. Това се посочва в позиция, публикувана в официалния профил на Министерството на външните работи в социалната мрежа  Фейсбук  по повод днешните изявления на президента Румен Радев. \r\n„На 72-ата сесия на Общото събрание на ООН през 2017 година България вече беше представена от президента Румен Радев. Принципът на редуване на участията премиер и президент носи принос към българската външна политика, тъй като дава възможност да се организират срещи на различни равнища“, посочват от МВнР. \r\n„В чл. 27 от Процедурните правила на Общото събрание на Организацията на обединените нации (ООН) , приети на основание чл. 21 от Устава на ООН ,,правомощия за представителство в сесиите на ООН могат да бъдат давани на министър-председателя, президента или министъра на външните работи на съответната държава‘‘, т.е. Уставът на ООН не поставя задължително изискване кой да оглави правителствената делегация при провеждане на сесия на Общото събрание на ООН“, уточняват от министерството. \r\nСпоред позицията им това решение е било взето и с оглед на успешно приключилото първо българско председателство на Съвета на ЕС и на необходимостта да се обсъди и с други лидери темата за бъдещето на страните от Западните Балкани като фактор за мира в контекста на глобалната политика. „Това послание е необходимо да бъде излъчено не само като продължение на Българското председателство, но и с цел популяризиране на най-силната и резултатна външнополитическа инициатива на страната ни от много години“, допълват от МВнР. \r\n„Правителството винаги се е отнасяло с необходимото институционално уважение към президента Румен Радев, защото по Конституция той олицетворява единството на нацията. Националните интереси са единственото, от което се води външната политика на страната. Припомняме, че според Конституцията Министерският съвет ръководи и осъществява външната политика на страната“, се посочва още в позицията на министерството.", "date": "2018.09.15", "title": "МВнР: Президентът е бил уведомен в писмен вид за мотивите на правителството тази година делегацията на страната ни в ООН да бъде водена от премиера Бойко Борисов"}
{"url": "http://www.focus-news.net/news/2018/09/15/2567514/afp-siriya-e-saobshtila-za-izraelska-raketna-ataka-po-mezhdunarodnoto-letishte-v-damask.html", "text": "Сирия е съобщила за израелска ракетна атака по международното летище в Дамаск, предава  AFP . \r\nИзраелската ракетна атака е била насочена към летището в Дамаск в събота вечерта, активирайки противовъздушната отбрана, съобщиха от сирийската държавна  информационна агенция SANA, цитирани от AFP. \r\n\"Нашата противовъздушна отбрана реагира на атака на ракети от Израел към международното летище в Дамаск и свали редица вражески ракети\", каза военен източник, цитиран от SANA, който не съобщи за жертви или щети. \r\nОт израелското Министерство на отбраната са отказали коментар.  Юлиян Марков", "date": "2018.09.15", "title": "AFP: Сирия е съобщила за израелска ракетна атака по международното летище в Дамаск"}
{"url": "http://www.focus-news.net/news/2018/09/15/2567513/aa-albaniya-ima-natsionalen-avioprevozvach.html", "text": "Албания вече има национален авиопревозвач Air Alabania,предава  Anadolu Agency . \r\nАвиокомпанията е създадена с помощта на Турските авиолинии, които притежават 49 процента. Останалите дялове принадлежат на албански инвеститор  и на албанската служба за контрол на въздушното движение. \r\nПървият полет на авиокомпанията е осъществен по линията Тирана – Истанбул – Тирана, като от Истанбул до албанската столица са превозени 80 души. \r\nПремиерът на Албания Еди Рама е заявил: „Това е символичен полет. Ще има още подобни полети през месеца“ \r\nНовата авиокомпания ще извършва както пътнически, така и товарни полети.   Юлиян Марков", "date": "2018.09.15", "title": "АА: Албания  има национален авиопревозвач"}
{"url": "http://www.focus-news.net/news/2018/09/15/2567505/makfaks-makedoniya-ochakva-se-sadiyata-dokladchik-na-konstitutsionniya-sad-v-makedoniya-da-preporacha-vremenno-spirane-na-deynostite-svarzani-s-referenduma.html", "text": "Очаква се съдията-докладчик на Конституционния съд в Македония да препоръча временно спиране на дейностите, свързани с референдума, предава  “Макфакс“ \r\nСъдията Елена Гошев предлага Конституционния съд да издаде временна мярка - спиране на всички дейности за подготовка и провеждане  на референдума, научи \"Макфакс\" от източници в съда. Според същите източници Гошев е съдия докладчик по искането за оценка на конституционността и законността на решението за свикване на референдум и тя в изготвения доклад предлага Съдът да образува  дело. Заседанието за обсъждане на това искане е насрочено за сряда. \r\nДве искания бяха подадени в Съда, едно от партията „Левица“, а другото от Световния македонски конгрес. \r\n„Левица“ подаде искане, в което счита, че провеждането на референдума е против конституцията. Според „Левица“ решението за референдума е антиконституционно и противоречи на Закона за референдумите, тъй като този документ няма всички реквизити, които трябва да ги притежава, въпросите са манипулативни и нееднозначни и трето, че референдумът се отнася за присъединяване към Европейския съюз, което подлежи на друга процедура.  Юлиян Марков", "date": "2018.09.15", "title": "„Макфакс“ (Македония): Очаква се съдията-докладчик на Конституционния съд в Македония да препоръча временно спиране на дейностите, свързани с референдума"}
{"url": "http://www.focus-news.net/news/2018/09/15/2567519/ria-novosti-iran-podgotvya-plan-za-poddrazhka-na-natsionalnata-ikonomika-v-usloviyata-na-amerikanskite-sanktsii.html", "text": "Иранският вицепрезидент и ръководител на Организацията за бюджет и планиране Мохамед Багер Нобахт заяви, че Техеран е подготвил цялостна програма за подпомагане на иранската икономика в условията на  санкции от страна на САЩ, предаде ИРНА, цитирана от  РИА Новости . \r\nСпоред Нобахт, програмата се състои от 12 подробни плана. По-специално, иранските органи съвместно с Централната банка на Иран са подготвили редица мерки за поддържане на валутния пазар. Друг план включва създаването на нови работни места всяка година. \r\nИран и \"шесторката\" на международните посредници (Русия, САЩ, Великобритания, Китай, Франция, Германия) на 14 юли 2015 г. постигнаха историческо споразумение за уреждане на дългосрочните проблеми на иранската ядрена програма - приеха Съвместен всеобхватен план за действие (СВПД), изпълнението на който премахва въведените предишни икономически и финансови санкции от страна на Съвета за сигурност на ООН, Съединените щати и Европейския съюз, на Иран, но на 8 май тази година американският президент Доналд Тръмп изтегли едностранно САЩ и обяви въвеждането на нови много по-строги и всеобхватни санкции срещу Иран, ако не се съгласи да преговаря по нови условия, включващи както ядрената му програма, така и ракетната му програма, както и участието му в конфликтите в Близкия Изток.  Юлиян Марков", "date": "2018.09.15", "title": "РИА Новости: Иран подготвя план за поддръжка на националната икономика в условията на американските санкции"}
{"url": "http://www.focus-news.net/news/2018/09/15/2567234/kathimerini-myuftii-ot-gartsiya-shte-protestirat-pred-sadebnite-institutsii-v-evropeyskiya-sayuz-sreshtu-zakona-za-po-ranno-pensionirane.html", "text": "Адвокатите на двама мюсюлмански религиозни водачи (мюфтии) заявиха в петък, че планират да обжалват пред съдебните органи на Европейския съюз срещу разпоредба, гласувана от гръцкия парламент миналия месец, която предвижда тяхното пенсиониране, съобщава електронното издание на гръцкия вестник  Kathimerini . \r\nРазпоредбата от август предвижда, че мюфтиите в гръцкия граничен регион Западна Тракия трябва да се пенсионират на 67-годишна възраст. \r\nСъответно, мюфтията  на Комотини, Кемал Меко, 81 години и неговият колега в Ксанти, Мехмет Емин Синикоглу, на 78 години, трябва да се оттеглят като членове на мюфтийствата в началото на октомври. \r\nАдвокатите заявиха, че пенсионирането им нарушава правото на ЕС и че вече са обжалвали пред Държавния съвет, най-висшия административен съд в Гърция.  Юлиян Марков", "date": "2018.09.15", "title": "Kathimerini: Мюфтии от Гърция ще протестират пред  съдебните институции в Европейския съюз срещу закона за по-ранно пенсиониране"}
{"url": "http://www.focus-news.net/news/2018/09/15/2567233/emsc-registrirano-e-zemetresenie-s-magnitud-41-v-rayona-na-iztochno-sredizemno-more-v-blizost-do-turskiya-bryag.html", "text": "Регистрирано е плитко земетресение с магнитуд  4.1 в района на Източно Средиземни море в близост до турския бряг, показва справка на интернет страницата на  Европейския средиземноморски сеизмологичен център . \r\nЗеметресението е регистрирано в 22:10 местно време (съвпада с българското) на 29 километра южно от Саръчерме, Турция и на 51 километра източно от гръцкия остров Родос в Средиземно море с хипоцентър  в непосредствена близост до земната повърхност. За сега няма информация за пострадали хора и нанесени материални щети.  Юлиян Марков", "date": "2018.09.15", "title": "EMSC: Регистрирано е земетресение с магнитуд  4.1 в района на Източно Средиземно море в близост до турския бряг"}
{"url": "http://www.focus-news.net/news/2018/09/15/2567516/tsska-pobedi-cherno-more-s-31-i-oglavi-klasiraneto.html", "text": "ЦСКА победи Черно море с 3:1 в среща от 8-ия кръг на Първа лига. Срещата ще се запомни с най-бързия гол за сезона, който бе дело на \"червените\" в 14-ата секунда на мача, с нелеп автогол на вратаря Черниаускас, както и с головете на Кирил Десподов и Рубен Пинто.  \r\nС този успех \"червените\" оглавиха класирането в Първа лига с 19 точки, колкото има и Левски, но \"сините\" са с мач по-малко. Черно море остава пети с 12 точки. \r\nПо-рано днес Етър Велико Търново победи като гост Дунав Русе с 4:2, а Берое Стара Загора победи Септември София с 1:0.", "date": "2018.09.15", "title": "ЦСКА победи Черно море с 3:1 и оглави класирането"}
{"url": "http://www.focus-news.net/news/2018/09/15/2567231/predstoyashti-sabitiya-v-stranata-za-15-septemvri-agentsiya-fokus.html", "text": "*** \r\nВ 10.50 часа президентът Румен Радев ще приеме почетния караул в местността Крънска кория по повод Националния събор на запасното войнство, след което ще произнесе слово.  \r\n*** \r\nОт 16.30 часа държавният глава ще проведе среща на „Дондуков“ 2 с президента на Международния олимпийски комитет Томас Бах.  \r\n*** \r\nОт 08.00 до 12.00 часа в ДКЦ 5 на бул. \"Акад. Стефан Младенов\" №8., ет. 2, кабинет №53 ще се проведат безплатни УНГ прегледи.  \r\n*** \r\nОт 10.00 часа до 13.00 часа в парк „Люлин“ ще се проведе „Зелена библиотека“ по повод първия учебен ден. \r\n*** \r\nОт 10.00 часа на националния стадион „Васил Левски“ ще бъде официално открит първият турнир по лека атлетика „Открий шампиона в теб“, организиран от „Иват Лалова Спринт“.  \r\n*** \r\nОт 10.00 до 16.00 часа Българската академия на науките ще се включи в Европейските дни на наследството, организирани за трета поредна година от Столична община, съвместно с Френското посолство и Френския културен институт. Желаещите да посетят Централната сграда на БАН на ул. „15-ти ноември 1“ ще имат възможността да разгледат колекцията „Книжовното наследство на Марин Дринов в Централна библиотека на БАН“, свързана със 180-годишнината от рождението му.  \r\n*** \r\nОт 10.00 часа до 20.00 часа в Интер Експо Център ще се проведе Фестивалът на японската култура аниме и манга Aniventure Comic Con 2018. \r\n*** \r\nОт 10.00 часа до 12.00 часа Министерството на отбраната отваря врати за граждани.  \r\n*** \r\nОт 10.00 часа до 16.00 часа желаещите посетители ще могат да разгледат Аулата и Централното фоайе на Ректората на Софийския университет „Св. Климент Охридски“, както и Музея на университета. От 10.00 часа до 17.00 часа ще бъде отворена и Университетската библиотека „Св. Климент Охридски“.  В сградата на Факултета по журналистика и масови комуникации Музейната експозиция за история на радиото в България „Проф. Веселин Димитров“ ще посреща жителите и гостите на София в събота и неделя от 10.00 до 17.00 ч.  \r\n*** \r\nОт 10.00 часа на ул. „Бесарабия“, в района между улиците „Лепенец“ и „Капитан Райчо Николов“, младежката организация на БСП-София ще се включи в кампанията „Да изчистим България заедно“.  \r\n*** \r\nОт 14.30 часа в хотел „Арена ди Сердика“ в зала „Арена“ ще се проведе среща с медиите и последваща кръгла маса с участието на Управителния съвет на Международната федерация за недвижими имоти FIABCI и партньорските браншови организации Национално сдружение Недвижими имоти /НСНИ/ и Българската фасилити мениджмънт асоциация /БГФМА/, Асоциация на собствениците на бизнес сгради в България /АСБС/, главния архитект на Столична община и експерти от Столична община на тема „Бизнес и услуги с недвижими имоти в променящия се свят: тенденции и перспективи“. \r\n*** \r\nОт 15.00 часа в Литературния кът на Алея на книгата ще бъдат представени поетични книги на издателство „Scribens“ за 2018 г.  \r\n*** \r\nОт 15.00 часа в Литературния кът на Алея на книгата ще бъде представена автобиографичната книга „Просто Рич“.  \r\n*** \r\nОт 16.30 часа е конферентната зала в централата на ПП АБВ в София на ул. „Врабча“ 23 ще се проведе публична дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни“. Във форума ще вземат участие президентът на България (2002-2012) - Георги Първанов, акад. Георги Марков, акад. Константин Косев, акад. Антон Дончев, проф. Валери Стефанов, проф. Георги Костов, чл. кор. проф. Васил Проданов, издателят Иван Гранитски, внукът на Димитър Талев – Климент Талев и др. Покана за участие в дискусията е изпратена и до членовете на Мултидисциплинарната комисия по договора за добросъседство с Р Македония.  \r\n*** \r\nОт 17.00 часа в Литературния кът на Алея на книгата ще бъде представена детската книга „Разбойникът плъх“.  \r\n*** \r\nОт 18.00 часа в Литературния кът на Алея на книгата ще се проведе дискусия с Димитър Тонин „Свещените места в българските земи“.  \r\n*** \r\nОт 18.30 часа в Шатра 15 на Алея на книгата ще се проведе среща с автограф с Георги Господинов. \r\n*** \r\nОт 19.00 часа в Литературния кът на Алея на книгата ще бъде представена книгата „Тайните за управление на човечеството“, част 1 от Константин Петров.  \r\n*** \r\nОт 19.00 часа на площад „Батенберг“ ще се проведе музикалното турне Coca-Cola The Voice Happy Energy Tour.  \r\n*** \r\nОт 19.30 часа в зала 1 на НДК ще се проведе концерт на певеца Орлин Павлов – част от турнето „Още малко…“.  \r\n*** \r\nОт 10.00 часа в местността Свети Трифон ще бъде открит Средновековен панаир. От 11.15ч. ще има демонстрация на средновековни бойни практики, дуели, отборни битки и турнири, 12.00ч. – представяне на облекла, въоръжение и снаряжение от Средновековието. От 14.00ч.– средновековна школа за млади воини – обучение на младежи и деца в стрелба с лък, боравене с копие, щит и сабя – разкази за средновековната войска; 15.00 – 16.30ч. – средновековни игри и забавления за малки и големи; 16.30 – 17.00ч. – представяне на калиграфия и и конопис;  17.00 – 18.00 ч. – представяне на средновековните бойни техники и строй на армиите, битка на средновековната армия.  \r\n*** \r\nОт 9.00 часа РИОСВ – Благоевград, РЛ – Благоевград към ИАОС и доброволци ще почистят от отпадъци обширен район до ул. „Свобода”, в областния център и около административната сграда на инспекцията. \r\n*** \r\nОт 9.00 часа до 11.00 часа и от 15.00 часа до 18.00 часа в специално обособена шатра пред мол „Ларгио“ ще се раздават необходимите средства за почистване в кампанията Да изчистим България заедно“.  \r\n*** \r\nОт 9.30 часа на площад „Македония“ заместник-министърът на младежта и спорта Ваня Колева и кметът на Благоевград д-р Атанас Камбитов ще открият „Спортна панорама 2018“. Около 10.00 часа те ще вземат участие в кампанията „Да изчистим България заедно“, като ще се включат в почистването на зелените площи около Спортен комплекс „Пирин“ в кв. „Еленово“. \r\n*** \r\nОт 9.30 часа ще започне почистването в кампанията \"Да изчистим България заедно\".  \r\n*** \r\nОт 10.30 часа в Експозиционен център „Флора“ д-р Добрин Иванов, акушер-гинеколог в Родилно отделение на УМБАЛ Бургас ще изнесе лекция пред бъдещи родители на тема: „Естествено раждане или секцио – какво да очакваме. Методи на обезболяване. Трите периода на раждане - кога да тръгнем към родилния дом“. От 12 до 13 ч. акушерка Христина Радева ще обясни какви са първите грижи, които трябва да се полагат  за новороденото.  \r\n*** \r\nОт 10.30 часа пред блок 128 в ж.к. „Меден Рудник“  ще бъде отбелязан празникът на жилищния комплекс със забавления за децата, които ще бъдат зарадвани с много игри, аниматори и изпълненията на DJ Иван Тодоров и детска вокална група „Изгревчета“ при читалище „Изгрев 1909“.  \r\n*** \r\nОт 13.00 часа на мостика в Бургас РИОСВ ще се включи в кампанията „Да изчистим България заедно“. РИОСВ ще се включи в инициативата на Сдружение „Приятели на морето“ за почистване на морското дъно на Бургаския залив.  \r\n*** \r\nОт 16.00 часа в зала „Бойчо Брънзов“ ще бъдат официално закрити Балканските игри по тенис на маса за хора с увреждания.  \r\n*** \r\nОт 18.00 часа в плувния басейн и останалите му пространства в Младежкия културен център ще се проведе втора част от фестивала „Вода“ \r\n*** \r\nОт 20.00 часа Туристически комплекс „Акве калиде“ ще отбележи своя празник със средновековен боен турнир и огнено шоу.  \r\n***    \r\nОт 10.00 часа в парк „Колю Фичето“ ще се проведе отворена тренировка по спортно ориентиране.  \r\n*** \r\nОт 10.30 часа пред крепостта „Царевец“ ще се съберат доброволци, които ще почистят брега на река Янтра.  \r\n***    \r\nОт 10.30 часа на централния площад ще се състои закриване на лятна полицейска академия. \r\n*** \r\nОт 11.00 часа в читалище „Искра“ ще гостува спектакъл на Държавен куклен театър – Търговище. \r\n***    \r\nОт 11.00 часа в Летния театър като част от „Есенни джаз вечери – Велико Търново 2018“ ще се състои „Джаз за деца“ с Венцислав Благоев и Джазтет.  \r\n***    \r\nОт 14.00 часа в Парк „Асеневци“ в рамките на Un Beso Fiesta ще се проведат професионални уроци по бачата с инструктори от България, Румъния и Гърция.  \r\n***    \r\nОт 16.00 часа на стадиона ще се проведе закриване на лятна полицейска академия. \r\n***    \r\nОт 18.30 часа в читалището ще се проведе концерт „Довиждане, ваканция! Училище, здравей!“. \r\n***    \r\nОт 19.00 часа в МДТ „Константин Кисимов“ в рамките на Фестивалс „Сцена на вековете“ Балет „Арабеск“ представи балета „Ромео и Жулиета“ от С. Прокофиев.  \r\n***    \r\nОт 19.30 часа в Парк „Асеневци“ в рамките на Un Beso Fiesta ще се състои Шоу-спектакъл и „Салса парти“.  \r\n***    \r\nОт 20.00 часа Летния театър в рамките на „Есенни джаз вечери – Велико Търново 2018“ ще с епроведе концерт на Овърграунд Брас бенд – Стара Загора.  \r\n*** \r\nОт 9.30 часа до 10.30 часа Община Видин ще раздава безплатно чували и ръкавици за гражданите, които желаят да се включат в инициативата „Да изчистим България заедно“.  \r\n*** \r\nОт 10.45 часа в храм „Св. Николай Чудотворец“ зам.-кметът на Община Видин инж. Цветан Асенов ще присъства на богослуженията и възпоменателните събития във връзка с годишнината от кончината на Видинския митрополит Дометиан.  \r\n*** \r\nОт 9.00 часа до 12.00 часа над 80 служители на общинска администрация – Враца ще се включат в Националната кампания „Да изчистим България заедно“. Кметът Калин Каменов ще се включи в почистването на парка в спортния комплекс.  \r\n*** \r\nОт 10.30 часа в куклената зала на театъра ще се играе постановката „Безтегловната принцеса“ по Джордж Макдоналд.  \r\n*** \r\nОт 19.30 часа на панаирната сцена пред стадион „Христо Ботев“ ще се състои концерт на D2 и Йордан Караджов.  \r\n***   \r\nОт 18.00 часа на стадион „Локомотив“ ще се проведе среща от  Втора лига – мъже между ОФК „Локомотив” град Горна Оряховица и ФК „Ботев” град Гълъбово.  \r\n*** \r\nОт 9.00 часа Община Каварна ще се включи в инициативата „Да изчистим България заедно“. \r\n*** \r\nВ 9.30  часа в село Хаджидимитрово ще бъде открита реновираната сграда на Основно училище „ Св. Паисий Хилендарски“ по проект на Община Казанлък за саниране на сгради на детски и учебни заведения. \r\n*** \r\nОт 11.00 часа в местността Крънска кория министърът на отбраната Красимир Каракачанов ще участва в откриването на първия Национален събор на запасното воинство. От 11.30 часа ще започнат демонстрациите на военнослужещите от 68-ма бригада „Специални сили“. \r\n*** \r\nВ 17.00 часа в село Ръжена ще бъде открита обновената сграда на Основно училище „Св. Кирил и Методий“ по проект на Община Казанлък за саниране на сгради на детски и учебни заведения. \r\n*** \r\nВ събота община Карлово се включва в кампанията „Да изчистим България заедно“. В инициативата ще се включат множество институции, фирми, неправителствени организации и граждани от всички населени места. \r\n*** \r\nОт 9.00 часа пред сградата на Общинската администрацията и в кметствата по населени места ще се раздават чували и ръкавици за всички доброволци на кампанията „Да изчистим България заедно“.  \r\n*** \r\nОт 11.45 часа в центъра на с. Аврен, община Крумовград ще се проведе Национално поклонение в памет на избитите през 1913 година 42 жени и деца от село Манастир, Беломорска Тракия, организирано от Съюза на тракийските дружества и Тракийски женски съюз в България.  \r\n*** \r\nОт 13.30 часа в зала 301 на Областната администрация министърът на туризма Николина Ангелкова ще участва в кръгла маса за обсъждане на проекта за 12 винено-кулинарни дестинации. На събитието ще бъдат дискутирани дестинациите „Сакар“ и „Родопи“.  \r\n*** \r\nОт 10.00 часа в лесопарк „Хисарлъка“ ще започне кампанията \"Да изчистим България заедно\".   \r\n*** \r\nОт 12.00 часа на площад \"Велбъжд\" ще се състои ретро парад на автомобили и мотоциклети.   \r\n*** \r\nОт 16.00 часа на площада пред кметството ще се проведе Слънчев фестивал. \r\n*** \r\nОт 12.00, 14.00 и 18.00 часа в Младежкия дом ще се проведе детско космическо шоу.  \r\n*** \r\nОт 9.00 часа пред НСБ „Цар Самуил“ и пред комплекс „Яворите“  ще се раздават чували, ръкавици и вода на доброволците от кампанията „Да изчистим България заедно“.  \r\n*** \r\nОт 10.00 часа на „Алеята на спорта“ ще се проведе футболен турнир, а от 10.30 часа – стрийт фитнес турнир на открито.  \r\n*** \r\nОт 9.30 часа на бул. „Марица“ №19 администрацията на район „Северен” ще се включи в доброволческата инициативата „Да изчистим България заедно”.  \r\n*** \r\nОт 10.00 часа ще бъде даден стартът на кампанията „Да изчистим България заедно“.  \r\n*** \r\nОт 12.00 часа в зала „Пловдив“ на Гранд хотел „Пловдив“ председателят на Парламентарната група на ГЕРБ и заместник-председател на партията Цветан Цветанов ще се срещне с представители на структурите на ГЕРБ в Пловдив-град и Пловдив-област. \r\n*** \r\nОт 10.00 часа с екип на екоинспекцията министърът на околната среда и водите Нено Димов ще участва в почистването на  лесопарк „Липник“ (от района на паркинга). \r\n*** \r\nОт 11.00 часа в Историческия музей Посланикът на Бразилия Н. Пр. Ана Мария Сампайо Фернандес ще изнесе лекция, свързана с историята на Бразилия.  \r\n*** \r\nЗа поредна година Община Симитли се включва в инициативата „Да изчистим България заедно“. \r\n*** \r\nОт 18.00 часа пред паметника на Николай Хайтов ще бъдат поднесени цветя по повод 99-ата годишнина от рождението му. В 19.00 часа в зала 1 ще се състои театралната игра „Палежи и грабежи“ по разкази и пиеси на Николай Хайтов.  \r\n*** \r\nОт 8.30 часа до 17.30 часа в административните бюра на Община Стара Загора, по райони, ще бъдат осигурени 5 000 полиетиленови чувала и 5 000 чифта ръкавици за еднократна употреба на доброволците от кампанията „Да изчистим България заедно”. \r\n*** \r\nОт 10.00 часа до 17.00 часа служители на РИОСВ-Стара Загора ще отговарят на въпроси на граждани, свързани с организацията по предаване на събраните отпадъци на телефон 042/692 237. Експертите на РИОСВ – Стара Загора отново ще се включат в инициативата  „Да изчистим България заедно“. \r\n*** \r\nВ 9.00 часа пред Община Хасково ще бъде организиран пункт за раздаване на чували и ръкавици за гражданите, които желаят да се включат в кампанията „Да изчистим България заедно“.  \r\n*** \r\nОт 18.00 часа пред паметника на свободата до сградата на Община Шумен ще бъде даден стартът на масовият крос „Шумен бяга 2018г.“  \r\n*** \r\nОт 20.00 часа на сцената в Градския парк китаристът на групата „Whitesnake“ Бърни Марсдън ще изнесе концерт.", "date": "2018.09.15", "title": "Предстоящи събития в страната за 15 септември (Агенция „Фокус“)"}
{"url": "http://www.focus-news.net/news/2018/09/15/2567232/pregled-na-osnovnite-temi-v-svetovniya-pechat-agentsiya-fokus.html", "text": "Конгресът на САЩ в четвъртък подчерта неодобрението си към Турция заради задържането на американския свещеник Андрю Брънсън, като временно забрани доставките на изтребителите Ф-35 към своя съюзник в НАТО, пише електронното издание на американския вестник  Washington Examiner . \r\nЗаконодателите в Камарата на представителите и Сената финализираха проектобюджета за отбрана, който е на стойност 674 милиарда долара, и добавиха пасаж, че нито една част от парите не могат да бъдат използвани за доставки на изтребителите Ф-35 до Анкара, която желае да закупи близо 100 бройки от новото поколение бойни самолети. \r\nГотовият проектобюджет подкрепя забраната, която беше подписана от президента Доналд Тръмп през изминалия месец, като част от ежегодния политически законопроект на Пентагона и е пореден знак за влошаващите се отношения между Вашингтон и Анкара заради Брънсън. \r\nМинистърът на отбраната на САЩ Джеймс Матис има 90-дневен срок да изпрати на Конгреса доклад за отношенията на САЩ с Турция. Нито един от новите изтребители Ф-35 не може да промени собственика си, докато този доклад не бъде представен, припомня изданието. \r\n***  Бившият председател на предизборния щаб на Доналд Тръмп, Пол Манафорт се призна за виновен по две федерални обвинения, идващи от разследването на специалния прокурор Робърт Мюлер и е постигнал „споразумение за сътрудничество“ като част от сделката, пише електронното издание на американския вестник  The Hill . \r\nМанафорт се е съгласил да сътрудничи „напълно и честно“ в разследването на Мюлер, заяви съдия Ейми Бърман Джаксън в съда в петък, включително и като участва в разпит на специалния прокурор и предостави документи, свързани с разследването. \r\nТой също се е съгласил да предаде няколко свои имота и банкови сметки, включително собствеността си в сградата „Trump Tower“ в Ню Йорк. \r\nАндрю Вайсман, един от прокурорите на Мюлер, посочи „споразумението за сътрудничество“ с Манафорт по време на свои коментари в съда във Вашингтон в петък, където бившият председател на щаба на Тръмп се призна за виновен по едното обвинение за конспирация срещу САЩ и още едно от обвиненията за конспирация за възпрепятстване на правосъдието, чрез свидетелска фалшификация. \r\n***  С 300 хиляди войници, повече от хиляда самолета, хеликоптера и безпилотни летателни апарата (БПЛА), 36 хиляди танка и други бронирани машини и 80 бойни кораба, Русия демонстрира военната си мощ в най-големите маневри в съвременната си история, пише  електронното издание на турския консервативен ежедневник Yeni Safak . \r\nУченията „Восток-2018“, които започнаха във вторник идват след първите военни маневри на страната в Средиземно море след разпада на Съветския съюз, които се състояха в периода между 1 и 8 септември, припомня вестникът. \r\nВ мащабните учения ще се включат и подразделения от Китай и Монголия, а самият председател на Китай Си Дзинпин ще наблюдава действията на военните заедно с руския президент Владимир Путин. Всичко това се случва в източната част на Русия, отбелязва изданието. \r\n„Руските власти са сигурни, че след 2020 година вероятността за конфликти, свързани с борбата за жизнено пространство ще се увеличат драматично, което е отразено в Плана за отбрана на Руската Федерация до 2020 година“, коментира руският военен анализатор Павел Фелгенхауер пред „Анадолската агенция“. \r\n„На първо място, това ще бъде война за ресурси, а Русия има много от тях, така че руските власти очакват страната да бъде нападната от всички страни и именно това е причината за укрепването на всички отбранителни линии“, уверен е експертът. \r\nФелгенхауер заяви още, че разговорите за възможна война срещу Русия са започнали да циркулират по време на събитията в Украйна през 2014 година. \r\n„През 2015 година бяха направени внезапни проверки в руската армия, които показаха ниска степен на бойна готовност“, обяснява военният анализатор. \r\n„След това бе пусната мащабна програма за превъоръжаване и обучение на руските Въоръжени сили. „Восток-2018“ са заключителната фаза от тази подготовка, генерална проверка на свършената работа“ вярва Фелгенхауер. \r\nТой подчертава, че ситуацията в Сирия, където, както твърди той, вероятността от директен конфликт между Русия и САЩ е много висока, влошава ситуацията. \r\n„Не казвам, че ще започне Трета световна война. Но вероятността от избухването на война е по-висока от нула. Може би ще бъде, както по време на Студената война, която беше „студена“ само в Европа, но в Близкия Изток, Африка, Южна Америка и Азия бе придружавана от сериозни военни конфликти“, обяснява още Фелгенхауер, като отбелязва, че един от начините за предотвратяване на война е да покажеш на потенциалния враг военната си мощ. \r\nСпоред мнението на военния експерт Сергей Ишченко, целта на Русия е да предотврати възможен конфликт. По неговите думи, именно това е причината Москва да проведе подобни мащабни маневри далеч от границите на НАТО. \r\nИшченко също е съгласен с мнението, че военните учения целят да демонстрират военната мощ на страната. \r\n„През следващите дни, американците в Аляска ще имат уникалната възможност да видят отблизо корабите от Северния флот през своите бинокли“, коментира анализаторът. \r\nЕкспертът от Руския съвет по международни отношения Антон Мардасов отбелязва делът на участващите войници от общия състав на руските въоръжени сили в маневрите. \r\n„Въоръжените сили на Руската Федерация имат численост 1 902 758 души, включително 1 013 628 войници. Така че, около една трета от всички руски военнослужещи ще участват в ученията“, констатира експертът. \r\nПо думите на Мардасов, трябва да държиш армията си заета, за да бъде тя във форма. \r\n„Когато няма войни, военните маневри ги заместват. Колкото по-големи са ученията, толкова повече задачи трябва да изпълнят военните и като изпълняват задачите, те повишават нивото на бойните си способности“, заяви той. Руските маневри са „много необичайно събитие“ \r\n„Това е много необичайно събитие“, смята Октай Танрисевер, професор по международни отношения от турския Близкоизточен технически универститет. Той подчертава, че това е първият случай, в който Русия провежда учения в Тихия океан след Студената война. \r\nТанрисевер отбеляза, че през последните три или четири години Русия провежда широкомащабни маневри на големи пространства в западната част на страната. „Но този път те направиха още по-голямо учения на Изток“, констатира ученият. \r\n„Русия иска да демонстрира, че е способна да се справи с мащабни военни предизвикателства чрез тези маневри“. Те дават възможността на Москва да демонстрира съвременните си оръжейни системи, отбелязва още Танрисевер. \r\nПо неговите думи, след войната в Украйна през 2014 година и присъединяването на Крим, отношенията между Русия и НАТО са се влошили значително. „Именно затова през последните четири години те проведоха и други военни учения“, заяви експертът. \r\nТанрисевер е на мнение, че маневрите са доказали, че Русия е готова за тотална война и са изпратили послание на САЩ и НАТО, че Москва е силна военно и може да се справи с предизвикателствата. \r\nТой казва още, че Русия е загрижена от разполагането на британски и американски военноморски сили в Средиземно море, заради което, както твърди професорът, Москва е провела по-малко учение там. \r\n„Но тези маневри (с Средиземно море) бяха също толкова важни, колкото и „Восток-2018“, подчерта Танрисвевер. „Защото Източното Средиземноморие е един от най-често разтърсваните от кризи региони в света“, обяснява той. Освен това, според професора, ученията в Средиземнорието са демонстрирали по-големите геополитически намерения на Русия. \r\n„Тези събития са важни... Но ученията не трябва да бъдат буквално разбирани като готовност за започване на война. Това е просто шоу бизнес“, добави той. \r\n***  Министър-председателят на Япония Шиндзо Абе твърдо отхвърли твърдението, че дипломацията му за разрешаване на териториалния спор с Русия е приключила с провал, заявявайки че внезапният призив на руския президент Владимир Путин за сключване на мирен договор без условия, само подчертава неговото желание да подпише това, което ще бъде мирен договор за формално приключване на състоянието на война между двете страни, пише електронното издание на японския вестник  The Japan Times . \r\nАбе направи своя коментар по време на политически дебат за изборите за председател на управляващата Либерално-демократическа партия, след като по-рано през седмицата Владимир Путин заяви, че двете държави трябва първо да подпишат мирен договор и след това да продължат обсъждането на териториалния спор за четирите острова, контролирани от Русия, познати като „Северните територии“ в Япония и „Курилските острови“ в Русия. \r\nПредложението на Путин игнорира дългогодишната позиция на Токио, че спорът около островите трябва да бъде решен преди сключването на мирен договор. \r\n„Трябва да разчетем в думите му, какъв „сигнал“ се опитва да ни изпрати той… Няма съмнение, че президентът Путин пренесе ентусиазма си за подписване на мирен договор с нас“, заяви Абе. \r\nТой също така предположи, че „много експерти“ не биха се съгласили с критиките, които се отправят срещу него. \r\nСлед коментара на Путин – направен по време на икономически форум във Владивосток – местните медии и някои законодатели в Япония започнаха да критикуват Абе, заявявайки че той тепърва трябва да убеди руския президент да приеме основния курс на Япония в дългогодишните териториални преговори. \r\nАбе засили личното си разбирателство с Путин и е провел общо 22 срещи на върха с него, за обсъждане на териториалните въпроси. \r\nЯпонският премиер също поясни, че ще организира срещи с Путин през ноември и декември, твърдейки че тези разговори ще бъдат особено „важни“ в разрешаването на териториалния спор.", "date": "2018.09.15", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/15/2567236/", "text": "Спорт: Световната антидопингова агенция (WADA)препоръчва възстановяване на правата на Руската антидопингова агенция на следващото заседание на 20 септември, се казва в съобщение за пресата на организацията.  \r\nКомисията разгледа писмото на руското министерство на спорта и изрази задоволство, че \"Русия в достатъчна степен признава проблемите\". Посочва се, че това отговаря на първия от двата критерия на \"пътната карта\" за възстановяване на правата на Руската антидопингова агенция.", "date": "2018.09.15", "title": "Спорт: Световната антидопингова агенция (WADA)препоръчва възстановяване на правата на Руската антидопингова агенция"}
{"url": "http://www.focus-news.net/news/2018/09/15/2567237/futbol-izigraha-se-machove-vav-vodeshti-evropeyski-futbolni-parvenstva.html", "text": "Футбол: Изиграха се мачове във водещи европейски футболни първенства. Пари Сен Жермен победи Сент Етиен с 4:0. Головете отбелязаха Юлиан Драхслер, Кавани от дузпа, Ди Мария и Диаби. Ница победи Рен с 2:1  в мачове от петия кръг на френската Лига .  Борусия Дормунд победи Аинтрахт Франкурт с 3:1 в мач от третия кръга на Бундеслигата, а Хуеска загуби у дома от Райо Валекано в мач от четвъртия кръг на испанската Лига.", "date": "2018.09.15", "title": "Футбол: Изиграха се мачове във водещи европейски футболни първенства"}
{"url": "http://www.focus-news.net/news/2018/09/15/2567238/russia-today-ot-ruskata-pravoslavna-tsarkva-ne-izklyuchvat-kravoprolitie-pri-priznavane-na-avtokefalna-ukrainska-pravoslavna-tsarkva.html", "text": "От Руската православна църква не изключват кръвопролитие при признаване на автокефална Украинска православна църква, каза митрополит Иларион, отговарящ за външните връзки на Московската патриршия в интервю пред телевизионния канал  Russia Today . \r\nСпоред духовника, лишаване от правата на Украинската православна църква към Московската патриаршия може да доведе до много сериозни последици. \r\n\"Можем да очакваме нещо лошо - че недоволните ще поемат контрола над големите манастири, като Киевско-Печорската лавра,  Почаевската лавра.  След това, разбира се, православните вярващи ще защитават тези свети места и могат да започнат кръвопролитията\" - каза той. \r\nПо-рано бе съобщено, че Синода на Руската православна църква е взел решение да прекрати участието в структурите под ръководството на Вселенската патриаршия, както и спирането на съслужения с нейните епископи. В допълнение е прието  решението за спиране на споменаването на патриарх Вартоломей по време на служба в Руската православна църква. Въпреки това, според представители на Руската православна църква все още не се говори за пълно прекъсване на отношенията.  Юлиян Марков", "date": "2018.09.15", "title": "Russia Today: От Руската православна църква не изключват кръвопролитие при признаване на автокефална Украинска православна църква"}
{"url": "http://www.focus-news.net/news/2018/09/15/2567239/emsc-registrirano-e-zemetresenie-s-magnitud-48-v-kirgizstan.html", "text": "Регистрирано е земетресение с магнитуд  4.8 в Киргизстан, показва справка на интернет страницата на  Европейския средиземноморски сеизмологичен център . \r\nЗеметресението е станало в 4:15 местно време (1:15 българско време) на 28 километра южно  от град Каджи-Сай и на 152 километра южно от бившата казахстанска столица Алмати на дълбочина 40 километра. Земетресението е усетено на територията на Киргизстан и съседен Казахстан. За сега няма информация за пострадали хора и нанесени материални щети.   Юлиян Марков", "date": "2018.09.15", "title": "ЕМSC: Регистрирано е земетресение с магнитуд 4.8 в Киргизстан"}
{"url": "http://www.focus-news.net/news/2018/09/15/2567241/the-independent-meteorolozi-preduprezhdavat-za-opasna-burya-priblizhavashta-bregovete-na-irlandiya-i-velikobritaniya.html", "text": "Метеоролози предупреждават за опасна буря, приближаваща бреговете на Ирландия и Великобритания, пише британският ежедневник  The Independence . \r\nПрогнозите са, че бурята Хелън  би могла да представлява опасност за живота, когато тя достигне  Република Ирландия и Великобритания следващата седмица. \r\nСилни ветрове, които се зараждат в Атлантическия океан, заплашват да засегнат западните райони на Англия и Уелс от понеделник вечерта, като метеоролозите предупреждават за опасно време. \r\nХелън е сред поредицата от тропически бури в района,  в който се зароди и урагана Флорънс, който удари източното крайбрежие на САЩ. \r\nПредупреждението, в сила между 18 часа в понеделник и обяд във вторник, заяви, че \"много силните ветрове\" биха могли да породят опасност от \"наранявания и опасност за живота\" поради летящи отломки. \r\nГолемите вълни, които ще засегнат крайбрежните райони, също имат потенциал да повредят обекти по крайбрежието, гласят предупрежденията. \r\nМостовете, летищата и фериботните услуги в засегнатите райони се очаква да бъдат затворени, ако ветровете станат твърде силни, като пътищата и железопътните маршрути също могат да бъдат прекъснати. \r\nОчаква се Ирландия да понесе най-силните ефекти на бурята, докато Уелс и полуостров Корниш ще посрещнат Хелън в Англия.  Юлиян Марков", "date": "2018.09.15", "title": "The Independent: Метеоролози предупреждават за опасна буря, приближаваща бреговете на Ирландия и Великобритания"}
{"url": "http://www.focus-news.net/news/2018/09/15/2567240/the-guardian-holandskoto-pravitelstvo-e-arestuvalo-dvama-predpolagaemi-ruski-shpioni-po-rano-tazi-godina.html", "text": "Холандското правителство е арестувало двама предполагаеми руски шпиони по-рано тази година, пише британският вестник  The Guardian . \r\nХоландското правителство изгони двaма предполагаеми руски шпиони тази година, след като бяха обвинени, че са планирали да нахлуят в швейцарска химическа лаборатория, където се анализират проби от отровното вещество Новичок, използвано в Солсбъри. \r\nМъжете бяха арестувани в Хага тази пролет като част от операция, включваща британски, швейцарски и холандски разузнавателни агенции. \r\nШвейцарският всекидневник Tages-Anzeiger съобщава, че мъжете са носели оборудване, което може да бъде използвано, за да се пробие в компютърната мрежа на лабораторията на Spiez, когато са били  заловени. \r\nИзабел Грабер, ръководител на кореспонденцията в швейцарската разузнавателна служба, ФИС, заяви в изявление за вестника: \"Швейцарските власти са наясно със случая с руските шпиони, открити в Хага и експулсирани от същото място. \r\n\"Швейцарската федерална разузнавателна служба  (ФИС) участва активно в тази операция заедно с холандските и британските си партньори. По този начин ФИС допринесе за предотвратяването на незаконни действия срещу критична швейцарска инфраструктура.  Юлиян Марков", "date": "2018.09.15", "title": "Тhe Guardian: Холандското правителство е арестувало двама предполагаеми руски шпиони по-рано тази година"}
{"url": "http://www.focus-news.net/news/2018/09/15/2567235/afp-uraganat-florans-otslabva-do-tropicheska-burya.html", "text": "Ураганът Флорънс отслабва до тропическа буря, предава  AFP . \r\nАмериканските власти в петък понижиха Флорънс от ураган до тропическа буря, но все още е опасна климатична система, която  отприщи поройни дъждове, но силата на вятъра намалява. \r\nКъм 17:00 ч. (24:00 българско време) Флорънс генерира ветрове от 110 километра в час, докато залива Северна и Южна Каролина със силни дъждове и и заплашва с опасни наводнения. \r\nВ петък  бурята вече взе четири жертви, включително майка и нейното бебе, които са загинали, когато едно дърво е паднало върху  къщата им във Уилмингтън, Северна Каролина. \r\nВъпреки понижаването, Националният център за урагани предупреди, че \"животозастрашаващата буря\" ще продължи през нощта, като предвиди  \"катастрофални наводнения\" над части от Северна и Южна Каролина.  Юлиян Марков", "date": "2018.09.15", "title": "AFP:  Ураганът Флорънс отслабва до тропическа буря"}
{"url": "http://www.focus-news.net/news/2018/09/15/2567515/hristiyan-mitskovski-dogovorat-za-imeto-oznachava-zaguba-na-institutsionalna-identichnost.html", "text": "Договорът за името означава загуба на институционална идентичност заяви лидерът на ВМРО-ДПМНЕ пред привърженици в Пехчево, съобщава македонският телевизионен  “Канал 5“ . \r\n„Първо губим институционалната идентичност, това означава, че нашата академия на науките и изкуствата повече няма да бъде македонска тогава няма да имаме Македонска армия, а няма да имаме ни Македонска Полиция, нито Македонската опера и балет и всичко това ще бъде свързано с новото име на държавата и това ще бъде Северна Македония. Ние губим институционалната идентичност, която всъщност е част от нашата национална идентичност“,  казва Мицковски. \r\nЧлен 8 на Договора, каза той, ще бъде фатален за интеграцията на Македония в ЕС, а Македония ще я сполети съдбата на европейската интеграция на Турция, история, която никога няма да свърши. \r\n„В член 8 от споразумението се казва, че Македония и Гърция ще съставят смесена комисия и представете си, че комисията ще преговаря за нашата история, археология и образование. Всеки път, когато ние в рамките на тази комисия ще решим да защитаваме националните интереси и достойнството тогава те от гръцката страна ще кажат НЕ в рамките на ЕС, така че ще спрат преговорите и ние ще бъдем блокирани това означава, че никой не ни гранатира бъдещето, която те(правителството – бел.ред) ни показват чрез тези скъпи платени реклами в медиите. Нямаме гаранция, въпреки че позволяваме национално и държавно унижение“, заяви Мицковски. \r\nТой предупреди симпатизантите да се подготвят за изключително жесток натиск и закани и заяви, че това е битката за Македония.  Юлиян Марков", "date": "2018.09.15", "title": "Християн Мицковски: Договорът за името означава загуба на институционална идентичност"}
{"url": "http://www.focus-news.net/news/2018/09/15/2567242/zhena-pochina-sled-kato-padna-na-relsite-na-metrostantsiya-opalchenska-obzor.html", "text": "43-годишна жена почина, след като падна на релсите на метростанция „Опълченска”. Инцидентът е станал малко след 14.00 часа в петък. По първоначална информация жената е вървяла по ръба на перона и е гледала в телефона си, когато й е прилошало или е изгубила равновесие и е паднала пред идващия влак. Малко по-късно екипите на Спешна помощ, които са се отзовали на място, потвърдиха, че тя е починала.  Заради инцидента за близо 3 часа движението през участъка бе спряно и метрото се движеше от станция „Сердика“ до станции „Летище София“ и „Бизнес парка“ и от станция „Витоша“ до станция „Сливница“. От Столична община осигуриха временни извънредни автобуси по маршрута от метростанция „Сливница“ до Софийски университет „Св. Кл. Охридски“, Орлов мост, НДК и обратно до метростанция „Сливница“, двупосочно.", "date": "2018.09.15", "title": "Жена почина, след като падна на релсите на метростанция „Опълченска” (ОБЗОР)"}
{"url": "http://www.focus-news.net/news/2018/09/15/2567244/evening-standard-bezhanetsat-ot-mali-koyto-spasi-momche-visyashto-ot-balkon-v-parizh-prez-may-poluchi-frensko-grazhdanstvo.html", "text": "Бежанецът от Мали Мамаду Гасама, който спаси момче, висящо от балкон в Париж през май, получи френско гражданство, пише лондонският вестник  Evening Standard . \r\nТой се качи пет етажа от балкон на  балкон и спаси четиригодишно момче  в сграда в 18-ти район на Париж. \r\nОфициалният указ за получаване на гражданство бе обявен в сряда , със следния текст: \"Този акт на голяма смелост е пример за ценностите, които помагат за обединяване на нашата национална общност, като смелост, безкористност, алтруизъм и грижа за най-уязвимите\". \r\nСлед спасяването на детето Гасама се срещна с президента Макрон, който обеща, че ще му бъдат дадени правни документи и му предлагат работа в противопожарната служба. \r\nПрез юли  той се присъедини към Парижката противопожарна бригада и беше представен като част от група нови служители. \r\nМладежът имаше легални документи, за да остане в страната, в която пристигна в Европа – Италия след преминаване на Средиземно море след дълъг и тежък престой в Либия. Мамаду Гасама е пристигнал  в Италия през 2014 г. след повече от година в Либия, където е бил  арестуван и бит, \"но това не го е обезкуражило\". \r\nТой обаче каза, че иска да се присъедини към по-големия си брат във Франция, който е там от десетилетия.  Юлиян Марков", "date": "2018.09.15", "title": "Evening Standard: Бежанецът от Мали, който спаси момче, висящо от балкон в Париж през май, получи френско гражданство"}
{"url": "http://www.focus-news.net/news/2018/09/15/2567245/emsc-registrirano-e-zemetresenie-s-magnitud-56-na-ostrovite-ryukyu-yaponiya.html", "text": "Регистрирано е земетресение с магнитуд 5.6 на островите Рюкю, Япония, показва справка на страницата на  Европейския средиземноморски сеизмологичен център . \r\nЗеметресението е станало в 9:08 местно време (3:08 българско време) на 163 километра източно от японския град Наго и на 200километра източно от град Наха на остров Окинава в едноименната префектура на два километра дълбочина. Земетресението е усетено на островната група. За сега няма информация за нанесени материални щети и пострадали хора. Не е обявена опасност от възникване на цунами.  Юлиян Марков", "date": "2018.09.15", "title": "EMSC: Регистрирано е земетресение с магнитуд 5.6 на островите Рюкю, Япония"}
{"url": "http://www.focus-news.net/news/2018/09/15/2567246/prokuraturata-razsledva-izpirat-li-se-pari-ot-nelegalni-tsigareni-fabriki-prez-restoranti-v-sofiya-obzor.html", "text": "На 25 август Окръжната прокуратура в Пловдив обвини 23 лица за държане на цигари без бандерол. Цигарите са били произвеждани в четири незаконно работещи фабрики – в Дупница, Горна Оряховица и Тутракан. Бяха иззети 42 тона тютюн на стойност близо 7 млн. лева, както и 190 хил. кутии цигари от различни марки на стойност 1,5 млн. лева. Разследващите иззеха и всички машини в незаконните фабрики, както и камиони, превозвали суровината за цигарите и съответно готовата продукция. Събрани са доказателства за пране на пари. Всяка фабрика е произвеждала средно около 100 хил. кутии цигари на ден. Привлечените към наказателна отговорност са лица от ниските нива на престъпната група. В София Специализираната прокуратура проведе акция за установяване на ръководителите й. Бяха претърсени домашни адреси, офиси и ресторанти. Първоначалната информация е била за адреси само в столицата, в последствие обиски са правени и област Перник и Сливница. До момента задържани няма. Наблюдаващите прокурори ще преценяват кои от лицата, присъствали на обиските, ще бъдат привлечени към наказателна отговорност. Зам.-главният прокурор Иван Гешев обяви, че се проверява дали парите от незаконните фабрики за цигари се „изпират“ през ресторанти. Според него е вероятно ресторантите да са част от легалния бизнес на хората, които се проверяват. Прокурор Гешев прогнозира, че незаконните фабрики за цигари в Дупница, Горна Оряховица и Тутракан генерират поне 10 млн. лева на месец. Прокуратурата няма данни лица, свързани с разследването, да са напуснали страната. Иван Гешев уточни, че на ниво доказателства няма връзка между спецкацията в София с тази срещу Миньо Стайков в Карнобат. \r\nБиляна ИВАНОВА", "date": "2018.09.15", "title": "Прокуратурата разследва „изпират“ ли се пари от нелегални цигарени фабрики през ресторанти в София (ОБЗОР)"}
{"url": "http://www.focus-news.net/news/2018/09/15/2567247/ria-novosti-moskva-nyama-da-razreshi-dopalnitelni-inspektsii-na-obekti-svarzani-s-himicheski-orazhiya-v-stranata.html", "text": "Москва няма да разреши допълнителни инспекции на обекти, свързани с химически оръжия в страната, заяви говорителят на Министерство на външните работи на Русия Мария Захарова, цитирана от  РИА Новости . \r\nМосква няма намерение да изпълнява  едностранни незаконни искания на Съединените щати за допълнителни проверки на химически обекти, каза говорителката на външното министерство Мария Захарова. \r\nВ петък  Държавния департамент съобщи, че САЩ може да се откажат от \"твърди санкции\" срещу Русия заради случая Скрипал ако Москва позволи да извършват проверки на техните химически съоръжения. \r\nКакто отбелязва Захарова, руските власти няма да реагират на ултимативни искания, които надхвърлят Конвенцията за забрана на химическите оръжия (КЗХО). \r\nТя заяви, че Москва е завършила унищожаването на запасите си от химическо оръжие под стриктен международен контрол през септември 2017 г. и продължава с добросъвестното изпълнение на всички останали задължения по КЗХО. \r\nСпоред разпоредбите на Конвенцията, Организацията за забрана на химическите оръжия (ОЗХО) провежда редовни проверки на съоръженията, в частност, от януари до август 2018 г. тя е извършила  четири проверки на руски предприятия на химическа промишленост, четири конверсионализирани съоръжения са проверени в последните две години, и скоро ще се проведат проверка на последния пети обект. \r\n\"С други думи, инспекционни дейности на ОЗХО в Руската федерация никога не са спирали и се осъществяват в строго съответствие с КЗХО,\" - обясни Захарова. \r\nТя също призова САЩ да се освободят от своя собствен химически арсенал.  Юлиян Марков", "date": "2018.09.15", "title": "РИА Новости: Москва няма да разреши допълнителни инспекции на обекти, свързани с химически оръжия в страната"}
{"url": "http://www.focus-news.net/news/2018/09/15/2567249/a1-on-makedoniya-za-4-dena-sa-arestuvani-148-litsa-pri-aktsiya-na-evropol-na-teritoriyata-na-stranite-ot-zapadnite-balkani.html", "text": "За 4 дена са арестувани 148 лица при акция на Европол на територията на страните от Западните Балкани, съобщава македонското електронно издание  A1 On . \r\nВ четиридневната операция, насочена срещу нелегалната търговия с огнестрелно оръжие и наркотици, нелегалната миграция и фалшифицирането на документи взеха участие около 8 300 полицаи от 28 държави, от Фронтекс и Интеропол под ръководството на централата на Европол. \r\nРезултатите постигнати за периода от 5 до 9 септември са: 148 задържани лица; конфискувани 159 единици огнестрелно оръжие и експлозиви; 286 килограма наркотици; установени са 22 злоупотреби с визи; иззети са 40 броя фалшифицирани документи и са констатирани 612 нелегални мигранти.   Юлиян Марков", "date": "2018.09.15", "title": "А1 On (Македония): За 4 дена са арестувани 148 лица при акция на Европол на територията на страните от Западните Балкани"}
{"url": "http://www.focus-news.net/news/2018/09/15/2567248/afp-raznoglasiyata-mezhdu-rusiya-i-turtsiya-na-tozi-etap-otlagat-ofanzivata-na-pravitelstvenite-voyski-v-siriyskata-provintsiya-idlib.html", "text": "Разногласията между Русия и Турция на този етап отлагат офанзивата на правителствените войски в сирийската провинция Идлиб, пише  AFP . \r\nРазногласията между Турция и Русия за това как да се действа в  сирийската бунтовническа крепост на Идлиб изглежда са отложили офанзивата в провинцията, твърдят анализатори за агенцията. \r\nРусия и Турция са на противоположни страни на конфликта в тази провинция, но са ключови световни съюзници, пишат анализаторите. \r\nТурският президент Реджеп Тайип Ердоган се срещна с руските и иранските лидери Владимир Путин и Хасан Роухани в Техеран на 7 септември, за да обсъдят кризата в Сирия, точно когато се заговори за предстояща  сериозна офанзива на  подкрепяните от Русия сили на сирийското правителство в Идлиб. \r\nНо несъгласието на срещата на върха между Ердоган и Путин, може да е накарала Русия да отложи ударите в Идлиб, за да не предизвика Анкара, която силно се противопоставя на военния вариант. \r\n\"Смятам, че една офанзива, ако има такава, няма да се случи преди няколко седмици\", заяви старши турски служител пред АФП, говорейки при условие на анонимност. \r\nТурция, която подкрепя бунтовниците, които се борят срещу режима на президента Башар Асад, участва в  така наречените разговори от Астана със съюзниците на Асад  Русия и Иран, започнати  през януари 2017 г. в стремежа към трайно прекратяване на огъня. \r\nАнкара се опасява, че мащабното нападение срещу Идлиб, който се намира на южната й граница, би могло да предизвика огромен поток от бежанци в нейна посока. Турция вече е дом на повече от три милиона сирийци, които са избягали от конфликта. \r\nАбдул Уахаб Аси, анализатор от Сирия, заяви, че разногласията по време на срещата в Техеран \"изключват възможна офанзива в краткосрочен план, поне до края на годината\". \r\nТой каза, че евентуалният компромис от продължаващите разговори може да бъде под формата на \"ограничена военна операция или хирургически точни  удари\", насочени към терористичните групировки  или промяна на границите на зоната за деескалация, за да се запазят въоръжените бунтовници в определени сектори.  Юлиян Марков", "date": "2018.09.15", "title": "AFP: Разногласията между Русия и Турция на този етап отлагат офанзивата на правителствените войски в сирийската провинция Идлиб"}
{"url": "http://www.focus-news.net/news/2018/09/15/2567251/parlamentarno-predstavenite-sili-izlyazoha-s-deklaratsii-po-povod-nachaloto-na-uchebnata-godina-obzor.html", "text": "Парламентарно представените сили излязоха с декларации по повод предстоящото начало на учебната година.  Председателят на Образователната комисия и народен представител от ПГ на ГЕРБ Милена Дамянова  обяви, че инвестициите в учителите, дуалната система и дигиталното образование са сред приоритетите на ГЕРБ през новата учебна година. Тя призова всички да спрат с хленченето, тъй като добрите примери са повече от лошите. „Няма по-висока трибуна от тази на парламента, от която на висок глас да си припомним, че жаждата на просвещение е стъкана здраво в българите и в България, че знанието е това, което ни е водило и ни води по пътя на нашето съществуване като народ“, заяви Дамянова. По думите й знанието ни прави народ и затова се усмихваме с първолаците и подаряваме цветя на учителите.  Народният представител от ПГ на „БСП за България“ и член на Комисията по образование Веска Ненчева  заяви в декларация от името на група, че политиците трябва да си дават сметка, че учителите са изморени още преди първия урок, а за учениците училището вече не е място, без което не могат. Ненчева поясни, че преди две години силово е въведен Законът за предучилищно и училищно образование без широка подкрепа от обществото и учителската гилдия, което е създало хаос в системата. „Не са ни нужни задокeански емисари, които да пренаписват историята в учебните ни програми и да бъркат в душите на децата ни“, допълни още народният представител от ПГ на „БСП за България“. От ПГ на ДПС  също излязоха с декларация от името на група по повод престоящата учебна година 2018/2019 г. Те отчетоха, че подценявано или надценявано учителското дава живот на всички други професии.  В декларацията от ДПС отправиха критики към управляващите, че все още в сектора се работи на парче. Те  алармираха, че от ГЕРБ си позволяват да посегнат и завземат българското училище и да изкривят системата.  \r\nДеница КИТАНОВА", "date": "2018.09.15", "title": "Парламентарно представените сили излязоха с декларации по повод началото на учебната година (ОБЗОР)"}
{"url": "http://www.focus-news.net/news/2018/09/15/2567250/parlamentat-zadalzhi-avtobusite-da-imat-kolani-i-videoregistratori-obzor.html", "text": "Парламентът задължи автобусите да бъдат оборудвани с обезопасителни колани и видеорегистратори. Текстът бе внесен от депутатите от ГЕРБ Александър Ненков и Станислав Иванов и заложен в преходните и заключителни разпоредби на промените Закона за пътищата, с които се изменя Закона за автомобилните превози. „За“ предложението гласуваха 79 народни представители, без „против“ и „въздържали се“-20, с което той бе приет. Съгласно промените превозните средства от категории D1, D1Е, D или DE се задължават да се оборудват с видеорегистратор и обезопасителни колани. Предвидени са и наказания за нарушителите. 50 лева ще е глобата за пътниците, ако не слагат колан в автобусите, 3000 лв. - ако автобусът не е оборудван с колани и също 3000 лева, ако не бъде поставено устройство за мобилно видеонаблюдение. 9 месеца е срокът, в който автобусите, които няма фабрично поставени колани, трябва да бъдат оборудвани с такива. Коланите ще за задължителни в случаите, когато пътуването с автобус е над 30 км в посока и, когато се превозват деца и ученици. Промените идват в отговор на поредицата от пътни инциденти с автобуси от началото на годината, при последния от които в Искърското дефиле загинаха 17 души, а 21 бяха ранени. Един от вносителите на текста Станислав Иванов от ГЕРБ  обясни, че приблизително 1000 са  автобусите, в които фабрично не е предвидено да имат колани. По отношение на устройствата, които мобилно ще записват обстановката на пътя, той отбеляза, че благодарение на тях органите на реда ще могат да видят веднага кой е виновен при инцидент.  Заместник-председателят на ПГ на „БСП за България“ Георги Свиленски  коментира, че всички автобуси трябва да имат колани. Според него от ГЕРБ са сбъркали философията на закона и ако предложат въвеждането на коланите, където и както трябва, от опозицията ще го подкрепят.  От ПГ на ДПС  обявиха, че ще  подкрепят задължението автобусите да бъдат оборудвани с обезопасителни колани и видеорегистратори, но уточниха, че го правят само с идеята, че ще спасят човешки животи. \r\nПо-късно за Агенция „Фокус“ председателят на Браншовия съюз за стопанска инициатива в транспорта (БССИТ) и новоизбран председател на Конфедерацията на автобусните превозвачи Магдалена Милтенова коментира, че приетите текстове в Закона за пътищата са недопустими и противопоставящи се на българското и на европейското право. Тя съобщи, че Конфедерация на автобусните превозвачи ще потърси спешна среща с премиера Бойко Борисов още в понеделник. По думите ѝ пътникът е този, който трябва да пази своята отговорност за здравето си и шофьорите трябва да бъдат облекчени от този ангажимент. „Живеем в демократична страна и всеки трябва да носи отговорността от своите действия“, обясни тя. \r\nДеница КИТАНОВА", "date": "2018.09.15", "title": "Парламентът задължи автобусите да имат колани и видеорегистратори (ОБЗОР)"}
{"url": "http://www.focus-news.net/news/2018/09/15/2567252/tenis-frantsiya-povede-s-20-na-ispaniya-za-kupa-deyvis.html", "text": "Тенис: Франция поведе с 2:0 на Испания за купа „Дейвис“. Беноа Пер победи Пабло Карено Буста със 7:5, 6:1, 6:0, а Люка Пуй спечели срещу Роберто Баутиста Агут с 3:6, 7:6, 6:4, 2:6, 6:4 в полуфиналите между Франция и Испания за купа \"Дейвис\", неофициално отборно световно първенство по тенис за мъже.  \r\nФранцузите се нуждаят от само още един успех, за да се класират в двубоя за титлата в края на годината.  В другия полуфинал в турнира Хърватия води срещу САЩ с 2:0 успеха с победи на Марин Чилич и Борна Чорич.", "date": "2018.09.15", "title": "Тенис: Франция поведе с 2:0 на Испания за купа „Дейвис“"}
{"url": "http://www.focus-news.net/news/2018/09/15/2567253/pregled-na-osnovnite-temi-v-britanskiya-pechat-agentsiya-fokus.html", "text": "Холандското правителство е арестувало двама предполагаеми руски шпиони по-рано тази година, пише британският вестник  The Guardian . \r\nХоландското правителство изгони двaма предполагаеми руски шпиони тази година, след като бяха обвинени, че са планирали да нахлуят в швейцарска химическа лаборатория, където се анализират проби от отровното вещество Новичок, използвано в Солсбъри. \r\nМъжете бяха арестувани в Хага тази пролет като част от операция, включваща британски, швейцарски и холандски разузнавателни агенции. \r\nШвейцарският всекидневник Tages-Anzeiger съобщава, че мъжете са носели оборудване, което може да бъде използвано, за да се пробие в компютърната мрежа на лабораторията на Spiez, когато са били  заловени. \r\nИзабел Грабер, ръководител на кореспонденцията в швейцарската разузнавателна служба, ФИС, заяви в изявление за вестника: \"Швейцарските власти са наясно със случая с руските шпиони, открити в Хага и експулсирани от същото място. \r\n\"Швейцарската федерална разузнавателна служба  (ФИС) участва активно в тази операция заедно с холандските и британските си партньори. По този начин ФИС допринесе за предотвратяването на незаконни действия срещу критична швейцарска инфраструктура. \r\n*** Метеоролози предупреждават за опасна буря, приближаваща бреговете на Ирландия и Великобритания, пише британският ежедневник  The Independence . \r\nПрогнозите са, че бурята Хелън  би могла да представлява опасност за живота, когато тя достигне  Република Ирландия и Великобритания следващата седмица. \r\nСилни ветрове, които се зараждат в Атлантическия океан, заплашват да засегнат западните райони на Англия и Уелс от понеделник вечерта, като метеоролозите предупреждават за опасно време. \r\nХелън е сред поредицата от тропически бури в района,  в който се зароди и урагана Флорънс, който удари източното крайбрежие на САЩ. \r\nПредупреждението, в сила между 18 часа в понеделник и обяд във вторник, заяви, че \"много силните ветрове\" биха могли да породят опасност от \"наранявания и опасност за живота\" поради летящи отломки. \r\nГолемите вълни, които ще засегнат крайбрежните райони, също имат потенциал да повредят обекти по крайбрежието, гласят предупрежденията. \r\nМостовете, летищата и фериботните услуги в засегнатите райони се очаква да бъдат затворени, ако ветровете станат твърде силни, като пътищата и железопътните маршрути също могат да бъдат прекъснати. \r\nОчаква се Ирландия да понесе най-силните ефекти на бурята, докато Уелс и полуостров Корниш ще посрещнат Хелън в Англия. \r\n*** Борис Джонсън призова евроскептиците да не искат отстраняването на Тереза Мей от премиерския пост, но и да не позволяват приемането на плана й за споразумение с ЕС за Брекзит, пише британският ежедневник  Daily Express . \r\nБорис Джонсън най-сетне наруши мълчанието си, след като привържениците на твърд Брекзит открито обсъдиха свалянето на Тереза Мей Май по-рано тази седмица. \r\nГоворейки в Американския институт по предприемачество във Вашингтон, бившият външен министър каза, че планът на Тереза Май трябва да бъде спрян, но тя трябва да остане министър-председател. \r\nНа въпроса дали има послание към 50-те евроскептични депутати, които се срещнаха по-рано тази седмица, за да обсъдят „преврат“ срещу  премиера той каза: \"Не става въпрос за ръководството. Не става дума за промяна на министър-председателя --става въпрос за отхвърляне на плана от Чекърс  (извънградската резиденция на премиера, където в началото на юли целият състав на кабинета прие план за споразумение с ЕС за Брекзит –бел.ред.)“. \r\nВодещият кандидат, който евроскептиците предвиждат да смени премиера Тереза Мей, призова за завръщане към ценностите от времето на Маргарет Тачър . \r\n*** Бежанецът от Мали Мамаду Гасама, който спаси момче, висящо от балкон в Париж през май, получи френско гражданство, пише лондонският вестник  Evening Standard . \r\nТой се качи пет етажа от балкон на  балкон и спаси четиригодишно момче  в сграда в 18-ти район на Париж. \r\nОфициалният указ за получаване на гражданство бе обявен в сряда , със следния текст: \"Този акт на голяма смелост е пример за ценностите, които помагат за обединяване на нашата национална общност, като смелост, безкористност, алтруизъм и грижа за най-уязвимите\". \r\nСлед спасяването на детето Гасама се срещна с президента Макрон, който обеща, че ще му бъдат дадени правни документи и му предлагат работа в противопожарната служба. \r\nПрез юли  той се присъедини към Парижката противопожарна бригада и беше представен като част от група нови служители. \r\nМладежът имаше легални документи, за да остане в страната, в която пристигна в Европа – Италия след преминаване на Средиземно море след дълъг и тежък престой в Либия. Мамаду Гасама е пристигнал  в Италия през 2014 г. след повече от година в Либия, където е бил  арестуван и бит, \"но това не го е обезкуражило\". \r\nТой обаче каза, че иска да се присъедини към по-големия си брат във Франция, който е там от десетилетия.", "date": "2018.09.15", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/15/2567256/pregled-na-mezhdunarodnite-novini-do-6-chasa-agentsiya-fokus.html", "text": "В Македония, малко преди референдума, са пристигнали руски представители, съобщава  македонският телевизионен канал  ”Алсат M” . \r\nИзточници на телевизионния канал в органите по сигурността съобщават, че няколко длъжностни лица от Русия обикалят в страната от няколко дни. Въпреки че техните дейности не са официално известни, неофициално е станало ясно, че тяхната дейност може да е насочена срещу референдума. Достоверни източници съобщават, че самоличността им е известна на органите, но не се  споделят подробности за това, каква е конкретно тяхната дейност - срещи с граждани, с политически представители, пропаганда или разпространението на дезинформация. \r\nПозицията на Руската федерация по отношение на референдум за името се изостри преди няколко дни, когато дипломатическото представителство чрез социалните мрежи разкритикува визитите на международните представители в Македония и техните призиви да се излезе на референдума. Македонските институции не са коментирали тези възгледи за Москва. \r\n*** В Сърбия ще бъдат въведени по-високи цени на пътните такси за превозни средства с чуждестранни табели, съобщава македонското издание  “Вечер“ \r\nИзданието се позовава на информация от сръбската пътна агенция.  С новата цена например колата с такса за изминат път, която е била 6.5 евро досега от Ниш до Белград, се увеличава до седем евро. Поскъпването се дължи на хармонизация на валутните курсове и нови правила в закръглянето на сумите в евро. \r\n*** Нападатели от „Ислямска държава“ са убили най-малко 20 подкрепяни от САЩ бойци при засада в Източна Сирия, предава  AFP . \r\nКюрдските сирийски демократични сили водят офанзива около град Хаджин в провинция Дейр ез Зор, последната крепост на джихадистката група в източната част на страната. \r\n\"Бойците се движеха напред по време на пясъчна буря, когато бяха заобиколени от членовете на ислямистката групировка, които  използваха  експлозиви и откриха огън\", заяви Сирийската обсерватория за правата на човек, базирана в Лондон. \r\nПодкрепяните  от САЩ Сирийски демократични сили  обграждаха „джобове“  на „Ислямска държава“ за месеци, преди официално да започнат офанзивата си в понеделник. \r\nОттогава 53 джихадисти и 37 бойци от Сирийските демократични сили  са били убити при ожесточени сблъсъци, според базираната във Великобритания обсерватория. \r\n*** Турският президентски говорител Ибрахим Калън в петък заяви, че всички са убедени, че трябва да има политическо, а не военно решение в северозападната провинция Идлиб в Сирия, предава  Anadolu Agency . \r\nГоворейки пред репортери след подготвителна среща с представители на Франция, Германия и Русия за предстоящата четиристранна среща на високо равнище за Сирия, Ибрахим Калън заяви, че очаква да се запази настоящият статут на Идлиб, защитата на цивилните граждани и предотвратяването на хуманитарна криза там. \r\n\"Общото мнение на всички е, че решението трябва да бъде по-скоро политическо, отколкото военно\", каза той. \r\nКалън каза, че има общ консенсус, че последиците от евентуална атака срещу Идлиб ще бъдат много сериозни и ще предизвикат хуманитарни кризи и нова вълна на миграция. \r\n\"Разбира се, нова вълна на миграция не само ще натовари Турция, но може да предизвика нова верига от кризи оттук до Европа, затова никой не иска това\", подчерта той. \r\nКалън каза, че сирийските мигранти в която и да е част на света няма да се върнат в своето селище или град в Сирия, преди да им бъде осигурена сигурността. \r\n*** Предстоящото влизане в сила на санкциите на САЩ срещу Техеран ще промени фундаментално за всички страни  икономическото сътрудничество с Иран. Такова предупреждение направи в петък на кратка пресконференция, държавният секретар на САЩ Майкъл Помпео, цитиран от  TACC . \r\nТой се затрудни да изясни дали Вашингтон възнамерява да наложи наказателни мерки срещу ръководството на системата за плащане SWIFT, ако тя продължи да работи с Иран. \r\n\"Не съм запознат с конкретно решение за SWIFT\", - каза ръководителят на американската дипломация. \r\n\"Но не се заблуждавайте – от 4 ноември ще бъде въведен коренно различен набор от правила, които ще важат за всички онези, които считат, че е необходимо да извършват  икономически дейности с Ислямска република Иран\", - каза Помпео. \r\n*** Ураганът Флорънс отслабва до тропическа буря, предава  AFP . \r\nАмериканските власти в петък понижиха Флорънс от ураган до тропическа буря, но все още е опасна климатична система, която  отприщи поройни дъждове, но силата на вятъра намалява. \r\nКъм 17:00 ч. (24:00 българско време) Флорънс генерира ветрове от 110 километра в час, докато залива Северна и Южна Каролина със силни дъждове и и заплашва с опасни наводнения. \r\nВ петък  бурята вече взе четири жертви, включително майка и нейното бебе, които са загинали, когато едно дърво е паднало върху  къщата им във Уилмингтън, Северна Каролина. \r\nВъпреки понижаването, Националният център за урагани предупреди, че \"животозастрашаващата буря\" ще продължи през нощта, като предвиди  \"катастрофални наводнения\" над части от Северна и Южна Каролина. \r\n*** От Руската православна църква не изключват кръвопролитие при признаване на автокефална Украинска православна църква, каза митрополит Иларион, отговарящ за външните връзки на Московската патриршия в интервю пред телевизионния канал  Russia Today . \r\nСпоред духовника, лишаване от правата на Украинската православна църква към Московската патриаршия може да доведе до много сериозни последици. \r\n\"Можем да очакваме нещо лошо - че недоволните ще поемат контрола над големите манастири, като Киевско-Печорската лавра,  Почаевската лавра.  След това, разбира се, православните вярващи ще защитават тези свети места и могат да започнат кръвопролитията\" - каза той. \r\nПо-рано бе съобщено, че Синода на Руската православна църква е взел решение да прекрати участието в структурите под ръководството на Вселенската патриаршия, както и спирането на съслужения с нейните епископи. В допълнение е прието  решението за спиране на споменаването на патриарх Вартоломей по време на служба в Руската православна църква. Въпреки това, според представители на Руската православна църква все още не се говори за пълно прекъсване на отношенията. \r\n*** Москва няма да разреши допълнителни инспекции на обекти, свързани с химически оръжия в страната, заяви говорителят на Министерство на външните работи на Русия Мария Захарова, цитирана от  РИА Новости . \r\nМосква няма намерение да изпълнява  едностранни незаконни искания на Съединените щати за допълнителни проверки на химически обекти, каза говорителката на външното министерство Мария Захарова. \r\nВ петък  Държавния департамент съобщи, че САЩ може да се откажат от \"твърди санкции\" срещу Русия заради случая Скрипал ако Москва позволи да извършват проверки на техните химически съоръжения. \r\nКакто отбелязва Захарова, руските власти няма да реагират на ултимативни искания, които надхвърлят Конвенцията за забрана на химическите оръжия (КЗХО). \r\nТя заяви, че Москва е завършила унищожаването на запасите си от химическо оръжие под стриктен международен контрол през септември 2017 г. и продължава с добросъвестното изпълнение на всички останали задължения по КЗХО. \r\nСпоред разпоредбите на Конвенцията, Организацията за забрана на химическите оръжия (ОЗХО) провежда редовни проверки на съоръженията, в частност, от януари до август 2018 г. тя е извършила  четири проверки на руски предприятия на химическа промишленост, четири конверсионализирани съоръжения са проверени в последните две години, и скоро ще се проведат проверка на последния пети обект. \r\n\"С други думи, инспекционни дейности на ОЗХО в Руската федерация никога не са спирали и се осъществяват в строго съответствие с КЗХО,\" - обясни Захарова. \r\nТя също призова САЩ да се освободят от своя собствен химически арсенал. \r\n*** Разногласията между Русия и Турция на този етап отлагат офанзивата на правителствените войски в сирийската провинция Идлиб, пише  AFP . \r\nРазногласията между Турция и Русия за това как да се действа в  сирийската бунтовническа крепост на Идлиб изглежда са отложили офанзивата в провинцията, твърдят анализатори за агенцията. \r\nРусия и Турция са на противоположни страни на конфликта в тази провинция, но са ключови световни съюзници, пишат анализаторите. \r\nТурският президент Реджеп Тайип Ердоган се срещна с руските и иранските лидери Владимир Путин и Хасан Роухани в Техеран на 7 септември, за да обсъдят кризата в Сирия, точно когато се заговори за предстояща  сериозна офанзива на  подкрепяните от Русия сили на сирийското правителство в Идлиб. \r\nНо несъгласието на срещата на върха между Ердоган и Путин, може да е накарала Русия да отложи ударите в Идлиб, за да не предизвика Анкара, която силно се противопоставя на военния вариант. \r\n\"Смятам, че една офанзива, ако има такава, няма да се случи преди няколко седмици\", заяви старши турски служител пред АФП, говорейки при условие на анонимност. \r\nТурция, която подкрепя бунтовниците, които се борят срещу режима на президента Башар Асад, участва в  така наречените разговори от Астана със съюзниците на Асад  Русия и Иран, започнати  през януари 2017 г. в стремежа към трайно прекратяване на огъня. \r\nАнкара се опасява, че мащабното нападение срещу Идлиб, който се намира на южната й граница, би могло да предизвика огромен поток от бежанци в нейна посока. Турция вече е дом на повече от три милиона сирийци, които са избягали от конфликта. \r\nАбдул Уахаб Аси, анализатор от Сирия, заяви, че разногласията по време на срещата в Техеран \"изключват възможна офанзива в краткосрочен план, поне до края на годината\". \r\nТой каза, че евентуалният компромис от продължаващите разговори може да бъде под формата на \"ограничена военна операция или хирургически точни  удари\", насочени към терористичните групировки  или промяна на границите на зоната за деескалация, за да се запазят въоръжените бунтовници в определени сектори. \r\n*** Генералният секретар на Организацията на американските държави (ОАД), Луис Алмагро каза, че не може да се изключи възможността за военна интервенция срещу Венецуела за разрешаване на кризата в тази страна, предава  TACC . \r\n Съответното изявление бе направено по време на посещение в колумбийския град Кукута на границата с Венецуела. \r\n\"Що се отнася до военна интервенция за сваляне на [венецуелския президент] Николас Мадуро, ние не трябва да изключваме всеки вариант, тъй като този режим определено извършва престъпления срещу човечеството, нарушава човешките права и причинява страданието на хората, които са принудени да мигрират. Дипломация остава на първо място, но ние не трябва да изключваме други действия \", - каза ръководителят на Организацията на американските държави, цитиран от вестник El Tiempo. \r\nАлмагро също така добави, че е пристигнал в граничния град, за да \"анализира хуманитарната ситуация\". \"Този район е отражение на лъжите на режима, той показва глада, бедността и репресиите, генерирани от венецуелската диктатура\", подчерта той. \r\nПреди това вестникът The New York Times съобщи, че членове на администрацията на американския президент  Доналд Тръмп, са провели тайни срещи с венецуелски военни дисиденти, с които е била обсъдена възможността за свалянето на Николас Мадуро. Според източници на публикацията срещите са започнали през есента на 2017 г. и са продължили тази година.", "date": "2018.09.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/15/2567254/tacc-generalniyat-sekretar-na-oad-ne-izklyuchva-voenna-interventsiya-vav-venetsuela.html", "text": "Генералният секретар на Организацията на американските държави (ОАД), Луис Алмагро каза, че не може да се изключи възможността за военна интервенция срещу Венецуела за разрешаване на кризата в тази страна, предава  TACC . \r\n Съответното изявление бе направено по време на посещение в колумбийския град Кукута на границата с Венецуела. \r\n\"Що се отнася до военна интервенция за сваляне на [венецуелския президент] Николас Мадуро, ние не трябва да изключваме всеки вариант, тъй като този режим определено извършва престъпления срещу човечеството, нарушава човешките права и причинява страданието на хората, които са принудени да мигрират. Дипломация остава на първо място, но ние не трябва да изключваме други действия \", - каза ръководителят на Организацията на американските държави, цитиран от вестник El Tiempo. \r\nАлмагро също така добави, че е пристигнал в граничния град, за да \"анализира хуманитарната ситуация\". \"Този район е отражение на лъжите на режима, той показва глада, бедността и репресиите, генерирани от венецуелската диктатура\", подчерта той. \r\nПреди това вестникът The New York Times съобщи, че членове на администрацията на американския президент  Доналд Тръмп, са провели тайни срещи с венецуелски военни дисиденти, с които е била обсъдена възможността за свалянето на Николас Мадуро. Според източници на публикацията срещите са започнали през есента на 2017 г. и са продължили тази година.  Юлиян Марков", "date": "2018.09.15", "title": "TACC: Генералният секретар на ОАД не изключва военна интервенция във Венецуела"}
{"url": "http://www.focus-news.net/news/2018/09/15/2567243/daily-express-boris-dzhonsan-prizova-evroskeptitsite-da-ne-iskat-otstranyavaneto-na-tereza-mey-ot-premierskiya-post.html", "text": "Борис Джонсън призова евроскептиците да не искат отстраняването на Тереза Мей от премиерския пост, но и да не позволяват приемането на плана й за споразумение с ЕС за Брекзит, пише британският ежедневник  Daily Express . \r\nБорис Джонсън най-сетне наруши мълчанието си, след като привържениците на твърд Брекзит открито обсъдиха свалянето на Тереза Мей Май по-рано тази седмица. \r\nГоворейки в Американския институт по предприемачество във Вашингтон, бившият външен министър каза, че планът на Тереза Май трябва да бъде спрян, но тя трябва да остане министър-председател. \r\nНа въпроса дали има послание към 50-те евроскептични депутати, които се срещнаха по-рано тази седмица, за да обсъдят „преврат“ срещу  премиера той каза: \"Не става въпрос за ръководството. Не става дума за промяна на министър-председателя --става въпрос за отхвърляне на плана от Чекърс  (извънградската резиденция на премиера, където в началото на юли целият състав на кабинета прие план за споразумение с ЕС за Брекзит –бел.ред.)“. \r\nВодещият кандидат, който евроскептиците предвиждат да смени премиера Тереза Мей, призова за завръщане към ценностите от времето на Маргарет Тачър .  Юлиян Марков", "date": "2018.09.15", "title": "Daily Express: Борис Джонсън призова евроскептиците да не искат отстраняването на Тереза Мей от премиерския пост"}
{"url": "http://www.focus-news.net/news/2018/09/15/2567258/ria-novosti-predstoyat-dve-izstrelvaniya-na-evropeyski-spatnitsi-s-raketi-soyuz-ot-kosmodruma-kuru-vav-frenska-gviana.html", "text": "Предстоят две изстрелвания на европейски спътници с ракети „Союз“ от европейския космодрум Куру във Френска Гвиана, предава  РИА Новости . \r\nНа 7 ноември ще бъде изстреляна ракета „Союз-СТ“ с европейския метеорологичен спътник MetOp-C. На 14 декември се планира изстрелване на ракета „Союз-СТ“ с два спътника – италианския CSG-1, предназначен за детайлно радиолокационно сондиране на земната повърхност и европейският космически телескоп Хеопс за търсене на екзопланети. За изстрелването на ракетите се използва специалния пусков блок „Фрегат-МТ“ \r\nЕвропейската метеорологична система MetOp е създадена от 2006 г., когато е изстрелян първият сателит на системата MetOp-A. MetOp-B е качен на орбита  през 2012 година. Изстрелванията на сателитите MetОр-A и MetОp-В са  проведени от космодрума Байконур с ракета \"Союз-2.1а\". С пускането на третия сателит системата ще бъде напълно разгърната. MetОp е първата европейска метеорологична система, изградена въз основа на \"полярните\" сателитни орбити, които се намират над полюсите на планетата на височина от 812-818 км. Това дава възможност да се получи информация от Северния и Южния полюс, наречени \"кухни на времето\". Преди създаването на системата MetОp европейските синоптици трябваше да използват само метеорологични спътници, разположени в геостационарна орбита, от където полярните региони се наблюдават лошо.  Юлиян Марков", "date": "2018.09.15", "title": "РИА Новости: Предстоят две изстрелвания на европейски спътници с ракети „Союз“ от космодрума Куру във Френска Гвиана"}
{"url": "http://www.focus-news.net/news/2018/09/15/2567257/predvizhdat-se-stimuli-za-stopanite-koito-usvoyavat-praseta-si-obzor.html", "text": "Да се разработят мерки за стимулиране на регистрираните стопанства - тип „заден двор“ да усвоят свинете в 20-километровата зона около индустриалните ферми.  Това реши Централният епизоотичен съвет на заседание в Министерския съвет. В него взеха участие вицепремиерът Томислав Дончев, министрите Владислав Горанов, Румен Порожанов и Емил Караниколов, директорът на Българската агенция по безопасност на храните д-р Дамян Илиев, представители на МВР, министерствата на околната среда и водите, транспорта, здравеопазването и отбраната. Поканени да присъстват бяха и представителите на асоциациите на свиневъдите д-р Румен Караманов и Димитър Димитров. След заседанието министърът на земеделието, храните и горите Румен Порожанов заяви, че има визия за стимулирането на регистрираните стопани, но все още се правят разчети. По думите му конкретният размер ще е ясен следващата сряда.  Директорът на Българската агенция по безопасност на храните д-р Дамян Илиев предупреди, че хората трябва да заколят прасетата си, като уточни, че законът за нерегистрираните животни е строг и ще се налагат санкции без компенсация. Д-р Румен Караманов от асоциацията на свиневъдите заяви, че колегите му са обезпокоени от заболяването, тъй като има риск от огромни икономически загуби. По думите му трябва да се засилят мерките за биосигурност. Той допълни, че браншът подкрепя да се правят масирани проверки навсякъде – и в домашните ферми, и  в индустриалните, като за нарушителите да се налагат санкции. \r\nАфриканската чума по свинете в село Тутраканци, Варненско бе потвърдена от референтната лаборатория в Мадрид.  Заболяването не е опасно за хората, но води до огромни икономически загуби. В българските индустриални свинеферми се отглеждат над 400 000 животни на три оборота годишно или общо около 1,2 млн. прасета. Разпространението на африканската чума по свинете в съседна Румъния вече обхваща 1000 огнища и на евтаназия подлежат 300 000 животни. От вчера заболяването е констатирано и на белгийско-френската граница", "date": "2018.09.15", "title": "Предвиждат се стимули за стопаните, които усвояват прасета си (ОБЗОР)"}
{"url": "http://www.focus-news.net/news/2018/09/15/2567259/emsc-registrirano-e-zemetresenie-s-magnitud-42-na-dalmatinskoto-kraybrezhie-na-harvatiya.html", "text": "Регистрирано е земетресение с магнитуд 4.2 на далматинското крайбрежие на Хърватия, показва справка на интернет страницата на  Европейския средиземноморски сеизмологичен център . \r\nЗеметресението е станало в 5:09 местно време (6:09 българско време) на три километра югозападно от град Затон и на 13 километра югозападно от град Шибеник, както и на 206 километра западно от босненската столица Сараево  на два километра дълбочина. Земетресението е усетено силно в района на епицентъра, а по-слабо е усетено по далматинското крайбрежие на Хърватия, както и в Босна и Херцеговина. За сега няма информация за пострадали хора и нанесени материални щети.  Юлиян Марков", "date": "2018.09.15", "title": "EMSC: Регистрирано е земетресение с магнитуд 4.2 на далматинското крайбрежие на Хърватия"}
{"url": "http://www.focus-news.net/news/2018/09/15/2567261/predstoyashti-mezhdunarodni-sabitiya-za-15-septemvri-agentsiya-fokus.html", "text": "Министърът на отбраната на САЩ Джеймс Матис пристига в Скопие за двудневно посещение. \r\n***  Партиен конгрес на баварския Християнсоциален съюз (ХСС), по-малкият партньор на консервативния Християндемократически съюз (ХДС) на канцлера Ангела Меркел. \r\n***  Новият парламент на Ирак ще избере своя председател. \r\n***  Тайфунът Мангкхут се очаква да удари северната част на Филипините, застрашавайки милиони души. \r\n***  Планирани демонстрации в португалските градове Лисабон, Порто и Брага срещу расовата дискриминация и полицейското насилие. \r\n***  НАСА започва мисия, която ще изследва променящия се лед на Земята. \r\n***", "date": "2018.09.15", "title": "Предстоящи международни събития за 15 септември (Агенция \"Фокус\")"}
{"url": "http://www.focus-news.net/news/2018/09/15/2567263/nimh-vremeto-shte-bade-slanchevo-s-maksimalni-temperaturi-mezhdu-26-i-31.html", "text": "Днес ще е слънчево с временни увеличения на облачността, предимно средна и висока. Ще духа слаб, в Дунавската равнина до умерен северозападен вятър. Максималните температури ще са между 26° и 31°, в София - около 26°. Това съобщи за  Агенция \"Фокус\"  дежурният синоптик Боряна Маркова от  Националния институт по метеорология и хидрология (НИМХ) към Българската академия на науките (БАН) .  \r\nАтмосферното налягане ще се задържи близко до средното за септември.     \r\n По Черноморието ще бъде предимно слънчево с до умерен северозападен вятър. Максимални температури на въздуха: 27-28°. Температурата на морската вода е 24-25°. Вълнението на морето ще е около 2 бала. \r\nНад планините ще бъде предимно слънчево с до умерен север-северозападен вятър. Максимална температура на височина 1200 метра около 21°, на 2000 метра – около 13°.", "date": "2018.09.15", "title": "НИМХ: Времето ще бъде слънчево с максимални температури между 26° и 31°"}
{"url": "http://www.focus-news.net/news/2018/09/15/2567262/predstoyashti-sabitiya-v-stranata-za-15-septemvri-agentsiya-fokus.html", "text": "*** \r\nВ 10.50 часа президентът Румен Радев ще приеме почетния караул в местността Крънска кория по повод Националния събор на запасното войнство, след което ще произнесе слово.  \r\n*** \r\nОт 16.30 часа държавният глава ще проведе среща на „Дондуков“ 2 с президента на Международния олимпийски комитет Томас Бах.  \r\n*** \r\nОт 08.00 до 12.00 часа в ДКЦ 5 на бул. \"Акад. Стефан Младенов\" №8., ет. 2, кабинет №53 ще се проведат безплатни УНГ прегледи.  \r\n*** \r\nОт 10.00 часа до 13.00 часа в парк „Люлин“ ще се проведе „Зелена библиотека“ по повод първия учебен ден. \r\n*** \r\nОт 10.00 часа на националния стадион „Васил Левски“ ще бъде официално открит първият турнир по лека атлетика „Открий шампиона в теб“, организиран от „Иват Лалова Спринт“.  \r\n*** \r\nОт 10.00 до 16.00 часа Българската академия на науките ще се включи в Европейските дни на наследството, организирани за трета поредна година от Столична община, съвместно с Френското посолство и Френския културен институт. Желаещите да посетят Централната сграда на БАН на ул. „15-ти ноември 1“ ще имат възможността да разгледат колекцията „Книжовното наследство на Марин Дринов в Централна библиотека на БАН“, свързана със 180-годишнината от рождението му.  \r\n*** \r\nОт 10.00 часа до 20.00 часа в Интер Експо Център ще се проведе Фестивалът на японската култура аниме и манга Aniventure Comic Con 2018. \r\n*** \r\nОт 10.00 часа до 12.00 часа Министерството на отбраната отваря врати за граждани.  \r\n*** \r\nОт 10.00 часа до 16.00 часа желаещите посетители ще могат да разгледат Аулата и Централното фоайе на Ректората на Софийския университет „Св. Климент Охридски“, както и Музея на университета. От 10.00 часа до 17.00 часа ще бъде отворена и Университетската библиотека „Св. Климент Охридски“.  В сградата на Факултета по журналистика и масови комуникации Музейната експозиция за история на радиото в България „Проф. Веселин Димитров“ ще посреща жителите и гостите на София в събота и неделя от 10.00 до 17.00 ч.  \r\n*** \r\nОт 10.00 часа на ул. „Бесарабия“, в района между улиците „Лепенец“ и „Капитан Райчо Николов“, младежката организация на БСП-София ще се включи в кампанията „Да изчистим България заедно“.  \r\n*** \r\nОт 14.30 часа в хотел „Арена ди Сердика“ в зала „Арена“ ще се проведе среща с медиите и последваща кръгла маса с участието на Управителния съвет на Международната федерация за недвижими имоти FIABCI и партньорските браншови организации Национално сдружение Недвижими имоти /НСНИ/ и Българската фасилити мениджмънт асоциация /БГФМА/, Асоциация на собствениците на бизнес сгради в България /АСБС/, главния архитект на Столична община и експерти от Столична община на тема „Бизнес и услуги с недвижими имоти в променящия се свят: тенденции и перспективи“. \r\n*** \r\nОт 15.00 часа в Литературния кът на Алея на книгата ще бъдат представени поетични книги на издателство „Scribens“ за 2018 г.  \r\n*** \r\nОт 15.00 часа в Литературния кът на Алея на книгата ще бъде представена автобиографичната книга „Просто Рич“.  \r\n*** \r\nОт 16.30 часа е конферентната зала в централата на ПП АБВ в София на ул. „Врабча“ 23 ще се проведе публична дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни“. Във форума ще вземат участие президентът на България (2002-2012) - Георги Първанов, акад. Георги Марков, акад. Константин Косев, акад. Антон Дончев, проф. Валери Стефанов, проф. Георги Костов, чл. кор. проф. Васил Проданов, издателят Иван Гранитски, внукът на Димитър Талев – Климент Талев и др. Покана за участие в дискусията е изпратена и до членовете на Мултидисциплинарната комисия по договора за добросъседство с Р Македония.  \r\n*** \r\nОт 17.00 часа в Литературния кът на Алея на книгата ще бъде представена детската книга „Разбойникът плъх“.  \r\n*** \r\nОт 18.00 часа в Литературния кът на Алея на книгата ще се проведе дискусия с Димитър Тонин „Свещените места в българските земи“.  \r\n*** \r\nОт 18.30 часа в Шатра 15 на Алея на книгата ще се проведе среща с автограф с Георги Господинов. \r\n*** \r\nОт 19.00 часа в Литературния кът на Алея на книгата ще бъде представена книгата „Тайните за управление на човечеството“, част 1 от Константин Петров.  \r\n*** \r\nОт 19.00 часа на площад „Батенберг“ ще се проведе музикалното турне Coca-Cola The Voice Happy Energy Tour.  \r\n*** \r\nОт 19.30 часа в зала 1 на НДК ще се проведе концерт на певеца Орлин Павлов – част от турнето „Още малко…“.  \r\n*** \r\nОт 10.00 часа в местността Свети Трифон ще бъде открит Средновековен панаир. От 11.15ч. ще има демонстрация на средновековни бойни практики, дуели, отборни битки и турнири, 12.00ч. – представяне на облекла, въоръжение и снаряжение от Средновековието. От 14.00ч.– средновековна школа за млади воини – обучение на младежи и деца в стрелба с лък, боравене с копие, щит и сабя – разкази за средновековната войска; 15.00 – 16.30ч. – средновековни игри и забавления за малки и големи; 16.30 – 17.00ч. – представяне на калиграфия и и конопис;  17.00 – 18.00 ч. – представяне на средновековните бойни техники и строй на армиите, битка на средновековната армия.  \r\n*** \r\nОт 9.00 часа РИОСВ – Благоевград, РЛ – Благоевград към ИАОС и доброволци ще почистят от отпадъци обширен район до ул. „Свобода”, в областния център и около административната сграда на инспекцията. \r\n*** \r\nОт 9.00 часа до 11.00 часа и от 15.00 часа до 18.00 часа в специално обособена шатра пред мол „Ларгио“ ще се раздават необходимите средства за почистване в кампанията Да изчистим България заедно“.  \r\n*** \r\nОт 9.30 часа на площад „Македония“ заместник-министърът на младежта и спорта Ваня Колева и кметът на Благоевград д-р Атанас Камбитов ще открият „Спортна панорама 2018“. Около 10.00 часа те ще вземат участие в кампанията „Да изчистим България заедно“, като ще се включат в почистването на зелените площи около Спортен комплекс „Пирин“ в кв. „Еленово“. \r\n*** \r\nОт 9.30 часа ще започне почистването в кампанията \"Да изчистим България заедно\".  \r\n*** \r\nОт 10.30 часа в Експозиционен център „Флора“ д-р Добрин Иванов, акушер-гинеколог в Родилно отделение на УМБАЛ Бургас ще изнесе лекция пред бъдещи родители на тема: „Естествено раждане или секцио – какво да очакваме. Методи на обезболяване. Трите периода на раждане - кога да тръгнем към родилния дом“. От 12 до 13 ч. акушерка Христина Радева ще обясни какви са първите грижи, които трябва да се полагат  за новороденото.  \r\n*** \r\nОт 10.30 часа пред блок 128 в ж.к. „Меден Рудник“  ще бъде отбелязан празникът на жилищния комплекс със забавления за децата, които ще бъдат зарадвани с много игри, аниматори и изпълненията на DJ Иван Тодоров и детска вокална група „Изгревчета“ при читалище „Изгрев 1909“.  \r\n*** \r\nОт 13.00 часа на мостика в Бургас РИОСВ ще се включи в кампанията „Да изчистим България заедно“. РИОСВ ще се включи в инициативата на Сдружение „Приятели на морето“ за почистване на морското дъно на Бургаския залив.  \r\n*** \r\nОт 16.00 часа в зала „Бойчо Брънзов“ ще бъдат официално закрити Балканските игри по тенис на маса за хора с увреждания.  \r\n*** \r\nОт 18.00 часа в плувния басейн и останалите му пространства в Младежкия културен център ще се проведе втора част от фестивала „Вода“ \r\n*** \r\nОт 20.00 часа Туристически комплекс „Акве калиде“ ще отбележи своя празник със средновековен боен турнир и огнено шоу.  \r\n***    \r\nОт 10.00 часа в парк „Колю Фичето“ ще се проведе отворена тренировка по спортно ориентиране.  \r\n*** \r\nОт 10.30 часа пред крепостта „Царевец“ ще се съберат доброволци, които ще почистят брега на река Янтра.  \r\n***    \r\nОт 10.30 часа на централния площад ще се състои закриване на лятна полицейска академия. \r\n*** \r\nОт 11.00 часа в читалище „Искра“ ще гостува спектакъл на Държавен куклен театър – Търговище. \r\n***    \r\nОт 11.00 часа в Летния театър като част от „Есенни джаз вечери – Велико Търново 2018“ ще се състои „Джаз за деца“ с Венцислав Благоев и Джазтет.  \r\n***    \r\nОт 14.00 часа в Парк „Асеневци“ в рамките на Un Beso Fiesta ще се проведат професионални уроци по бачата с инструктори от България, Румъния и Гърция.  \r\n***    \r\nОт 16.00 часа на стадиона ще се проведе закриване на лятна полицейска академия. \r\n***    \r\nОт 18.30 часа в читалището ще се проведе концерт „Довиждане, ваканция! Училище, здравей!“. \r\n***    \r\nОт 19.00 часа в МДТ „Константин Кисимов“ в рамките на Фестивалс „Сцена на вековете“ Балет „Арабеск“ представи балета „Ромео и Жулиета“ от С. Прокофиев.  \r\n***    \r\nОт 19.30 часа в Парк „Асеневци“ в рамките на Un Beso Fiesta ще се състои Шоу-спектакъл и „Салса парти“.  \r\n***    \r\nОт 20.00 часа Летния театър в рамките на „Есенни джаз вечери – Велико Търново 2018“ ще с епроведе концерт на Овърграунд Брас бенд – Стара Загора.  \r\n*** \r\nОт 9.30 часа до 10.30 часа Община Видин ще раздава безплатно чували и ръкавици за гражданите, които желаят да се включат в инициативата „Да изчистим България заедно“.  \r\n*** \r\nОт 10.45 часа в храм „Св. Николай Чудотворец“ зам.-кметът на Община Видин инж. Цветан Асенов ще присъства на богослуженията и възпоменателните събития във връзка с годишнината от кончината на Видинския митрополит Дометиан.  \r\n*** \r\nОт 9.00 часа до 12.00 часа над 80 служители на общинска администрация – Враца ще се включат в Националната кампания „Да изчистим България заедно“. Кметът Калин Каменов ще се включи в почистването на парка в спортния комплекс.  \r\n*** \r\nОт 10.30 часа в куклената зала на театъра ще се играе постановката „Безтегловната принцеса“ по Джордж Макдоналд.  \r\n*** \r\nОт 19.30 часа на панаирната сцена пред стадион „Христо Ботев“ ще се състои концерт на D2 и Йордан Караджов.  \r\n***   \r\nОт 18.00 часа на стадион „Локомотив“ ще се проведе среща от  Втора лига – мъже между ОФК „Локомотив” град Горна Оряховица и ФК „Ботев” град Гълъбово.  \r\n*** \r\nОт 9.00 часа Община Каварна ще се включи в инициативата „Да изчистим България заедно“. \r\n*** \r\nВ 9.30  часа в село Хаджидимитрово ще бъде открита реновираната сграда на Основно училище „ Св. Паисий Хилендарски“ по проект на Община Казанлък за саниране на сгради на детски и учебни заведения. \r\n*** \r\nОт 11.00 часа в местността Крънска кория министърът на отбраната Красимир Каракачанов ще участва в откриването на първия Национален събор на запасното воинство. От 11.30 часа ще започнат демонстрациите на военнослужещите от 68-ма бригада „Специални сили“. \r\n*** \r\nВ 17.00 часа в село Ръжена ще бъде открита обновената сграда на Основно училище „Св. Кирил и Методий“ по проект на Община Казанлък за саниране на сгради на детски и учебни заведения. \r\n*** \r\nВ събота община Карлово се включва в кампанията „Да изчистим България заедно“. В инициативата ще се включат множество институции, фирми, неправителствени организации и граждани от всички населени места. \r\n*** \r\nОт 9.00 часа пред сградата на Общинската администрацията и в кметствата по населени места ще се раздават чували и ръкавици за всички доброволци на кампанията „Да изчистим България заедно“.  \r\n*** \r\nОт 11.45 часа в центъра на с. Аврен, община Крумовград ще се проведе Национално поклонение в памет на избитите през 1913 година 42 жени и деца от село Манастир, Беломорска Тракия, организирано от Съюза на тракийските дружества и Тракийски женски съюз в България.  \r\n*** \r\nОт 13.30 часа в зала 301 на Областната администрация министърът на туризма Николина Ангелкова ще участва в кръгла маса за обсъждане на проекта за 12 винено-кулинарни дестинации. На събитието ще бъдат дискутирани дестинациите „Сакар“ и „Родопи“.  \r\n*** \r\nОт 10.00 часа в лесопарк „Хисарлъка“ ще започне кампанията \"Да изчистим България заедно\".   \r\n*** \r\nОт 12.00 часа на площад \"Велбъжд\" ще се състои ретро парад на автомобили и мотоциклети.   \r\n*** \r\nОт 16.00 часа на площада пред кметството ще се проведе Слънчев фестивал. \r\n*** \r\nОт 12.00, 14.00 и 18.00 часа в Младежкия дом ще се проведе детско космическо шоу.  \r\n*** \r\nОт 9.00 часа пред НСБ „Цар Самуил“ и пред комплекс „Яворите“  ще се раздават чували, ръкавици и вода на доброволците от кампанията „Да изчистим България заедно“.  \r\n*** \r\nОт 10.00 часа на „Алеята на спорта“ ще се проведе футболен турнир, а от 10.30 часа – стрийт фитнес турнир на открито.  \r\n*** \r\nОт 9.30 часа на бул. „Марица“ №19 администрацията на район „Северен” ще се включи в доброволческата инициативата „Да изчистим България заедно”.  \r\n*** \r\nОт 10.00 часа ще бъде даден стартът на кампанията „Да изчистим България заедно“.  \r\n*** \r\nОт 12.00 часа в зала „Пловдив“ на Гранд хотел „Пловдив“ председателят на Парламентарната група на ГЕРБ и заместник-председател на партията Цветан Цветанов ще се срещне с представители на структурите на ГЕРБ в Пловдив-град и Пловдив-област. \r\n*** \r\nОт 10.00 часа с екип на екоинспекцията министърът на околната среда и водите Нено Димов ще участва в почистването на  лесопарк „Липник“ (от района на паркинга). \r\n*** \r\nОт 11.00 часа в Историческия музей Посланикът на Бразилия Н. Пр. Ана Мария Сампайо Фернандес ще изнесе лекция, свързана с историята на Бразилия.  \r\n*** \r\nЗа поредна година Община Симитли се включва в инициативата „Да изчистим България заедно“. \r\n*** \r\nОт 18.00 часа пред паметника на Николай Хайтов ще бъдат поднесени цветя по повод 99-ата годишнина от рождението му. В 19.00 часа в зала 1 ще се състои театралната игра „Палежи и грабежи“ по разкази и пиеси на Николай Хайтов.  \r\n*** \r\nОт 8.30 часа до 17.30 часа в административните бюра на Община Стара Загора, по райони, ще бъдат осигурени 5 000 полиетиленови чувала и 5 000 чифта ръкавици за еднократна употреба на доброволците от кампанията „Да изчистим България заедно”. \r\n*** \r\nОт 10.00 часа до 17.00 часа служители на РИОСВ-Стара Загора ще отговарят на въпроси на граждани, свързани с организацията по предаване на събраните отпадъци на телефон 042/692 237. Експертите на РИОСВ – Стара Загора отново ще се включат в инициативата  „Да изчистим България заедно“. \r\n*** \r\nВ 9.00 часа пред Община Хасково ще бъде организиран пункт за раздаване на чували и ръкавици за гражданите, които желаят да се включат в кампанията „Да изчистим България заедно“.  \r\n*** \r\nОт 18.00 часа пред паметника на свободата до сградата на Община Шумен ще бъде даден стартът на масовият крос „Шумен бяга 2018г.“  \r\n*** \r\nОт 20.00 часа на сцената в Градския парк китаристът на групата „Whitesnake“ Бърни Марсдън ще изнесе концерт.", "date": "2018.09.15", "title": "Предстоящи събития в страната за 15 септември (Агенция „Фокус“)"}
{"url": "http://www.focus-news.net/news/2018/09/15/2567260/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще има временни увеличения на облачността, предимно средна и висока. Ще духа слаб, в Дунавската равнина до умерен северозападен вятър. Минимални температури, предимно между 11° и 16°, максимални между 26° и 31°. В София минимална около 10°, максимална около 26°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- \tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- \tпът I-1 Благоевград – ГКПП „Кулата“; \r\n- \tпът I-5 Русе – Велико Търново; \r\n- \tпът I-9 Варна – Бургас; \r\n- \tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- \tВсички автомагистрали;  \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-4 п. в. „Коритна“-Велико Търново-Шумен; \r\n- \tпът I-5 Русе-Велико Търново; \r\n- \tпът I-8 ГКПП „Калотина“-София; \r\n- \tпът I-9 Варна-Бургас; \r\n- \tпът II-18 Околовръстен път София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ Тракия от км 89+000до км 89+600 посока София е ограничено поради ремонт на пътно съоръжение - мост на р. Елшишка. Движението се осъществява двупосочно посока Пловдив. Срок до 13.10.2018 г. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nДвижението по АМ „Хемус“ от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nАМ „Струма“:  \r\nОбласт Благоевград: \r\nДвижението по АМ „Струма” в района на п.в. Ново Кономлади посока София от км 159+000 до км 159+500 се осъществява в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в изпреварващата лента, съобразно създадената организация на движение. Срок до 15.09.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – София от км 240+625 до км 241+350 в посока София се осъществява с повишено внимание поради изграждане на вход-изход на крайпътен обект. Срок 19.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nOбласт Кюстендил: \r\nДвижението по път I-1/Е79 в тунел „Дупница“ /дясна и лява тръба/ от км 328+100 до км 328+375 се осъществява в една лента поради извършване на краткотрайни ремонтни работи по отстраняване на повреди на електрическото оборудване на тунел „Дупница“. Последователно в посока София – Благоевград и в посока Благоевград – София се затваря дясна лента, като движението се извършва в лява /изпреварваща/ лента. Сигнализирано е с пътни знаци. Срок: на 18.09.2018 г. и 19.09.2018 г. за времето от 09:00 ч. до 16:00 ч. \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонението за с. Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 21.09.2018 г. \r\n\tОграничено движението по път I-1 /E-79/ Благоевград – ГКПП Кулата в участъка от края на АМ „Струма” до с. Кулата – лява лента за движение, посока София от км 438+500 до км 440+000, поради частични ремонтни дейности на асфалтовата настилка.  \r\nОбходен маршрут: По път ІІІ-1981 с. Кулата – с. Чучулигово, по път ІІІ-198  с. Чучулигово – с. Марино поле, по път І-1  с. Марино поле – пътен възел Марикостиново на АМ „Струма”. Срок до 15.09.2018 г. \r\n\t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-198: Движението по път IІІ-198 Марино поле – Дрангово при надлез над АМ „Струма” от км 61+000 до км 61+500, се осъществява в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 15.09.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 21.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание поради извършване на частични ремонти на асфалтовата настилка. Сигнализирано е с пътни знаци.Срок до 21.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 21.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с.Ценово. За участък 2 : от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 21.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.15", "title": "Актуална пътна обстановка"}
{"url": "http://www.focus-news.net/news/2018/09/15/2567266/the-local-v-shvetsiya-za-trafik-na-hora-sa-obvineni-sedem-balgarski-grazhdani.html", "text": "Осем души, сред които седем български граждани, са обвинени за трафик на хора в южната шведска провинция Смоланд, пише    The Local. \r\n„Вярваме, че извършителите са се възползвали от лошото положение на жертвите в България“, заяви прокурор Манс Бьорклунд от прокуратурата в Малмьо. Той допълни, че жертвите на трафика са били карани да просят в град Ваксьо. При невъзможност да съберат достатъчно пари те са били тормозени от „надзирателите“ си. \r\nПрестъпната мрежа от организирани просяци е действала между януари 2016 и декември 2017 г. преди да бъде разбита от полицията с няколко ареста. Според Бьорлунд от Швеция към България са изнесени два милиона крони през това време  (370 хил. лв.). Смята се, че около 60 души са били заставяни да просят.   Виктор Турмаков", "date": "2018.09.15", "title": "The Local: В Швеция за трафик на хора са обвинени седем български граждани"}
{"url": "http://www.focus-news.net/news/2018/09/15/2567264/prezidentat-rumen-radev-shte-pozdravi-uchastnitsite-v-natsionalniya-sabor-na-zapasnoto-voynstvo-v-kazanlak.html", "text": "Държавният глава Румен Радев ще посети местността Крънска кория, област Казанлък, където ще поздрави участниците в Националния събор на запасното войнство. Това съобщиха от  прессекретариата на държавния глава . В 10.50 часа президентът ще приеме строя на почетния караул, след което ще произнесе слово.  \r\nРумен Радев ще наблюдава демонстрации на 68-а бригада „Специални сили“ и Военновъздушните сили на България. Военните ще демонстрират скокове с парашут, бойни техники, способности на групите за специални операции и висш пилотаж със спортен самолет. \r\nПо-късно през деня в 16.30 часа държавният глава ще проведе среща на „Дондуков“ 2 с президента на Международния олимпийски комитет Томас Бах.", "date": "2018.09.15", "title": "Президентът Румен Радев ще поздрави участниците в Националния събор на запасното войнство в Казанлък"}
{"url": "http://www.focus-news.net/news/2018/09/15/2567265/vitseprezidentat-iliyana-yotova-shte-uchastva-v-chestvaneto-na-10-godini-ot-sazdavaneto-na-balgarskoto-chitalishte-prosveta-v-odrin.html", "text": "Вицепрезидентът Илияна Йотова ще бъде в град Одрин, Република Турция, където ще участва в тържественото отбелязване на 10-годишнината от създаването на читалище „Просвета“ в Българската православна църква „Свети Великомъченик Георги“ и 10 години от възстановяването на църквата „Св. св. Константин и Елена“. Това съобщиха от  прессекретариата на държавния глава . \r\nЧестването е с начален час 11.00 в двора на църквата „Свети Великомъченик Георги“.  \r\nВ петък вечерта вицепрезидентът ще участва в тържеството в читалище „Просвета – 1890“ в Свиленград.", "date": "2018.09.15", "title": "Вицепрезидентът Илияна Йотова ще участва в честването на 10 години от създаването на българското читалище „Просвета“ в Одрин"}
{"url": "http://www.focus-news.net/news/2018/09/15/2567267/vitsepremierat-valeri-simeonov-shte-otkrie-osmiya-obshtoukrainski-balgarski-sabor.html", "text": "Заместник министър-председателят Валери Симеонов ще открие осмия общоукраински български събор, който ще се проведе в Акерманската крепост, разположена до град Белгород Днестровски в област Одеса. Това съобщиха от  правителствената информационна служба . \r\nПровеждането на Събора започва през 1998 г. под патронажа на Асоциацията на българите в Украйна. Днес той вече се е превърнал в главното социално-културно събитие на 300-та хилядната българска общност в Украйна, целта на който е запазване и развитие на българските традиции, историческите и културни достижения на българите в съвременните украински земи. В предстоящия Събор ще вземат участие представители на българската и украинската официална власт и българската диаспора от Украйна, Молдова, България и други страни. \r\nНа събитието ще присъстват още Светлана Йорданова - заместник-министър на здравеопазването и Петър Харалампиев - председател на Държавна агенция за българите в чужбина.", "date": "2018.09.15", "title": "Вицепремиерът Валери Симеонов ще открие осмия общоукраински български събор"}
{"url": "http://www.focus-news.net/news/2018/09/15/2567270/plovdiv-zamestnik-predsedatelyat-na-pp-gerb-tsvetan-tsvetanov-shte-se-sreshtne-sas-strukturite-na-partiyata-v-grada-i-oblastta.html", "text": "Председателят на Парламентарната група на ГЕРБ и заместник-председател на партията Цветан Цветанов ще посети Пловдив. Това съобщиха от пресцентъра на  ПП ГЕРБ .  \r\nВ 12.00 часа в зала „Пловдив“ на Гранд хотел „Пловдив“ той ще се срещне с представители на структурите на ГЕРБ в Пловдив-град и Пловдив-област.  \r\nНа срещата ще присъстват членове на Изпълнителната комисия на ГЕРБ, народни представители, кметът на Пловдив Иван Тотев, кметове на общини, районни кметове и общински съветници.", "date": "2018.09.15", "title": "Пловдив: Заместник-председателят на ПП ГЕРБ Цветан Цветанов ще се срещне със структурите на партията в града и областта"}
{"url": "http://www.focus-news.net/news/2018/09/15/2567269/ministar-neno-dimov-shte-se-vklyuchi-v-kampaniyata-da-izchistim-balgariya-zaedno-v-lesopark-lipnik-kray-ruse.html", "text": "Министър Нено Димов ще се включи в кампанията „Да изчистим България заeдно“ в лесопарк „Липник“. Това съобщиха от пресцентъра на  Министерството на околната среда и водите . Министерството на околната среда и водите е основен партньор на инициативата „Да изчистим България заeдно“ за седма поредна година. Кампанията е най-мащабната доброволческа проява у нас. Тя цели да изгради обществена чувствителност по опазването на околната среда.  \r\nПрез 2018 г. страната се присъедини към най-голямата гражданска инициатива в света – World Clean Up Day 2018. В Световния ден на почистването България ще чисти заедно с милиони доброволци от 150 страни.  \r\nМинистърът на околната среда и водите Нено Димов ще се включи в кампанията в Русе. С екип на екоинспекцията, министърът ще участва в почистването на лесопарк „Липник“ от 10.00 часа.                                             \r\nНа този ден от 9.30 часа служителите на МОСВ, ПУДООС, ИАОС и РИОСВ – София ще почистват Ловния парк в столицата. Служителите на 16-те регионални инспекции, 3-те национални парка и 4-те Басейнови дирекции ще чистят защитени местности, паркови пространства и замърсени места на териториите, които контролират.  \r\nПрез 2018 г. МОСВ осигури 40 000 чувала и 80 000 чифта ръкавици чрез Предприятието за управление на дейностите по опазване на околната среда (ПУДООС). 3590 бона за гориво бяха разпределени на областните управи за транспортиране на събраните от доброволци отпадъци до 51 Регионални системи за управление на отпадъците (РСУО).  \r\nВ деня на почистването експерти в МОСВ и в РИОСВ ще обобщават информация от общините за събраните количества отпадъци. В рамките на кампанията общините са освободени от дължимите отчисления за количествата депонирани отпадъци, за да бъдат насърчени да организират почистването на своята територия. Осигурен е свободен достъп до РСУО за транспортните средства, извозващи отпадъците.", "date": "2018.09.15", "title": "Министър Нено Димов ще се включи в кампанията „Да изчистим България заeдно“ в лесопарк „Липник“ край Русе"}
{"url": "http://www.focus-news.net/news/2018/09/15/2567268/ministarat-na-turizma-nikolina-angelkova-shte-uchastva-v-kragla-masa-po-proekta-za-12-vineno-kulinarni-destinatsii-v-kardzhali.html", "text": "Министърът на туризма Николина Ангелкова ще участва в кръгла маса в Кърджали за обсъждане на проекта за 12 винено-кулинарни дестинации. Това съобщиха от  пресцентъра на Министерството на туризма . На събитието ще бъдат дискутирани дестинациите „Сакар“ и „Родопи“. Събитието е част от втори етап от реализацията на съвместната инициатива на Министерството на туризма и Министерството на земеделието, храните и горите.  \r\nВ дебата ще участват още Никола Чанев, областен управител на област Кърджали, инж. Красимир Коев, изпълнителен директор на Изпълнителна агенция по лозата и виното и др.  \r\nКръглата маса ще се проведе в Кърджали, зала 301 на Областната администрация.", "date": "2018.09.15", "title": "Министърът на туризма Николина Ангелкова ще участва в кръгла маса по проекта за 12 винено-кулинарни дестинации в Кърджали"}
{"url": "http://www.focus-news.net/news/2018/09/15/2567255/tass-sergey-lavrov-predupredi-tezi-koito-iskat-da-realizirat-silov-stsenariy-v-donbas.html", "text": "Сергей Лавров предупреди тези, които искат да реализират силов сценарий в Донбас, предава  TACC  на пресконференция след разговорите с германския му колега Хайко Маас в Берлин. \r\n\"Бих искал да предупредя силно онези, които вушават идеи за силов сценарий - каза той. - Това би било катастрофа за украинския народ, защото това всъщност може да подкопае украинската държавност.\" Лавров също така подчерта, че \"не трябва да се биете с вашите граждани\". \r\nЛавров отбеляза, че положението в Украйна бе обсъдено подробно в разговорите с Хайко Маас и подчерта, че дипломатите са съгласни, че споразуменията в Минск нямат алтернатива. \r\n\"За това как върви практическата им реализация, сега има специална дискусия на ниво помощници на лидерите на страните  от Нормандския  формат,  каза ръководителят на руското външно министерство, отбелязвайки, че той се надява, че може да има положително развитие в този формат и контактната група в близко бъдеще.  Юлиян Марков", "date": "2018.09.15", "title": "ТАСС: Сергей Лавров предупреди тези, които искат да реализират силов сценарий в Донбас"}
{"url": "http://www.focus-news.net/news/2018/09/15/2567271/sofiya-mladezhkata-organizatsiya-na-bsp-v-stolitsata-shte-se-vklyuchi-v-kampaniyata-da-izchistim-balgariya-zaedno.html", "text": "Младежката организация на БСП – София ще се включи в кампанията „Да изчистим България заедно“, която ще се проведе в първия Световния ден на чистенето. Това съобщиха от пресцентъра на  БСП - София . Младите социалисти ще започнат в 10.00 часа с почистването на ул. „Бесарабия“, в района между улиците „Лепенец“ и „Капитан Райчо Николов“. Към тях ще се присъединят народните представители от „БСП за България“ Димитър Данчев и Николай Цонков, както и членове на организация на БСП в район „Подуяне“. \r\nСпоред младежите от БСП – София съпричастността към опазването на околната следа е част от отговорността на гражданите към града и държавата, а доброволчеството е доказателство за тази съпричастност. Според тях не само центърът на столицата трябва да бъде редовно почистван, но и крайните квартали като този, в който ще бъдат днес.", "date": "2018.09.15", "title": "София: Младежката организация на БСП в столицата  ще се включи в кампанията „Да изчистим България заедно“"}
{"url": "http://www.focus-news.net/news/2018/09/15/2567274/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-v-inter-ekspo-tsentar.html", "text": "Въвежда се временна организация на движението за провеждане на събитие в „Интер Експо Център“ на 15 и 16 септември. Това съобщиха от пресцентъра на  Столична Община .   \r\nОт 08.00 до 18.00 часа днес и на 16 септември се забранява престоят и паркирането на пътни превозни средства на локалното пътно платно на бул. „Цариградско шосе” пред входа на Интер Експо Център.  \r\nОт 06.00 до 20.00 часа днес  и на 16 септември се забранява влизането на пътни превозни средства по локалното пътно платно на бул. „Цариградско шосе” от страната на Интер Експо Център, само при необходимост и по преценка на отдел „Пътна полиция” при СДВР, с изключение на колите на масов градски транспорт.", "date": "2018.09.15", "title": "София: Въвежда се временна организация на движението за провеждане на събитие в „Интер Експо Център“"}
{"url": "http://www.focus-news.net/news/2018/09/15/2567277/blagoevgrad-initsiativata-sportna-panorama-2018-shte-bade-ofitsialno-otkrita-na-ploshtad-makedoniya.html", "text": "От 09.30 часа на площад „Македония“ заместник-министърът на младежта и спорта Ваня Колева и кметът на Благоевград д-р Атанас Камбитов ще открият „Спортна панорама 2018“. Това съобщиха от пресцентъра на  Община Благоевград . След това, около 10.00 часа, те ще вземат участие в кампанията „Да изчистим България заедно“, като ще се включат в почистването на зелените площи около Спортен комплекс „Пирин“ в кв. „Еленово“.", "date": "2018.09.15", "title": "Благоевград: Инициативата „Спортна панорама 2018“ ще бъде официално открита на площад „Македония“"}
{"url": "http://www.focus-news.net/news/2018/09/15/2567275/xinhua-poveche-ot-40-kompanii-shte-uchastvat-v-kitayskoto-mezhdunarodno-vnosno-izlozhenie.html", "text": "Повече от 40 български компании ще участват  в първото Китайско международно вносно изложение, което  ще се проведе в Шанхай, предава   Xinhua. \r\n„Надяваме се, че българските компании ще покажат своята най-добра продукция и активно да развият китайския пазар“, заяви председателя на Китайския чуждестранен търговски център Ли Джинци. \r\nНа събитието ще участват около 2800 компании от повече от 130 държави и региони и се очаква да бъде посетено от около 150 хил. души. \r\nЛи Джинци допълни, че Китай е важен търговски партньор на България като обемът на двустранната търговия през 2017 г. е над 2,1 милиарда долара. \r\n„Посрещаме добре българските млечни продукти, розово масло, вино и други специфични продукти и се надяваме продуктите, произведени в Китай, да донесат нови ползи до българските потребители“, допълни той.  Виктор Турмаков", "date": "2018.09.15", "title": "Xinhua: Повече от 40 компании ще участват в Китайското международно вносно изложение"}
{"url": "http://www.focus-news.net/news/2018/09/15/2567273/predsedatelyat-na-komisiyata-po-kultura-vezhdi-rashidov-shte-prisastva-na-tarzhestvata-za-yubileya-na-balgarskoto-chitalishte-i-balgarskata-tsarkva-sv-sv-konstantin-i-elena-v-grad-odrin.html", "text": "Председателят на парламентарната Комисия по културата и медиите Вежди Рашидов ще присъства на тържественото отбелязване на 10-ата годишнина от създаването на Народно читалище „Просвета“ в Българската православна църква „Св. Георги“ и 10-та годишнина от възстановяването на Българската православна църква „Св. св. Константин и Елена“ в град Одрин. Това съобщиха от  Комисията по културата и медиите . Организатори на събитието са Съюзът на народните читалища, българското генерално консулство в Одрин и настоятелството на  църквата „Св. Георги“.  \r\nВежди Рашидов ще има срещи с областния управител на Одрин Гюнай Йоздемир и с кмета на Одрин Реджеп Гюркан.", "date": "2018.09.15", "title": "Председателят на Комисията по култура Вежди Рашидов ще присъства на тържествата за юбилея на българското читалище и българската църква „Св. св. Константин и Елена“ в град Одрин"}
{"url": "http://www.focus-news.net/news/2018/09/15/2567276/ministerstvoto-na-otbranata-shte-se-vklyuchi-v-evropeyskite-dni-na-nasledstvoto.html", "text": "Министерството на отбраната се включва на 15 септември в Европейските дни на наследството София 2018 и отваря врати за посещение на граждани. Това съобщиха от пресцентъра на  Министерство на отбраната . Тази година те се провеждат под мотото „Изкуството да споделяме“ и са кулминацията на обявената от Европейския парламент и Съвета на Европейския съюз Европейска година на културното наследство 2018. \r\nМинистерството на отбраната отваря врати за граждани от 10.00 до 12.00 часа.", "date": "2018.09.15", "title": "Министерството на отбраната ще се включи в Европейските дни на наследството"}
{"url": "http://www.focus-news.net/news/2018/09/15/2567278/sofiya-vavezhda-se-organizatsiya-na-dvizhenieto-za-provezhdane-na-festival-panair-na-kuklite.html", "text": "Въвежда се организация на движението за провеждане на Фестивал „Панаир на куклите“. Това съобщиха от пресцентъра на  Столична община.  \r\n Забранява се престоят и паркирането  с изключение на автомобилите, обслужващи мероприятието, както следва:  \r\n-\tОт 8.00 до 22.00 часа днес и утре на ул.“Ген.Гурко“ срещу Столичен куклен театър;  \r\n-\tОт 8.00 до 22.00 ч. на 17, 18 и 16 септември 2018г. на ул.“Иван Вазов“ между ул.“Г.Бенковски“ и ул.“Кузман Шапкарев“;  \r\n-\tОт 8.00 до 22.00 часа на 20, 21 и 19 септември 2018г. на ул.“Иван Вазов“ между ул.“Бенковски“ и ул.“Г.С.Раковски“;", "date": "2018.09.15", "title": "София: Въвежда се организация на движението за провеждане на Фестивал „Панаир на куклите“"}
{"url": "http://www.focus-news.net/news/2018/09/15/2567282/stara-zagora-v-grada-retsiklirat-bezplatno-nenuzhni-mebeli.html", "text": "За поредна година Община Стара Загора подкрепя кампанията „Да изчистим България заедно”. Това съобщиха от пресцентъра на  Община Стара Загора . За провеждането ѝ са осигурени 5 000 полиетиленови чувала и 5 000 чифта ръкавици за еднократна употреба, които ще бъдат предоставени на желаещите граждани чрез административните бюра на Община Стара Загора, по райони, в рамките на работното време до днес, от 8.30 часа до 17.30 часа. \r\nПрез периода от днес до 16 септември 2018 г. достъпът до депото на „Регионален център за управление на отпадъците – Стара Загора“ в землището на с. Ракитница ще бъде свободен за всички транспортни средства, които ще извозват събраните по време на инициативата отпадъци, вкл. за частни транспортни средства.  \r\nПрез този период желаещите граждани могат със собствен транспорт да извозват и предават за третиране в Центъра за рециклиране на Регионалния център за управление на отпадъците в с. Ракитница самостоятелно едрогабаритни отпадъци от домакинствата непотребни мебели: шкафове, гардероби, легла, вкл. матраци, дивани, фотьойли и други.). \r\nПо време на кампанията днес и утре операторът на депото Консорциум „РСУО Стара Загора“ ще приема за депониране събраните от гражданите отпадъци безвъзмездно и ще ги третира при минимални такси за Община Стара Загора. \r\nПредвидените за почистване места на територията на Община Стара Загора по избор на гражданите са: междублокови пространства, детски площадки, спортни площадки, паркове и градини. Служителите на Община Стара Загора също ще се включат в инициативата по почистване.", "date": "2018.09.15", "title": "Стара Загора: В града рециклират безплатно ненужни мебели"}
{"url": "http://www.focus-news.net/news/2018/09/15/2567280/burgas-s-golyam-kontsert-shte-bade-otbelyazan-praznikat-na-zhk-meden-rudnik.html", "text": "На 15 септември най-големият бургаски компплекс - „Меден рудник“, ще отбележи своя празник с голям концерт. Това съобщиха от пресцентъра на  Община Бургас . Програмата започва в 10.30 часа пред блок 128 със забавления за децата, които ще бъдат зарадвани с много игри, аниматори и изпълненията на DJ Иван Тодоров и детска вокална група „Изгревчета\" при читалище „Изгрев 1909\". В 12.00 часа в двора на ОУ „Найден Геров\" ще бъде традиционното поднасяне на венци и цветя пред паметната плоча на основателите на „Меден рудник\", а от 16.00 часа ще се надпяват и надиграват детски школи и самодейни състави, които ще бъдат последвани от изпълненията на ансамбъл „Странджа\". \r\nКулминацията на празника ще бъде големият фолклорен концерт, който ще започне от 18.00 часа, с участието на оркестър „Стралджа\" с ръководител Матьо Добрев и странджанските народни певци Жечка Сланинкова, Ваня Дженезова, Катя Георгиева, Цветелина и Панайот Стойчеви. \r\nНа 16 септември на паркинга пред блок 128 от 10.00 часа ще се проведе турнир по борба с участието на млади таланти и доказали се бургаски и национални състезатели. \r\nТази година поводите за празнуване са два, тъй като народно читалище \"Паисий Хилендарски 1928\" чества своя 90-годишен юбилей. Читалището е основано през 1928 година от родолюбивите жители на тогавашното село Карабаир. Нарекли са го \"Пробуда\", а през 1936 година се основава и библиотеката към читалището. През 1980 година, когато вече селото става квартал на Бургас, се налага името на читалището да се промени на \"Паисий Хилендарски\" като амбицията му през годините е била да утвърди мястото си на културен и информационен център в съвременното културно пространство. \r\nПразникът на Меден рудник се провежда с финансовата подкрепа на Община Бургас, съвместно с народно читалище \"Паисий Хилендарски 1928\" и Инициативен граждански комитет.", "date": "2018.09.15", "title": "Бургас: С голям концерт ще бъде отбелязан празникът на жк. „Меден рудник“"}
{"url": "http://www.focus-news.net/news/2018/09/15/2567283/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-ul-iztochna-tangenta.html", "text": "Въвежда се временна организация на движението за реконструкция на ул. „Източна тангента“. Това съобщиха от пресцентъра на  Столична община . От 00.00 часа днес до 24.00 часа на 16 септември 2018 г. се забранява влизането на пътни превозни средства по ул. „Източна тангента“ в участъка от кръстовището с ул. „511“ до кръстовището с ул. „Мими Балканска“.", "date": "2018.09.15", "title": "София: Въвежда се временна организация на движението за реконструкция на ул. „Източна тангента“"}
{"url": "http://www.focus-news.net/news/2018/09/15/2567281/blagoevgrad-obshtinata-shte-se-vklyuchi-v-kampaniyata-da-izchistim-balgariya-zaedno.html", "text": "Общината и „Еко партнърс“ съвместно се включват в зелената инициатива на Бтв „Да изчистим България заедно“. Това съобщиха от пресцентъра на  Община Благоевград . За улеснение на доброволците ще се раздават необходимите средства за почистване на специално обособена шатра, която ще бъде разположена пред мол \"Ларго\". Тя ще бъде отворена от 09.00 до 11.00 часа в петък и от 15.00 до 18.00 в същия ден. На 15 септември, когато е и денят на инициативата, всеки желаещ ще има възможност да вземе чували и ръкавици от същата шатра между 09.00 часа и 11.00 часа. Доброволци от Детски парламент - Благоевград ще раздават чували за разделно събиране, които ще бъдат в два цвята - жълто и зелено, както и ръкавици. В жълтия чувал трябва да се събират хартия, картон, пластмаса и метал, а в зеления - стъкло. \r\nСъвместната инициатива е в помощ на кампанията „Да изчистим България заедно“ и рециклирането на отпадъци. Събраният боклук следва да бъде оставен до най-близките кофи за рециклиране, като непосредствено след това автомобил на „Еко партнърс“ ще извозва събрания отпадък.", "date": "2018.09.15", "title": "Благоевград: Общината ще се включи в кампанията „Да изчистим България заедно“"}
{"url": "http://www.focus-news.net/news/2018/09/15/2567285/sofiya-v-park-lyulin-shte-se-provede-zelena-biblioteka-po-povod-parviya-ucheben-den.html", "text": "В парк „Люлин“ ще се проведе „Зелена библиотека“ по повод първия учебен ден. Това съобщиха от пресцентъра на  Столична община . Инициативата ще се състои от 10.00 часа до 13.00 часа. Столична библиотека ще бъде в парк „Люлин“ със своята „Зелена библиотека“. Общината кани и възрастни да вземат участие в инициативата \"Споделени книги\" - \"Вземи, прочети, върни\". Библиобусът на Столична библиотека също ще бъде сред жителите на квартала, за да ги покани да станат читатели на библиотеката и да си изберат любимата книга за четене. Читателските карти на този ден ще бъдат безплатни.", "date": "2018.09.15", "title": "София: В парк „Люлин“ ще се проведе „Зелена библиотека“ по повод първия учебен ден"}
{"url": "http://www.focus-news.net/news/2018/09/15/2567284/blagoevgrad-obshtina-petrich-shte-se-vklyuchi-v-kampaniyata-da-izchistim-balgariya-zaedno.html", "text": "Община Петрич ще се включи в кампанията „Да изчистим България заедно”, съобщиха от пресцентъра на  Общината . Доброволческата инициатива традиционно приобщава стотици граждани на община Петрич, неправителствени организации и сдружения, училищни колективи, частни фирми и други. Събират се отпадъците от зелените площи, междублоковите пространства, училищните дворове и прилежащи площи, както и терените около частните предприятия. Община Петрич създава организация за извозването на събраната смет до Регионалното депо за твърди битови отпадъци. Общината е определила и два пункта за раздаване на чували, ръкавици и вода. Те ще бъдат пред НСБ „Цар Самуил” и пред комплекс „Яворите” от 09.00 часа. И тази година усилия ще се насочат също за почистване на най-посещаваните маршрути в Природен парк „Беласица” по инициатива на дирекцията на парка. В природозащитната инициатива може да се включи всеки гражданин.", "date": "2018.09.15", "title": "Благоевград: Община Петрич ще се включи в кампанията „Да изчистим България заедно”"}
{"url": "http://www.focus-news.net/news/2018/09/15/2567272/v-tsentralata-na-pp-abv-shte-se-provede-publichna-diskusiya-za-razvitieto-na-otnosheniyata-mezhdu-balgariya-i-makedoniya-i-predlozheniya-za-merki-v-zashtita-na-natsionalnite-ni-interesi.html", "text": "От 16.30 часа в конферентната зала в централата на ПП АБВ в град София, ул. „Врабча“ 23 ще се проведе публична дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни“. Това съобщиха от пресцентъра на  ПП АБВ . \r\nВъв форума ще вземат участие президентът на България (2002-2012) Георги Първанов, акад. Георги Марков, акад. Константин Косев, акад. Антон Дончев, проф. Валери Стефанов, проф. Георги Костов, чл. кор. проф. Васил Проданов, издателят Иван Гранитски, внукът на Димитър Талев – Климент Талев и др. Покана за участие в дискусията е изпратена и до членовете на Мултидисциплинарната комисия по договора за добросъседство с Р Македония.", "date": "2018.09.15", "title": "В централата на ПП АБВ ще се проведе публична дискусия за развитието на отношенията между България и Македония и предложения за мерки в защита на националните ни интереси"}
{"url": "http://www.focus-news.net/news/2018/09/15/2567279/stara-zagora-parvi-natsionalen-sabor-na-zapasnoto-voinstvo-shte-se-provede-v-obshtina-kazanlak.html", "text": "Министърът на отбраната Красимир Каракачанов ще участва в откриването на първия Национален събор на запасното воинство, което ще се състои от 11.00 часа на 15 септември в местността Крънска кория край град Казанлък. Това съобщиха от пресцентъра на  Министерство на отбраната . Организатор на събитието е Съюзът на офицерите и сержантите от запаса и резерва със съдействието на Министерството на отбраната и Община Казанлък. В Националния събор на запасното воинство ще участват представители на военно-патриотичните организации в страната.   \r\nВ различните прояви по време на събора на 15 и 16 септември ще се включат военнослужещи от 68-ма бригада „Специални сили“ и 61-ва механизирана бригада от състава на Сухопътните войски. В първия ден на събора военнослужещите от 68-ма бригада ще демонстрират своите умения при изпълнения на бойни техники и елементи от мисиите на специалните сили, а  на втория ден - военнослужещите от 61-ва механизирана бригада ще представят образци военна техника и оръжия.  \r\nВ художествената програма на събора ще участва Представителният ансамбъл на въоръжените сили.", "date": "2018.09.15", "title": "Стара Загора: Първи национален събор на запасното воинство ще се проведе в община Казанлък"}
{"url": "http://www.focus-news.net/news/2018/09/15/2567286/haskovo-obshtinata-se-vklyuchva-v-natsionalnata-kampaniya-da-izchistim-balgariya-zaedno.html", "text": "Община Хасково се включва за поредна година в националната кампания „Да изчистим България заедно“. Това съобщиха от пресцентъра на  Общината . В 9.00 часа пред Общината ще бъде организиран пункт за раздаване на чували и ръкавици за гражданите. \r\nСлужителите на Община Хасково отговорни за провеждането на кампанията „Да изчистим България заедно\" са Росица Павлова и Живко Желев, които отговарят на телефони съответно 038/603 374 и 038/603 370.   \r\nПредложените терени за почистване са: \r\n- Бул. „Освобождение“, горичката до бившия ДАП; \r\n- Старо Пловдивско шосе – в района на боровата гора и покрай шосето до Картинг пистата; \r\n- Лесопарк Кенана – района на пътя Дивото Козле - Ханче Клокотница, Розариума; \r\n- Парк Ямача; \r\n- Замърсени с отпадъци терени в покрайнините на града и селата. \r\nДобре е гражданите да оставят чувалите със събраните отпадъци до най-близкия съд за събиране на смет, за да могат да бъдат извозени към сметището. \r\nОбщинските служители също ще се включат в чистенето.", "date": "2018.09.15", "title": "Хасково: Общината се включва в националната кампания „Да изчистим България заедно“"}
{"url": "http://www.focus-news.net/news/2018/09/15/2567287/pernik-sporten-festival-shte-se-provede-v-grada.html", "text": "Членовете на Общински младежки съвет организират Спортен фестивал, който ще се състои в рамките на два дни в Перник. Това съобщиха от пресцентъра на  Община Перник . \r\nДнес младежите организират футболен турнир, който ще стартира в 10.00 ч. Непосредствено след това – в 10.30 ч. започва стрийт фитнес турнир на открито. И двете инициативи ще се проведат на „Алеята на спорта” под Обединен детски комплекс. \r\nНа 16 септември (неделя) от 10:00 ч. в спортна зала \"Кракра\" е предвиден турнир по баскетбол 3х3, както и забавни игри за най-малките, от 11.00 ч. пред Двореца на културата.", "date": "2018.09.15", "title": "Перник: Спортен фестивал ще се проведе в града"}
{"url": "http://www.focus-news.net/news/2018/09/15/2567288/kyustendil-obshtinata-se-vklyuchva-v-kampaniyata-da-izchistim-balgariya-zaedno.html", "text": "Община Кюстендил се включва в кампанията \"Да изчистим България заедно\". Това съобщиха от пресцентъра на  Общината . От 10.00 часа ще се проведе кампанията „Да изчистим България заедно!“. Мястото, определено за почистване в Кюстендил, е лесопарк „Хисарлъка“ и всеки, желаещ да се включи, ще получи чувал и ръкавица. \r\nОбщина Кюстендил призовава жителите на Кюстендил, които ще се включват в инициативата с почистване на околоблоковите пространства или градинки, да оставят събрания боклук до най-близкия контейнер за битови отпадъци. \r\n\"Община Кюстендил се включи! Включи се и ти! За чист и зелен Кюстендил!\", апелират от Общината.", "date": "2018.09.15", "title": "Кюстендил: Общината се включва в кампанията \"Да изчистим България заедно\""}
{"url": "http://www.focus-news.net/news/2018/09/15/2567291/veliko-tarnovo-gradat-otnovo-se-vklyuchva-v-kampaniyata-da-izchistim-balgariya-zaedno.html", "text": "За поредна година Велико Търново се включва в кампанията „Да изчистим България заедно“. Това съобщиха от пресцентъра на  Община Велико Търново . Националната доброволческа акция ще се проведе днес, когато е и Световният ден на почистването. \r\nКампанията е подкрепена от редица институции, организации и сдружения. Като част от инициативата, Община Велико Търново осигурява за доброволците чували и ръкавици, както и последващото транспортиране на събраните отпадъци. \r\nНеобходимо е участниците да посочат местата предварително районите, в които ще работят, а чувалите със събраната смет да бъдат оставени край контейнерите. Така още в същия ден отпадъците ще бъдат транспортирани.", "date": "2018.09.15", "title": "Велико Търново: Градът отново се включва в кампанията „Да изчистим България заедно“"}
{"url": "http://www.focus-news.net/news/2018/09/15/2567289/the-north-africa-post-balgariya-podkrepya-trayno-i-spravedlivo-reshenie-na-zapadnosaharskiya-vapros.html", "text": "Правителството на България приветства „сериозните усилия“ на Мароко за постигането на „трайно и справедливо решение на западносахарския въпрос под егидата на ООН, пише   The North Africa Post. \r\n„Ние призоваваме страните от конфликта да си сътрудничат повече, за да се постигне прогрес в политическия процес“, съобщава българското МВнР, след като външният министър Екатерина Захариева се срещна в София със своя марокански колега Насер Бурита.  \r\nПо време на посещението си в България Бурита се срещна и с вицепрезидента на страната Илияна Йотова като са обсъдили двустранните отношения, борбата срещу имиграцията и тероризма, както и за сирийската криза и климатичните промени.  Виктор Турмаков", "date": "2018.09.15", "title": "The North Africa Post: България подкрепя „трайно и справедливо решение“ на западносахарския въпрос"}
{"url": "http://www.focus-news.net/news/2018/09/15/2567292/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-kontsert.html", "text": "Въвежда се временна организация на движението във връзка с концерт на Радио \"Експрес\". Това съобщиха от пресцентъра на  Столична община . До 17.00 часа се забраняват престоят и паркирането на пътни превозни средства, с изключение на автомобилите на участниците в мероприятието на пл. „Кн. Александър I“ – 20 паркоместа. От 17.00 до 22.00 часа се забраняват престоят и паркирането на пътни превозни средства на пл. „Княз Александър I“. От 18.00 часа до 22.00 часа  се забранява влизането  на пътни превозни средства по бул. „Цар Освободител“ между ул. „Г. С. Раковски“ и пл. „Независимост“. От 18.00 до 23.00 часа частично се променя маршрутът на линия 10ТМ. В посока пл. „Възраждане“ се скъсява от Зоопарка по действащия маршрут до кръстовището на бул. „Евлоги и Христо Георгиеви“ и ул. „Й. В. Гурко“, наляво по бул. „Й. В.Гурко“, наляво по бул. „Евлоги и Христо Георгиеви“ и по маршрута си до Зоопарка.", "date": "2018.09.15", "title": "София: Въвежда се временна организация на движението във връзка с провеждане на концерт"}
{"url": "http://www.focus-news.net/news/2018/09/15/2567290/burgas-prodalzhava-festivalat-voda.html", "text": "Младежки културен център, сдружение \"Танц БГ\" и инициативата \"Бургас харесва младите\" за втори път организират фестивала за съвременни изкуства \"Вода\". Toва съобщиха от пресцентъра на  Община Бургас . \r\nФестивалът се провежда до 16 септември в изпразнения плувен басейн и съседни пространства в МКЦ. В програмата ще бъдат представени творби от български и международни визуални артисти в областите видео, инсталации, фотография и артистични трансформации. \r\nФестивалното пространство включва закритият басейн с размери 25 х 12,5 метра и множеството по-малки помещения - съблекални, бани, коридори, котелно помещение, стрелбище и други пространства, оформящи своеобразен лабиринт. \r\nПроизведенията ще бъдат разположени в помещенията на басейна и околното пространство. Зрителите ще преминават през случващи се пред тях презентации в избрана от тях последователност. \r\nБилети за \"Вода\" можете да закупите до 31 август на промоционални цени от касата на МКЦ (етаж 2, офис \"Касиер\") на цена 15 лв. за целия период на фестивала. След това на касата на НХК и на входа в дните на събитието, цена - 10 лв. за един ден, 25 лв. за трите дни.   \r\nФестивалът за съвременни изкуства \"Вода\" се организира и с финансовата подкрепа на Министерство на Културата, Община Бургас, с подкрепата на Art Council Korea, Korea Dance Abroad и ОП \"Спортни Имоти\".", "date": "2018.09.15", "title": "Бургас: Продължава фестивалът \"Вода\""}
{"url": "http://www.focus-news.net/news/2018/09/15/2567293/veliko-tarnovo-obshtina-svishtov-shte-se-vklyuchi-v-svetovniya-den-na-pochistvaneto.html", "text": "Община Свищов ще се включи в Световния ден на почистването, заедно с милиони доброволци от 150 държави. Това съобщиха от пресцентъра на  Общината  и призоваха жителите на града да бъдат сред най-активните в доброволческата акция „Да изчистим България заедно!“, която ще се проведе днес, съвместно с най-голямата гражданска инициатива в света – World cleanup day. \r\nВъв връзка с инициативата, Община Свищов е подготвила прецизна организация и всички желаещи могат да се включат, като почистят прилежащите територии около своите домове или обществени места по свой избор. \r\n„На всички участници в кампанията ще бъдат осигурени чували и ръкавици. Събраните отпадъци трябва да бъдат поставяни до обществените съдове за смет, след което ще бъдат извозени от сметосъбираща техника.", "date": "2018.09.15", "title": "Велико Търново: Община Свищов ще се включи в Световния ден на почистването"}
{"url": "http://www.focus-news.net/news/2018/09/15/2567294/navarshvat-se-1125-g-ot-istoricheskiya-preslavski-sabor.html", "text": "Централно събитие в живота на Православната ни църква през тази седмица и едно от най-важните за годината е 1125 годишнината от историческия Преславски събор. През 2018 година се навършват 1125 години от Първия църковно-народен събор, провел се през 893 година във Велики Преслав, новата християнска столица на цар Симеон. По този повод ръководството на Варненска и Великопреславска света митрополия организира с благословението на Негово високопреосвещенство Варненския и Великопреславски митрополит Йоан, тържествено честване на това  събитие на 16 септември 2018 г. - неделя, предаде репортер на  Агенция \"Фокус\" .  То ще се проведе в  присъствието на  Негово Светейшество Българския патриарх и Софийски митрополит Неофит. \r\nПрограмата включва: \r\n15 септември, събота: \r\n- посрещане на официалните гости.  \r\n16 септември, неделя: \r\n– 8:30 ч. – Посрещане на Негово Светейшество Българския патриарх и Софийски митрополит Неофит в Катедрален храм „Успение Богородично“ и начало на Светата Божествена Литургия. \r\n– 12:30 ч. – Благодарствен молебен в Дворцовата базилика в Националния историко-археологически резерват „Велики Преслав“ – град Велики Преслав.  \r\nНикола ПЕТКОВ", "date": "2018.09.15", "title": "Навършват се 1125 г. от историческия Преславски събор"}
{"url": "http://www.focus-news.net/news/2018/09/15/2567296/sofiya-bezplatni-ung-pregledi-shte-se-provedat-v-dkts-5.html", "text": "Безплатни профилактични УНГ прегледи организира ДКЦ 5 в София - Студентска поликлиника, във връзка с началото на учебната година. Това съобщиха от пресцентъра на  Столична община . \r\nПрегледите ще бъдат извършвани от д-р Ивета Иванова днес  и  на 29 септември (съботни дни), от 08.00 до 12.00 часа в поликлиниката на бул. \"Акад. Стефан Младенов\" №8., ет. 2, кабинет №53 . \r\nЧасовете за прегледи са ограничени и е необходимо предварително записване на тел. 0886 62 85 09, в работно време, уточняват от здравното заведение. \r\nОт безплатните профилактични прегледи могат да се възползват пациенти от всички възрастови групи.", "date": "2018.09.15", "title": "София: Безплатни УНГ прегледи ще се проведат в ДКЦ 5"}
{"url": "http://www.focus-news.net/news/2018/09/15/2567297/dobrich-obshtinata-shte-se-vklyuchi-v-initsiativata-da-izchistim-balgariya-zaedno.html", "text": "Община град Добрич ще се включи в инициативата „Да изчистим България заедно“ , която ще се проведе днес и на 16 септември. Това съобщиха от пресцентъра на  Община Добрич . \r\nДългосрочната цел на инициативата е да промени съзнанието и отношението на хората към местата, на които живеят, както и начина, по който се грижат за своите отпадъци. Стремежите са в посока обединяване усилията на всички, които искат България, Европа и светът да бъдат по-чисти. \r\nОсновен логистичен партньор е Министерството на околната среда и водите (МОСВ), чрез Предприятието за управление на дейности за опазване на околната среда, което подкрепя усилията на всички общински и областни администрации за участие в кампанията. И тази година дейностите по осигуряване на чували, ръкавици, транспорт и депониране на отпадъците ще бъдат обезпечени със средства от бюджета на МОСВ.  \r\nВъпреки организираното Пролетно почистване от Община град Добрич и тази година общината няма да остане безучастна към кампанията „Да изчистим България заедно”. Общинската администрация ще оказва съдействие на всички граждани, които желаят да почистят любимо свое място за отдих, пространствата около своите домове или пък детската площадка, на която се забавляват децата.  \r\nОт общината препоръчва отпадъците да бъдат събрани в чували до контейнерите за битови отпадъци или на удобно място за извозване. \r\nИзвозването на отпадъците ще се извършва от „Еф Си Си България“ ЕООД, след като гражданите и фирмите заявят предварително участието си и уточнят деня на почистване.", "date": "2018.09.15", "title": "Добрич: Общината ще се включи в инициативата „Да изчистим България заедно“"}
{"url": "http://www.focus-news.net/news/2018/09/15/2567295/burgas-akve-kalide-otbelyazva-praznika-si-sas-srednovekovni-bitki.html", "text": "В два поредни дни, днес и 16 септември, Туристическия комплекс (ТК) „Акве Калиде“ в Бургас ще отбележи своя празник. Това съобщиха от пресцентъра на  Общината . По този повод през съботния и неделния ден от 09.00 до 16.00 ч. туристическият комплекс ще предложи на гостите си възможност да се докоснат до бита и да съпреживеят дните на предците ни, живели през средните векове. \r\nПосетителите ще могат да разгледат средновековния лагер, построен и обитаван от членовете на Сдружение за средновековни възстановки „Чигот“ и НД „Традиция“ – Велико Търново. Ще бъде представена средновековната кухня на българите с демонстрация на приготвянето на автентични гозби по традиционен начин. Музей на открито с реплики на бойни оръжия, брони, дрехи и аксесоари ще бъде отворен за всички. \r\nЛагеруващите в „Акве Калиде“ ще демонстрират средновековни бойни оръжия и техники. Желаещите ще могат да изпробват своите умения в стрелба с лък, като това ще бъде подарък от ТК „Акве Калиде“ за всеки посетител на музея в празничните дни. \r\nНай-малките ще могат да се забавляват с разнообразни игри, на които са си играли децата преди повече от 5 века. За големите пък в лагера ще отвори „средновековна пивница“, в която ще се предлага и дегустация на медовина. \r\n„Чигот“ е сдружение с нестопанска цел, чието име произлиза от старобългарската дума за мечоносец, елитен воин. Групата е сформирана през 2004 г. и се занимава с възстановки на облекло, бит и въоръжение от периода Второ българско царство (XII-XV в.) и периода на похода на Владислав Варненчик (1443-44 г.), с историческа фехтовка, възстановки на битки, лагери, изнасяне на лекции, беседи. \r\n„НД „Традиция“, регионален клон Велико Търново, се занимава със средновековна реконструкция от 2008 г. Организатор на Международния фестивал „Ежедневието на средновековен Търновград“.  Основна дейност е експерименталната археология с насока периода на Второто българско царство (XII-XV в.) с акцент върху занаятите, кухнята и детските игри.", "date": "2018.09.15", "title": "Бургас: „Акве Калиде“ отбелязва празника си със средновековни битки"}
{"url": "http://www.focus-news.net/news/2018/09/15/2567299/pernik-za-poredna-godina-obshtinata-shte-se-vklyuchi-v-initsiativata-da-izchistim-balgariya-zaedno.html", "text": "За поредна година Община Перник ще се включи в инициативата „Да изчистим България заедно“. Това съобщиха от пресцентъра на  Общината. \r\nПо-малко от седмица остава до голямото чистене. С мащабната акция  страната ни и града ни ще стане част от Световния ден на почистването, въведен от Естония. \r\nНие и милиони хора от 150 страни ще чистим заедно. Зелената вълна започва в Нова Зеландия, преминава през всички часови зони и приключва 36 часа по-късно на Хаваите. \r\nИ този път кампанията ще бъде подкрепена от ЕКО ПАРТНЪРС. През годините тя се превърна в най-мащабния обществен еко проект в страната, който обедини усилията на общини, медии, граждани, институции и бизнес, за да станат градовете и населените места по-чисти, за да се опази българската природа и за да се провокира общественото съзнание и отговорност. \r\nВсички кметства на населени места в Община Перник, фирми, институции и граждани, желаещи да се включат в кампанията, могат да получат материали в сградата на Общината на 14 ет. стая №4, а за жителите на кв. „Изток“ ще  бъдат раздавани материали в Кметство „Изток“. \r\nЗа мащабната акция ще се предоставят цветни чували за разделно събиране на отпадъци и ръкавици за доброволците. \r\nОбщина Перник призовава всички свои граждани да се включат активно в почистването на междублокови пространства, спортни и детски площадки и градинки, а отпадъците да бъдат оставени до контейнерите, за да се извозят.", "date": "2018.09.15", "title": "Перник: За поредна година Общината  ще се включи в инициативата „Да изчистим България заедно“"}
{"url": "http://www.focus-news.net/news/2018/09/15/2567300/makfaks-makedoniya-vavezhdat-se-po-visoki-taksi-za-chuzhdestrannite-prevozni-sredstva-po-patishtata-v-sarbiya.html", "text": "В Сърбия ще бъдат въведени по-високи цени на пътните такси за превозни средства с чуждестранна регистрация. С новата цена например таксата за пътуване от Ниш до Белград, която е досега бе 6.5 евро ще се увеличи  до седем евро, предава македонската информационна агенция   „Макфакс“. \r\nПо-високата такса ще се заради хармонизацията с валутния курс динар-евро. Новите цени влизат в сила от 15 септември.  Виктор Турмаков", "date": "2018.09.15", "title": "„Макфакс“ (Македония): Въвеждат се по-високи такси за чуждестранните превозни средства по пътищата в Сърбия"}
{"url": "http://www.focus-news.net/news/2018/09/15/2567298/veliko-tarnovo-esennite-dzhaz-vecheri-prodalzhavat-v-grada.html", "text": "Есенни джаз вечери се провеждат във Велико Търново в края на седмицата. Новото музикално събитие в културния календар е по инициатива на кмета Даниел Панов и е организирано от Общината. Това съобщиха от пресцентъра на  Община Велико Търново . Три концерта ще зарадват публиката на днес и на 16 септември – те ще бъдат на сцената на Летния театър, а входът за всяка от вечерите ще бъде свободен.  \r\nВ 11,00 ч.  по случай първия учебен ден, започват откритите музикални уроци „Джаз за деца“ с Венцислав Благоев и „Джазтет“. Освен тромпетиста Венци Благоев, на сцената и около нея ще бъдат Невена Григорова (барабани и вокал), Димитър Благоев (китара), Станислав Арабаджиев (пиано) и Димитър Карамфилов (контрабас). Солистка ще бъде Марина Господинова, позната като преподавател в Музикалната академия - Пловдив и лице на уникалния поетично-джазов проект JAP („Джап.Бг“). Проектът представя джаза като достъпна и забавна музика, давайки възможност на малки и големи да импровизират заедно с изпълнителите на сцената, да се запознаят с различните стилове и музикални инструменти. Репертоарът включва популярни български и чуждестранни детски песни в джазов аранжимент, както и класически пиеси, в които участват и децата.  \r\nВ 20,00 ч. започва втората концертна вечер, а на сцената ще излязат изпълнителите от „Овърграунд Брас Бенд“ – Стара Загора. Седем-членната формация с бенд-лидер Даниел Лазаров (бас-китара) съчетава умело стиловете фънк, соул, поп, рок и джаз. Съставът включва още музикантите Иван Лазаров (вокал), Стефан Ников (тромпет), Мирослав Христов (тенор-саксофон), Нейко Буюклиев (тромбон), Борислав Милков (клавишни), Виктор Христов (барабани).  \r\nФиналът на „Есенни джаз вечери във Велико Търново“ ще бъде в неделната вечер с концерта на „Михаил Йосифов секстет“. Началото отново ще е в 20,00 ч. „Михаил Йосифов секстет“ е съвременна джаз формация, създадена в края на 2009 година от тромпетиста, композитор и аранжор Михаил Йосифов. В състава влизат още музикантите Атанас Хаджиев (тенор сакс), Велислав Стоянов (тромбон), Васил Спасов (пиано), Борис Таслев (бас) и Атанас Попов (барабани). С талант, постоянство, знания, хумор и с много любов към музиката те оформят днешния образ на джаза в България. Концертът във Велико Търново ще бъде със специалното участие на младата и много талантлива певица Велека Цанкова. Програмата на „Михаил Йосифов секстет“ в есенната вечер ще включва авторски композиции, част от авторския албум \"Счупени прозорци\", джаз стандарти и композиции от големия български композитор Йосиф Цанков. \r\nНовото музикално събитие продължава традицията всяко лято Велико Търново да се превръща в притегателен център на почитатели на джаз музиката от цяла България.", "date": "2018.09.15", "title": "Велико Търново: Есенните джаз вечери продължават в града"}
{"url": "http://www.focus-news.net/news/2018/09/15/2567303/blagoevgrad-bogata-programa-i-interesni-sabitiya-e-podgotvila-obshtinata-v-navecherieto-na-parviya-ucheben-den.html", "text": "Богата програма и интересни събития е подготвила Община Благоевград в навечерието на първия учебен ден. Програмата започват от 09.30 часа на площад „Македония“. Това съобщиха от пресцентъра на  Общината . Първото събитие е Спортна панорама- форум, който има за цел да популяризира спорта сред учениците и подрастващите, както и да ориентира родителите и децата в даден спорт.  \r\nСпортното събитие се организира за седма поредна година от Община Благоевград, спортните клубове на територията на града, съвместно с Министерството на младежта и спорта. Всички клубове на територията на Благоевград ще имат възможност да се презентират, да покажат постиженията си, завоюваните медали, купи и отличия. Целта е клубовете да представят дейността си, както и спецификата на спорта. Жители и гости на Благоевград ще могат да се насладят на пъстра презентация на всички видове спортове, представени от отборите участници. \r\nНепосредствено след откриването на Спортна панорама, ще започне и инициативата „Новите  шампиони“. На площад „Македония“, от 10.00 часа ще се проведат безплатни уроци по тенис за начинаещи. „Новите шампиони“ се организира от Община Благоевград и Българска федерация по тенис.  \r\nВ навечерието на първия учебен ден - 16 септември,  на пл. „Македония“, от 19.00 часа, лятната ваканция ще бъде изпратена с концерт под надслов „Ние решаваме“. На сцената в центъра на града ще излязат звезди като Павел и Венци ‘Венц, Михаела Маринова, Дара, Искрата, Ева Пармакова и други. „Ние решаваме“ е Национална програма за изпълнение на младежки дейности на Министерството на младежта и спорта.", "date": "2018.09.15", "title": "Благоевград: Богата програма и интересни събития е подготвила Общината в навечерието на първия учебен ден"}
{"url": "http://www.focus-news.net/news/2018/09/15/2567301/denyat-15-septemvri-v-balgarskata-istoriya.html", "text": "15 септември е първият учебен ден във всяко българско училище. На 15 септември 1863 г. е роден генерал Атанас Назлъмов. Български военачалник, генерал (от 1906 г.). Завършва Военното училище в София през 1882 г. В навечерието на Балканската война е инспектор на кавалерията, а по време на войната командва конната дивизия, която действа в Западна Тракия. През 1882 г., на 15 септември в  Пловдив е открита Народна (Областна) библиотека с музей, учредена през 1879 г. За директор и уредник е назначен Александър Башмаков. На 15 септември 1912 г. е  изпратена  тайна инструкция (№ 5669) на сръбското правителство до сръбските посолства да действат за присъединяване към Сърбия на Охрид и Прилеп, които по българо-сръбския съюзен договор са в \"безспорната зона\". На 15 септември 1918 г. започва атаката на пехотата на Съглашението срещу позициите на Българската армия на връх Добро поле. На 15 септември 1939 г. България обявява неутралитета си във войната на Германия срещу Полша, започнала на 1 септември 1939 г. На 15 септември 1944 г. съветските войски влизат в София. В същият ден 52 писатели с различна партийна принадлежност, призовават хората на интелектуалния труд да подкрепят новата власт, установена с военен преврат на 9 септември. На 15 септември 1946 г. Двадесет и шестото Народно събрание провъзгласява България за Народна република. Регентството преустановява съществуването си. Временен председател на републиката става Васил Коларов в качеството си на председател на парламента. Година по-късно, на 15 септември 1947 г., влиза в сила Парижкият мирен договор. Съюзната контролна комисия (СКК) прекратява дейността си. В 90-дневен срок след тази дата съветските войски напускат България. \r\n2017 г. \r\nБившата акушерка от столичната болница „Софиямед“ Емилия Ковачева, подсъдима за опит за убийство на новороденото бебе Никол, получава 18-годишна присъда.  \r\n2017 г. \r\nЕвелин Банев - Брендо е осъден на  20 години в италиански затвор по обвинение в наркотрафик. Касационният съд в Рим е отхвърлил обжалването и присъдата става ефективна.  \r\n2002 г. \r\nОт 10 до 15 септември президентът Георги Първанов е на посещение в САЩ. Там той разговаря чрез видеостена с вицепрезидента на САЩ Ричард Чейни, а на 11 септември прави изказване на специалната сесия на ООН в Ню Йорк, посветена на борбата с тероризма. Българският президент провежда многобройни срещи, между които са и тези с Джордж Сорос, с проф. Джефри Сакс, с представители на Американския еврейски комитет и на българския Уолстрийт клуб. \r\n2001 г. \r\n“Обединения блок на труда” на проф. Кръстьо Петков се преименува на Българска партия на труда. \r\nПартията Обединен блок на труда (ОБТ) е учредена на 28 януари 1997 г., регистрирана е през март същата година. До май 1997 г., когато се свиква първият му конгрес, негов председател е Григор Градев. Конгресът издига на негово място Кръстьо Петков. Партията участва заедно с БСП и други леви формирования в обща предизборна коалиция в парламентарните избори през юни 2001 г. \r\n2000 г. \r\nВ последния момент със споразумение за повишаване на заплатите е предотвратена национална стачка на учителите. Обещанието е учителските заплати да достигнат 220 лв. \r\nКитайски археолози откриват могилата на Чингиз хан. \r\n1994 г. \r\nВ едномесечен период – от 15 септември до 15 октомври, БСП провежда общопартиен референдум за приемане на новата си програма \"Нови времена, нова България, нова БСП\". \r\n1992 г. \r\nСпоред принципа на ротацията българският външен министър Стоян Ганев председателства XLVII сесия на ООН. \r\nСтоян Ганев е български юрист и политик. Роден е на 23 юли 1955 г. в Пазарджик. Завършва специалност \"Право\" в СУ (1973 г.). Защитава дисертация по конституционно право през 1985 г. Преподавател в Юридическия факултет на СУ и в школата на МВР, Симеоново (1985-1989 г.). Председател е на Обединения демократичен център, съпредседател на парламентарната група на СДС (1991-1992 г.); министър на външните работи в правителството на Филип Димитров (1991 г.). Председател на XLVII сесия на ОС на ООН (1992 г.). Освободен от тази длъжност през февруари 2002 г. \r\n1975 г. \r\nОт 15 до 20 септември в курорта “Златни пясъци” - Варна, се провежда Международна научна конференция \"Славянските култури и Балканите\". Конференцията е организирана под егидата на ЮНЕСКО от Комитета за изкуство и култура и Института за балканистика при БАН. \r\n1956 г. \r\nПроведено е заседание на Политбюро на ЦК на БКП във връзка с политиката към българските турци. Приемат се решения за подобряване на техния бит и култура. \r\n1946 г. \r\nДвадесет и шестото ОНС провъзгласява България за Народна република. Регентството преустановява съществуването си. Временен председател на републиката става Васил Коларов в качеството си на председател на парламента. \r\n1944 г. \r\nПетдесет и двама писатели с различна партийна принадлежност със специален \"Апел\" призовават хората на интелектуалния труд да подкрепят новата власт, установена с военен преврат на 9 септември. \r\nВ ранните часове на 9 септември 1944 г. Отечественият фронт (ОФ), съставен от комунисти, леви земеделци, социалдемократи и звенари, овладява властта, след като на 8 септември съветските войски навлизат в България, а офицери, минали на страната на ОФ, извършват държавен преврат. Съставено е първото отечественофронтовско коалиционно правителство (в което влизат представители на БРП (к), пладненци, звенари, социалдемократи и независими общественици). Министър-председател става Кимон Георгиев (Политически кръг \"Звено\"). \r\n1939 г. \r\nБългария обявява политика на неутралитет във Втората световна война, започнала на 1 същия месец с германското нападение над Полша. \r\nБългария се намесва във войната след подписването на Тристранния пакт (1 март 1941 г.) и остава съюзник на страните от хитлеристката Ос. Тя обаче не участва в никакви военни операции на съюзниците си, а се ограничава само със заемането на някои части от териториите на окупираните от германците страни – Гърция и Югославия. \r\n1918 г. \r\nВ хода на Първата световна война на 15 септември започва пехотната атака на Съглашението срещу българските войски в района на Добро поле. Ден по-рано в продължение на 24 часа българските военни части са подложени на артилерийски обстрел. След неколкодневни ожесточени сражения, благодарение на численото си превъзходство и по-добро въоръжение, съглашенските войски извършват пробив на фронта и предприемат незабавно настъпление към старите граници на България. Българските войници и офицери, недоволни от заетата позиция на своите управници, също обръщат своето оръжие назад с цел да ги накажат за надвисващата нова катастрофа над страната. Тяхното отстъпление дава началото на спонтанно избухналото Войнишко въстание през 1918 г., което за няколко дни обхваща повечето части, разположени по протежението на Южния фронт. \r\n1882 г. \r\nВ Пловдив е открита Народна (Областна) библиотека с музей, учредена през 1879 г. За директор и уредник е назначен Александър Башмаков. \r\nАлександър Александрович Башмаков е руски юрист, обществен и музеен деец, публицист, дописен член на Българското книжовно дружество (дн. БАН). Роден е на 25 декември 1848 г. Работи върху гражданското законодателство на Източна Румелия. Автор е на редица публикации за българската история, фолклористика и право. Умира през 1943 г. \r\n1875 г. \r\nИзлиза последният брой на сп. “Читалище”. Българското списание излиза 2 пъти месечно в Истанбул от 1 октомври 1870 г. Редактори са М. Балабанов, Л. Йовчев, Т. Икономов, П. Р. Славейков, С. С. Бобчев. Драган Цанков е редактор на приложението “Ръководител на основното учение” (2-седмично периодично и методическо списание, от което излизат 24 книги през 1874 г.). “Читалище” спира вероятно във връзка с Априлското въстание (1876 г.) и последвалите го събития. Има научнопопулярен и културно-просветен характер. Програмата му е да “се занимава вън от съвременните политически събития с все, що се отнася прямо или косвено до изобилните произведения на человеческия разум и человеческата въобще деятелност”. На тази дата са родени: \r\n1931 г. \r\nРоден е поетът Марко Недялков (1931 - 1993). Марко Недялков е роден на 15 септември 1931 г. в село Овчи кладенец, Ямболско. Завършва българска филология в СУ „Св. Климент Охридски“. Eдин от учредителите на Кабинета на младия писател при Съюза на българските писатели. Дебютира със стихове през 1951 г. Редактор е във вестник „Народна младеж“ и Българско Национално Радио, редактор и директор на издателство „Народна младеж“. Член на Съюза на българските писатели. Автор е на повече от 40 книги - поезия, проза, есеистика - „След хиляда години раздяла“ (любовна лирика), „Зорницата за мама плаче“, \"Ще си останем същите момчета\", \"Никой не умира по желание\", „Моят и твоят приятел Пеньо Пенев”, „Кой пита за годините на птиците“ и др. Негови произведения са превеждани на руски, немски, японски, арабски и други езици. Умира в София на 11 септември 1993 г. \r\n1927 г. \r\nРоден е Стефан Иванов Продев - български публицист и журналист, писател. Дебютира през 1942 г. във в. \"Железничарски подем\". През 1945-1946 г. е член на редакторска колегия на в. \"Средношколско единство\". Редактор е във в. \"Народна младеж\" (1954-1956 г.). В периода 1957-1959 г. работи в отдел \"Култура\" на в. \"Отечествен фронт\", през 1959-1961 г. - в сп. \"Септември\", през 1961-1964 г. - в отдел \"Публицистика\" на в. \"Литературни новини\" (той е един от основателите на вестника), през 1965 г. - в сп. \"Българска музика\". Главен редактор е на изданията на БТА \"ЛИК\" и \"Паралели\" (1965-1979 г.), на сп. \"София\" (1979-1983 г.), на в. \"Народна култура\" (1990 г.), на в. \"Работническо дело\" (1989 г.; от 1990 г.- на в. \"Дума\"). През 1990-2000 г. е председател на СБЖ. Основател и главен редактор е на в. \"Дума\" (1990-1999 г.). Депутат е в VII ВНС (1990 г.) и в ХХХVI НС (от 1991 г.). Автор е на романизирана биография на Фр. Енгелс (\"Фред, или Пролетта\"). Пише пътеписи, в които представя впечатленията си от своите пътувания като специален кореспондент на БТА. Автор е на съчиненията: \"Работнически вестник\" - разобличител на милитаризма и царската военщина. 1900-1912” (1953 г.), \"Паралели\" (1962 г.), \"Фред, или Пролетта\" (1963 г.), \"Отблясъци\" (1968 г.), \"Редове\" (1971 г.), \"Пътеписи\" (1973 г.), \"Червеното чудо\" (1974 г.), \"С обич и гняв. Есета\" (1977 г.), \"Живи теми\" (1978 г.), \"Мозайка\" (1980 г.), \"Пътуване към пижамата\" (1982 г.), \"Раждането на шедьоврите\" (1983 г.), \"Имало едно момче\" (1986 г.), \"Разказът на палача\" (1987 г.), \"В края на 80-те\" (1990 г. ), \"Забравени новели\" (1994 г.), \"Носене на кръста\" (1993 г.), \"Сваляне от кръста\", \"Неприятни разкази\" (2001 г.), \"Да се чете след сто години\" (2001 г.). Умира на 4 септември 2001 г . в с. Енчевци, Тревненско. \r\n1919 г. \r\nРоден е Николай Александров Хайтов – български писател. Завършва Софийския университет през 1943 г. Работи като инженер-лесовъд из Родопите и Рила (1946-1954 г.). Редактор е във в. “Народна култура” и в сп. “Наша Родина” (1957 г.). Главен редактор е на сп. “Родопи” от 1965 г. Председател е на Столичния съвет за култура. Секретар е на СБП в периода 1966-1968 г. Член е на УС на СБП от 1966 г. От 1994 г. до 1999 г. е председател на СБП. Депутат е в VII ВНС. Първият му печатан очерк е “Предни постове на родното строителство” (1954 г.) в сп. “Септември”. Автор е на разкази, романи, публицистични и есеистични книги, драми, произведения за деца и множество статии по обществено-културни въпроси. С цялостното си творчество продължава традициите на българските народопсихолози. По негови сценарии са заснети 11 филма и телевизионни постановки: “Козият рог” (1972 г.), “Семейство Калинкови” (тв, 1968 г.), “Кучета” (1969 г.), “Краят на песента” (1970 г.), “Мъжки времена” (1974 г.), “Ламята” (1974 г.), “Черешова градина” (1979 г.) и други, както и телевизионната поредица “Капитан Петко войвода”. В драматургията навлиза с пиесата “По земята” (1963 г.). След това пише “Заключена пролет” (1963 г.), “Хайдути” (1965 г.), триптихът “Кучета”, “Лодка в гората” и “Пътеки” (1966 г.), “Празникът” (1984 г.) и др. Други негови съчинения са: “Съперници” (1957 г.), “През вековете” (1958 г.), “Село Яворово, Асеновградско” (1958 г.), “Искрици от огнището” (1959 г.), “Хайдути” (1960 г.), “Жени-хайдутки” (1962 г.), “Матей Преображенски - Миткалото” (1964 г.), “Асеновград в миналото. Исторически, стопански и етнографски очерк” (1965 г.), “Родопски властелини” (1965 г.), “Село Манастир, Смолянско. Историческо, етнографско изследване” (1965 г., в съааторство със Сл. Дичев), “Шумки от габър. Книга за Родопите” (1965 г.), “Диви разкази” (1967 г.), “Ламята” (1970 г.), “Капитан Петко войвода. Исторически очерк” (1974 г.), “Бодливата роза. Есета” (1975 г.), “Перуански записки” (1975 г.), “За творчеството” (1982 г.), “Последните мигове и гробът на Васил Левски” (1985 г.), “Истини в сянка” (1987 г.), “Светогорски записки” (1987 г.), “Африкански записки” (1988 г.), “Дневник. Книга първа. 1954-1962” (1988 г.), “Дневник. Книга втора. 1963-1966” (1990 г.), “Гробът на Васил Левски” (2002 г.), “През сито и решето” (автобиография, 2002 г.), “Троянските коне в България” (2002 г.), “Дневници” (ръкопис). Умира на 30 юни 2002 г. в София. \r\n1915 г. \r\nРодена е Нели Станиславова Доспевска - българска преводачка, авторка на литературна критика, на спомени за съпруга си Д. Димов. Правнучка на възрожденския художник Станислав Доспевски. Завършва право в СУ “Св. Климент Охридски” (1940 г.). Работи като редактор в БТА (1952-1974 г.). Сътрудничи на литературния печат. Превежда от английски белетристика: С. Луис, Ч. Дикенз, Дж. Голзуърди, Ф. Купър, М. Твен, Фицджералд, У. Текери и др. Съчинения: \"Познатият и непознат Д. Димов\" (1985 г.). \r\n1863 г. \r\nРоден е Атанас Григориев Назлъмов - български военачалник, генерал (от 1906 г.). Завършва Военното училище в София през 1882 г. В навечерието на Балканската война е инспектор на кавалерията, а по време на войната командва конната дивизия, която действа в Западна Тракия. Автор е на съчиненията: \"Войната 1870-1871 г.”, \"Действията на кавалерийската дивизия в 1912 и 1916 години (в Добруджа)\" (1930 г.), \"Материали за историята на войната 1912-1913 г. Действията на кавалерийската дивизия\", в 2 ч. (1913, 1931 г.) На тази дата умират: \r\n1978 г. \r\nУмира Емил Стефанов Джаков - български физик, академик от 1967 г. Той е роден на 2 март 1908 г. Свищов. Завършва физика в Софийския университет през 1931 г. Специализира във Висшето техническо училище в Берлин в периода 1936-1937 г. От 1939 г. е доцент, а от 1942 г. – професор. Ръководител е на Катедрата по техническа физика във Физико-математическия (от 1963 - Физически), факултет на СУ ” Св. Климент Охридски” (1942-1967 г.). Директор е на Физическия институт на БАН в годините между 1948-1953 г. Завежда секция \"Физическа и приложна електроника\" във Физическия институт на БАН (1955-1963 г.), директор е на Института по електроника при БАН (1963-1978 г.), заместник-директор е в годините между 1959-1961 г. на Обединения институт по ядрени изследвания в Дубна (СССР, бивш). Научните му интереси са в областта на физическата електроника и радиофизиката. Открива измервателни методи за използване на диодите като чувствителни елементи. Създава теория на релетата за време, нови интегратори на нелинейните функции. Работи по методологични въпроси на метрологията. Автор е на научните трудове: \"Мерене на комплексни електрични съпротивления при твърде високи честоти\" (1938 г., на немски език, 1939 г.), \"Теория на мостове с диод с наситен ток като чувствителен елемент\" (1951 г.), \"Влияние на колебанията на захранващото напрежение върху електронните релета за време и компенсирането му\" (1955 г.), \"Диоди с окисен катод в режим на насищане като чувствителен елемент\" (1955, в съавторство с В. Кънев) и др. \r\n1896 г. \r\nУмира Димитър Христов Матов - български езиковед, етнограф и фолклорист. Роден е на 15 май 1864 г. във Велес. Завършва славянска филология в Харков (1888 г.), специализира във Виена и Лайпциг (1890-1892 г.). Преподавател е във Висшето училище в София. Печата трудове в “Периодическо списание”, “Сборник за народни умотворения”, “Български преглед” и др. Той е един от създателите на сп. “Книжици за прочит” и негов сътрудник. От 1892 г. до 1895 г. е съредактор (с Ив. Шишманов) на “СбНУНК”. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.15", "title": "Денят 15 септември в българската история"}
{"url": "http://www.focus-news.net/news/2018/09/15/2567308/sliven-festivalat-na-stote-voyvodi-prodalzhava.html", "text": "Сливен ще бъде домакин на Фестивала на Стоте войводи за четвърта поредна година. Това съобщиха от пресцентъра на  Община Сливен . Над 20 местни производители, традиционно ще станат част от фестивала и тази година. Ивана ще забавлява жителите на града от 21.00 часа. \r\nНа голямата сцена в Градския парк ще се представят още Бандата на Пецата, Нели Петкова. Своя програма ще изнесе Ансамбълът за народни песни и танци „Сливен“, както и самодейни състави, а също и възпитаниците на школа „Ритъм“ при Военен клуб – Сливен. \r\nЗа радост на малчуганите и техните родители, в програмата е включен още безплатен детски куклен театър. \r\nСъбитието се организира от Община Сливен. Програмата на Фестивала на Стоте войводи за тази година включва: 15 септември \r\n11:00 – Детски куклен театър – ДТ Сливен \r\n17:00 – DJ Парти \r\n18:00 – Изпълнения на самодейни състави от Сливен и региона \r\n19:00 – Изпълнения на Ансамбъл за народни песни и танци „Сливен“ \r\n20:00 – Концерт на Нели Петкова \r\n21:00 – Концерт на Ивана.", "date": "2018.09.15", "title": "Сливен: Фестивалът на Стоте войводи продължава"}
{"url": "http://www.focus-news.net/news/2018/09/15/2567302/burgas-obshtinata-shte-se-vklyuchi-v-kampaniyata-da-izchistim-balgariya-zaedno.html", "text": "За поредна година Община Бургас подкрепя кампанията \"Да изчистим България заедно\" и призовава всички граждани заедно от 09.30 часа да се включат в почистването и да направим града ни още по-чист и по-привлекателен. Това съобщиха от пресцентъра на  Общината . \r\nТази година са определени 4 зони, които чакат намесата на гражданите, за да станат още по-чисти: \r\n- Неохраняема плажна ивица - \"Атанасовска коса\"; \r\n- Неохраняема плажна ивица - \"Солници\"; \r\n- Парк \"Минерални бани\"; \r\n- Парк \"Росенец\". \r\nВсички желаещи могат да се включат в почистването на определените места, като Община Бургас осигурява достатъчно количества чували и ръкавици. \r\nВ самия ден на \"голямото чистене\" в периода от 09.30 часа до 11.00 часа в пунктове на 4-те определени за чистене зони ще се раздават чували и ръкавици на гражданите, включили се в кампанията. \r\nТези, които желаят да почистят околоблоковите пространства в района, в който живеят, могат да получат чували и ръкавици и в дирекция \"Околна среда\", ул. \"Шейново\" 24, ет.2 - в рамките на работното време. \r\nУчастващите в кампанията следва да изнесат събраните отпадъци на достъпно за сметоизвозващите автомобили място, както и да информират за местоположението на отпадъците на тел. +35988 7716637 или +359886 063712. \r\nОбщина Бургас е създала организация за своевременно извозване на събраните отпадъци чрез екипи на Консорциум \"Титан Бургас\". \r\nПродължава инициативата за събиране на пластмасови бутилки на Община Бургас и Общинско предприятие \"Чистота ЕКО\". За всеки предадени 3 килограма празни пластмасови бутилки в някой от деветнадесетте мобилни центъра за разделно събиране на отпадъци на територията на общината, ще се раздават по 5 литра висококачествен пакетиран компост.", "date": "2018.09.15", "title": "Бургас: Общината ще се включи в кампанията \"Да изчистим България заедно\""}
{"url": "http://www.focus-news.net/news/2018/09/15/2567304/haskovo-obshtina-topolovgrad-shte-se-vklyuchi-v-kampaniyata-da-izchistim-balgariya-zaedno.html", "text": "И тази година година Община Тополовград  ще се включи в националната кампания \"Да изчистим България заедно!\". Това съобщиха от пресцентъра на  Общината . \r\nАнтоанета Христова, мл. експерт в Община Тополовград, уведоми, че местата, определени за почистване, са следните:  \r\n- четири нерегламентирани замърсявания извън регулационните граници на гр.Тополовград - изходните артериии на града за Ямбол, Елхово, Стара Загора, Харманли; \r\n- две детски площадки в Тополовград - до Дядова чешма и до Сухата чешма (спирка за Орешник); \r\n- зелени площи и главни улици на Тополовград;  \r\n- три местни водоизточници (чешми) в Тополовград - Дядова чешма, Целувката и Палазова чешма; \r\n- райони в урбанизираната територия на села в община Тополовград.", "date": "2018.09.15", "title": "Хасково: Община Тополовград ще се включи в кампанията \"Да изчистим България заедно!\""}
{"url": "http://www.focus-news.net/news/2018/09/15/2567305/burgas-v-grada-shte-se-provede-blagotvoritelna-initsiativa-v-podkrepa-na-semeystva-v-neravnostoyno-polozhenie.html", "text": "В града ще се проведе благотворителна инициатива в подкрепа на семейства в неравностойно положение. Това съобщиха от пресцентъра на  Община Бургас . \r\nПървото издание на изложението „Бебе зона“ ще бъде съпроводено от благотворителната инициатива „От мама за мама“. Инициативата е в партньорство с Община Бургас и има за цел да подпомогне бургаски семейства в неравностойно положение. Всеки който желае да се включи в кампанията, може да го направи като дари стоки от първа необходимост - памперси, шишета, биберони, дрехи и др.  \r\nУсловия за дарените стоки:  \r\nДа са подходящи за деца от 0 до 3 годинки.  \r\nДа са с ненарушена цялост на опаковките и в срок на годност, ако се отнася за козметика или храни.  \r\nДа са чисти и запазени и без видими дефекти, ако се отнася за дрехи и обувки.  \r\nДа са здрави и годни за използване, ако се отнася за електроуреди или колички, кошари, играчки и др.  \r\nПунктът ще е отворен от 10:00 до 18:00 часа в зала №3 на Експо център \"Флора\" Бургас. \r\nДори най-малката помощ е от значение и ще бъде приета с признателност.  \r\nСъбраните дарения ще бъдат комплектовани и дарени на социално слаби семейства с деца до 3 годишна възраст живеещи на територията на град Бургас.  \r\n„Бебе зона“ е специализирано търговско изложение за бременни жени и семейства с малки деца, което ще се проведе на днес и на 16 септември в Експо център \"Флора\" Бургас. Целта му е да предостави достъп на родителите до най-утвърдените производители и вносители на детски стоки и услуги, както и до най-добрите здравни специалисти на територията на Бургаска област.  \r\nЗа срещата на бъдещите и настоящи родители със здравните специалисти ще се погрижи най-голямото училище за бременни в Бургас - „Мама знае най-добре“. В лекционната част на училището ще се обсъждат теми, засягащи бременността, раждането и отглеждането на бебето, както и за физическото и психическо здраве на майката. Лектори ще бъдат утвърдени специалисти в областта на акушеро-гинекологията, както и педиатри, неонатолози, акушерки, диетолози, психолози. Всеки който желае да се включи в лекционната част, ще може да се регистрира предварително на специално създаден електронен адрес: zona@mamaznae.bg и по този начин ще получи възможността да участва в регулярните томболи с награди, осигурени от изложителите. Повече информация за наградите в томболите може да получите на www.facebook.com/BebeZonaExpo. \r\nОсвен томболите по време на здравните лекции на изложението ще се разиграе и една голяма томбола с две големи награди, които ще бъдат изтеглени в края на двата дни. Всеки желаещ да се включи в надпреварата за големите награди трябва предварително да се регистрира на място.  \r\nОрганизаторите на изложението са се погрижели и за най-малките си посетители, които ще зарадват с представлението „Как се лекува лъвски страх“ на Държавния куклен театър днес от 16:30 часа. Входът е свободен!  \r\nПовече информация за програмата, активностите и томболите на изложение „Бебе Зона“ може да получите във фейсбук или на телефони: 0894406234 или 0883100044", "date": "2018.09.15", "title": "Бургас: В града ще се проведе благотворителна инициатива в подкрепа на семейства в неравностойно положение"}
{"url": "http://www.focus-news.net/news/2018/09/15/2567307/dobrich-za-osma-poredna-godina-obshtina-kavarna-shte-se-vklyuchi-v-initsiativata-da-izchistim-balgariya-zaedno.html", "text": "За осма поредна година Община Каварна ще се включи в инициативата „Да изчистим България заедно“. Това съобщиха от пресцентъра на  Общината . Началото на кампанията е предвидено за 09.00 часа. \r\nВ Каварна са определени за почистване следните места:  \r\n- довеждащият път до крайбрежна зона и територията (плажната ивица, буните, района под нос „Чиракман“);  \r\n- замърсени терени по ул. „Нефтяник“.  \r\nЗа всички участници в инициативата, включително и за тези, които ще се включат в почистването на прилежащите територии на жилищните и административни сгради, търговските обекти  и междублоковите пространства  ще бъдат осигурени ръкавици и чували за събиране на отпадъците.  \r\nНеобходимите консумативи ще бъдат раздавани от 08.30 часа пред сградата на Общината.  \r\nСъбраните отпадъци ще бъдат извозени до Претоварна станция Балчик от фирма „Титан Бкс“ ЕООД.  \r\n„Призоваваме всички жители на община Каварна да вземат активно участие в инициативата „Да изчистим България заедно“ и с общи усилия да направим околната  среда  по-чиста, здравословна и приветлива!“, посочиха още от Общината.", "date": "2018.09.15", "title": "Добрич: За осма поредна година Община Каварна ще се включи в инициативата „Да изчистим България заедно“"}
{"url": "http://www.focus-news.net/news/2018/09/15/2567306/ria-novosti-yens-stoltenberg-obvini-rusiya-che-vazprepyatstva-vlizaneto-na-makedoniya-v-nato.html", "text": "Генералният секретар на НАТО Йенс Столтенберг обвини Русия, че възпрепятства влизането на Македония в Алианса, предава  РИА новости. \r\n„Виждаме как Русия се опитва да предотврати влизането на Македония в НАТО. Наблюдавахме и неуспешен опит за преврат в Черна гора“, заяви Столтенберг.  \r\nСпоред него има „много примери“ как Русия се опитва да влиза в политическите процеси на различните страни от НАТО и на страните-партньори. \r\nПо-рано министър-председателят на Македония Зоран Заев заяви, че няма доказателства за намеса на Русия във вътрешните дела на страната му, но тя няма алтернативи пред пълноправното си членство в НАТО и в ЕС.  Виктор Турмаков", "date": "2018.09.15", "title": "РИА Новости: Йенс Столтенберг обвини Русия, че „възпрепятства“ влизането на Македония в НАТО"}
{"url": "http://www.focus-news.net/news/2018/09/15/2567314/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата на въздуха е 13°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.15", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/09/15/2567313/chosun-ilbo-v-seul-shte-se-otkrie-posolstvo-na-harvatiya.html", "text": "Хърватия планира да открие до края на октомври посолство в столицата на Южна Корея, пише  „Чосун Илбо“  , позовавайки се да дипломатически източници. \r\nВъпреки, че Южна Корея има посолство в Загреб и че между двете страни има дипломатически отношения от 1992, Хърватия осъществява дипломатическите си отношения  през посолството в Япония. В Южна Корея работи единствено консулство. Но в последно време туристическият поток от Хърватия се е увеличил няколко пъти – през 2017 г. азиатската държава е посетена от 47 хил. хървати. \r\nОчаква се, че откриването на посолството ще облекчи взаимодействието с хърватските граждани, намиращи се в Южна Корея и ще способства двустранните отношения.  Виктор Турмаков", "date": "2018.09.15", "title": "„Чосун Илбо“ : В Сеул ще се открие посолство на Хърватия"}
{"url": "http://www.focus-news.net/news/2018/09/15/2567315/plovdiv-do-2-noemvri-2018-g-shte-prodalzhat-remontnite-deynosti-po-patya-plovdiv-asenovgrad.html", "text": "До 2 ноември 2018 г. ще продължат ремонтните дейности по пътя Пловдив – Асеновград, съобщи за  Радио „Фокус“- Пловдив  дежурният в Областно пътно управление. Движението по пътя се извършва двупосочно в едното платно. В една лента се осъществява и движението по пътя Югово – Лъки  поради пропадане на част от пътното платно. Срокът е до 30 септември 2018 г. \r\nОграничено е движението за МПС с височина над 4 м. през тунелите по пътя Асеновград – Нареченски бани. Обходният маршрут е по пътя Кричим – Девин. Движението по път III-667 Плодовитово – Първомай – Асеновград в района на мост над р. Марица е ограничено за МПС над 5 т поради намален габарит на пътното платно на моста. Обходният маршрут е по пътя Стара Загора – Поповица и път І-8 София – Пловдив – Свиленград. Движението по пътя Поповица – Болярци е ограничено за МПС над 12 т поради намален габарит на пътното платно на мост в с. Поповица. Срокът на ограничението е до 21.12.2018 г. Движението по пътя Белица – Загражден – Давидково, в участъка от Държавно ловно стопанство ”Кормисош” след с. Белица до границата с област Смолян е ограничено за всички МПС. Срокът е до 21 декември 2018 г. \r\nОпасност от падащи камъни има по пътя София-Карлово-Бургас, проходите „Козница” и „Стражата”, по пътя Асеновград-Смолян и по пътя Юговско ханче-Югово-Лъки-Здравец. Шофьорите трябва да се движат с повишено внимание по тези участъци. \r\nЦветана ТОНЧЕВА", "date": "2018.09.15", "title": "Пловдив: До 2 ноември 2018 г. ще продължат ремонтните дейности по пътя Пловдив – Асеновград"}
{"url": "http://www.focus-news.net/news/2018/09/15/2567310/denyat-15-septemvri-v-svetovnata-istoriya.html", "text": "На 15 септември 53 г. е роден император Траян, построил и Никополис ад Иструм. През  1613 г. е роден противникът на абсолютизма Франсоа дьо Ларошфуко. През 1789 г., на тази дата е роден Джеймз Фенимор Купър, писателят признат за „баща на американския уестърн”, автор на поредицата „Кожения чорап”. През 1821 г. на този ден испанските колонии Никарагуа, Хондурас, Салвадор и Коста Рика получават своята независимост. Девет години по-късно, през 1830 г. е открита първата ж.п. линия между Ливърпул и Манчестър за превоз на пътници и товари. През същата година е регистриран и първият нещастен случай в историята на железопътния транспорт. През 1847 г. войските на САЩ влизат в столицата Мексико. Завършва американо-мексиканската война, в резултат на която в състава на САЩ влизат Калифорния, Юта, Невада и част от Аризона. През 1864 г. на 15 септември по време на лов в Африка загива Джон Спик, откривателят на езерата Танганика и Виктория. През 1891 г. в Лондон е родена Агата Кристи - английска писателка, авторка на многобройни разкази, повести, романи и драми с криминален сюжет. Учи пеене в Париж, работи като медицинска сестра. Омъжва се за Арчибалд Кристи през 1914 г. и прекарва цялата Първа световна война във Франция. През 1930 г. на Хитлер е отказано депутатско място в Райхстага, заради австрийско гражданство. На същата дата е проведена първата международна среща по бридж. През 1935 г. в нацистка Германия е отнето правото на гражданство на немските евреи. За официален флаг на страната е определен флаг със свастика. \r\nНа 15 септември 1949 г.  Конрад Аденауер  е избран за първи канцлер на  ФРГ. Десет години по-късно през 1959 г. започва първото посещение на съветски държавен глава Никита Хрушчов в САЩ. През 1960 г. е създадена организацията на страните-производителки на петрол – ОПЕК. На 15 септември  1971 г. група активисти, които протестират срещу ядрените опити в Аляска,  създават  екологичната организация „Грийнпиис”. През 1997 г. в Ню Йорк е открит Световният музей на еврейските паметници, а през 2000 г. китайски археолози обявяват, че са открили гробницата на Чингис хан. \r\n2017 г. \r\nДвадесет и девет души са ранени, когато бомба частично се взривява и изпраща топка огън по влак в метростанция Парсън Грийн, западен Лондон. \r\n2017 г. \r\nНай-възрастният човек на земята - Вайълет Мосе-Браун, почина на 117 години \r\n2017 г. \r\nВследствие на урагана Ирма, остров Барбуда е напълно обезлюден за първи път от 300 години. \r\n2017 г. \r\nСевернокорейска ракета лети над Хокайдо, Япония, задейства системата J-Alert, след подобно събитие на 29 август. Южна Корея реагира със собственото си изстрелване на ракета само шест минути след откриването на теста на Северна Корея. \r\n2017 г. \r\nКосмическата сонда \"Касини\" приключи 13-годишната си мисия за изучаване на Сатурн. Апаратът влезе в атмосферата на планетата и изгоря заради триенето. Приносът на мисията в изучаването на Сатурн и спътниците му обаче е огромен. \r\n2016 г. \r\nКитайската национална космическа администрация (КНСА) изстрелва успешно космическата лаборатория Тянгунг-2 от центъра за сателитно изстрелване Цзюцюан във Вътрешна Монголия. \r\n2015 г. \r\nВ Душанбе се провежда среща на Организацията на Договора за колективна сигурност. \r\n2014 г. \r\nПожар в Северна Калифорния унищожава над 100 къщи. Евакуирани са над 1500 души в района на пожара. В борбата със стихията се включва авиация и над 800 пожарникари. \r\n2013 г. \r\nМинистър-председател на Албания става Еди Рама. \r\n2012 г. \r\nВ Москва и редица други руски градове преминава „Марш на милионите“. \r\n2005 г. \r\nВ Ню Йорк започва срещата на върха при откриването на сесията на Общото събрание на ООН, на която присъства и българският президент Георги Първанов. Близо 150 световни лидери обсъждат приоритетите на ООН. Едва половината от лидерите слагат подписите си под конвенцията за предотвратяване на ядрения тероризъм. \r\nСенатът на Чехия ратифицира Договора за присъединяване на Република България и Румъния към Европейския съюз, със 79 гласа „за“ и 2 „въздържал се“. \r\n1993 г. \r\nВ Намибия централната банка издава първите банкноти от новата валута намибийски долар. \r\nВ Естония със закон са закрити рускоезичните ВУЗове. \r\n1978 г. \r\nВ Лондон е задържан един от най-търсените членове на терористичната групировка \"Баадер Майнхоф\". Това е германката Астрид Прол – тогава на 31 години. Непосредствено преди ареста, тя работи в гараж в Западен Хампсед под фалшиво име. След задържането й е разпитвана от антитерористична група към полицията в западен Лондон. След разпита от Скотланд Ярд декларират, че при ареста й, Астрид Прол не е била въоръжена, както и, че не са открити доказателства, свързващи я с извършване на криминална дейност във Великобритания. Германските власти обаче заявяват, че имат данни за нейно участие при извършването на редица убийства, както и, че ще настояват за екстрадирането й. \r\n1971 г. \r\nСъздадена е международната организация за защита на околната среда \"Грийнпийс\" от група активисти, чиито първи протести са срещу ядрените опити в Аляска. \r\n1959 г. \r\nЗапочва посещението на Никита Хрушчов във Вашингтон. Това е първото посещение на съветски държавен глава в САЩ. \r\n1947 г. \r\nВлиза в сила Парижкият мирен договор. Съюзната контролна комисия (СКК) прекратява дейността си. В 90-дневен срок след тази дата съветските войски напускат страната. \r\nПарижкият мирен договор е подписан на 10 февруари между България и страните от антихитлеристката коалиция, участвали във Втората световна война 1939-1945 г., влиза в сила на 15 септември 1947 г. Според него границите на България се възстановяват във вида, в който са съществували до 1 януари 1941 г. , т. е. преди подписването на Тристранния пакт с държавите от хитлеристката ос. Освен това тя се задължава да изплати 70 млн. долара репарации, от които 45 млн. на Гърция и 25 млн. - на Югославия. По настояване на западните велики сили в договора е поставен текст с невярно съдържание, а именно, че България е взела участие във войната против хитлеристка Германия едва след подписването на примирието от 28 октомври 1944 г., въпреки че тя се включва в нея още на 8 септември същата година. В сравнение с Ньойския мирен договор 1919 г. Парижкият мирен договор е сравнително по-лек. Най-важният фактор, допринесъл за това обстоятелство, е реалното участие на страната ни в окончателния разгром на хитлеристка Германия. \r\nСъюзната контролна комисия е контролен орган, създаден да следи за изпълнението на условията на Московското примирие, сключено на 28 октомври 1944 г. между България и Великите сили победителки. В състава на СКК са включени представители на СССР, Англия и САЩ. Дейността на комисията се ръководи от съветския маршал Ф. И. Толбухин, който по-късно е заместен от ген.-полк. С.С. Бирюзов. Целта на СКК е да наблюдава за предаването на СССР на всички обекти, принадлежали до този момент на Германия и съюзниците й, да съдейства за прочистването на Българската армия от фашистки елементи, да подпомага преминаването на войската и флота към мирновременно устройство и др. В определени моменти членовете на комисията се опитват да влияят върху вътрешнополитическото развитие на страната. СКК преустановява дейността си на 15 септември 1947 г. след ратифицирането на Парижкия мирен договор 1947 г. \r\n1935 г. \r\nВ Нацистка Германия започва да се използва нов флаг със свастика. \r\n1912 г. \r\nИзпратена е тайна инструкция (№ 5669) на сръбското правителство до сръбските посолства да действат за присъединяване към Сърбия на Охрид и Прилеп, които по българо-сръбския съюзен договор са в \"безспорната зона\". \r\nБългаро- сръбският договор от 1912 г. представлява таен договор за съюз, с който се полагат основите на Балканския съюз (1912–1913 г.). Подписва се на 29 февруари в София за 8 години от българския министър-председател Иван Гешов и сръбския министър-председател М. Милованович. Според него двете държави се задължават да си окажат взаимна помощ, ако една от тях или двете заедно бъдат нападнати от друга страна. Договорът предвижда единодействие между тях и в случай че някоя велика сила завземе части от балканските владения на Турция. В тайно приложение се прави териториална подялба на земите, които евентуално ще се завоюват от Турция. Сърбия признава правото на България да притежава земите на изток от р. Струма и Родопите, а България – правото на Сърбия върху териториите на север и запад от Шар планина. За областта, заключена между Шар планина, Родопите, Егейско море и Охридското езеро, се предвижда автономно управление. В случай, че това не се осъществи, Македония се разделя на две части: безспорна, която се дава на България, и спорна, чиято съдба ще се реши под арбитража на руския цар. На 29 април договорът е допълнен с военна конвенция. Според нея в случай на война България трябва да участва с 200 000-на, а Сърбия със 150 000-на армия. Въпросът за спорната зона в договора довежда до изостряне на териториалните спорове между двете държави след Балканската война 1912–1913 г. \r\n1847 г. \r\nЗавършва войната между САЩ и Мексико. С подписания мирен договор към САЩ преминава почти половината територия на Мексико, включваща днешните щати Калифорния, Невада, Юта и част от Аризона. \r\n1830 г. \r\nОткрита е първата железопътна линия между Ливърпул и Манчестър. По нея са превозвани както пътници, така и стоки. \r\n1821 г. \r\nПодписана е Декларацията за независимост на колониите Никарагуа, Гватемала, Хондурас, Коста Рика и Салвадор от Испания. На тази дата са родени: \r\n1929 г. \r\nРоден е Мъри Гел – Ман - американски физик теоретик, лауреат на Нобелова награда за физика за 1969 г. Завършва Масачусетския технологичен институт през 1951 г. Професор е в Института за ядрени изследвания \"Е. Ферми\" в Чикаго от 1953 г. Работи в областта на квантовата теория на полето, физиката на елементарните частици, ядрената физика. Автор е на фундаментални трудове върху систематиката на елементарните частици. \r\n1891 г. \r\nРодена е Агата Кристи - английска писателка, авторка на многобройни разкази, повести, романи и драми с криминален сюжет. Учи пеене в Париж, работи като медицинска сестра. Омъжва се за Арчибалд Кристи през 1914 г. и прекарва цялата Първа световна война във Франция. Първия си криминален роман пише през 1917 г. - “Тайнствената афера в Стайлз” (изд. 1920 г.). Следвайки традициите на Е. А. По, А. К. Дойл и Честъртън, създава повече от 87 романа и много разкази, в които основни герои са старата дама мис Марпъл, мистър Куин, Паркър Пайн, но най-популярен е белгиецът Еркюл Поаро. Някои произведения: “Поаро разследва” (1924 г.), “Убийството на Роджър Акройд” (1926 г.), “Убийство в Ориент Експрес” (1934 г.), “Смърт край Нил” (1937 г.) и мн. др., пиесите “Мишеловката” (1954 г.), “Свидетел по обвинението” (1954 г., едноименен американски филм) и др. Умира на 12 януари 1976 г. в Валингфорд, Оксфордшир. \r\n1857 г. \r\nРоден е Уйлям Хауард Тафт - американски политик; 27-ия президент на САЩ (1909-1913 г.). Член е на Републиканската партия, юрист. Министър на войната (1904-1908 г.), Поддръжник на арбитража при решаване на международни спорове. От 1921 г. - върховен федерален съдия. Умира на 8 март 1930 г. във Вашингтон. \r\n1828 г. \r\nРоден е Александър Михайлович Бутлеров - руски химик, създател на теорията за химическия строеж на веществата, общественик. Академик е в Петербургската Академия на науките от 1874 г. Почетен член е на научни дружества в Русия и в чужбина. През 1871 г. изказва основни идеи на теорията за химическия строеж на веществата в доклада \"За химическия строеж на веществата\". Бутлеров първи дава обяснение на явлението изомерия, определя изомерите като съединения, които имат еднакъв състав на елементарните частици, но различен химичен строеж. На основата на теорията за химическия строеж на веществата започва систематично изследване на полимеризацията, продължено в Русия от последователите му и увенчано с откритието на С. В. Лебедев - промишления начин за получаване на синтетичен каучук. Умира на 17 август 1886 г. \r\n1789 г. \r\nРоден е Джеймз Фенимор Купър - американски писател, признат баща на американския “уестърн”. Учи 3 години в Йейл и служи в бреговата флота по Великите езера. Отдава се на писателски труд след женитбата си. По-известни прозаични произведения: “Предпазливост” (1820 г.), “Разузнавачът” (1821 г.), “Пионерите” (1823 г.), “Следотърсачът” (1840 г.) и др. Автор е на 33 романа, няколко тома социален коментар и критика, пътеписи, “История на флотата”. Умира на 14 септември 1851 г. в Купърстаун. \r\n1613 г. \r\nРоден е Франсоа дьо Ларошфуко - френски благородник и моралист. Противник на абсолютизма. Широка популярност му донася книгата \"Размишления, или Морални изречения и максими\" (1665 г.). Ключова идея в книгата е, че всички действия и чувства на човека са плод на самолюбието и егоизма. Ларошфуко е автор и на \"Мемоари\" (1662 г., издадени през 1817 г.). Умира на 17 март 1680 г. в Париж. На тази дата умират: \r\n1945 г. \r\nУмира Антон Веберн – австрийски композитор и диригент. Роден е на 3 декември 1883 г. във Виена. Учи музика във Виенския университет под ръководството на Г. Адлер (1902-1906 г.), с композиция се занимава при А. Шонберг (1904-1908 г.). Работи като оперен и симфоничен диригент в Австрия и Германия (от 1908 г.), ръководи Виенското работническо певческо дружество. От 1928 г. до 1938 г. е диригент на Австрийското радио, но след окупацията на Австрия от нацистите е отстранен. В музиката му изчистената звукова форма се съчетава с твърда конструктивна схема и абстрактна мисъл. Посмъртно е публикуван неговият цикъл \"Път към новата музика\" (1960 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.15", "title": "Денят 15 септември в световната история"}
{"url": "http://www.focus-news.net/news/2018/09/15/2567311/pazardzhik-dvizhenieto-na-tovarni-avtomobili-s-teglo-nad-10-tona-e-ogranicheno-po-mosta-v-selo-boshulya.html", "text": "Интензивен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление-Пазарджик. Най-много автомобили се движат по главен път Пловдив-Пазарджик-Белово-Костенец, както и по АМ „Тракия“. Пътните настилки са сухи.  Въведено е и ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.15", "title": "Пазарджик: Движението на товарни автомобили с тегло над 10 тона е ограничено по моста в село Бошуля"}
{"url": "http://www.focus-news.net/news/2018/09/15/2567312/veliko-tarnovo-ne-se-dopuska-preminavane-na-tovarni-avtomobili-nad-10-tona-prez-prohoda-tvarditsa-elena.html", "text": "Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище, предаде репортер на  Радио „Фокус” – Велико Търново . Добри са условията за пътуване на територията на цялата област. Отворен за движение на всички превозни средства е Проходът на Републиката. \r\n С нормална интензивност е трафикът по основните улици и булеварди във Велико Търново в почивния ден. Времето e слънчево. Пътните настилки са сухи. Температурата на въздуха е 13 градуса. По-натоварено е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът на пътен възел „Качица“ и ул. „Магистрална“във Велико Търново– част от главен път София – Варна.  Всички светофарни уредби в града работят нормално. Други въведени ограничения във Велико Търново няма. \r\nНадежда КРЪСТЕВА", "date": "2018.09.15", "title": "Велико Търново: Не се допуска преминаване на товарни автомобили над 10 тона през прохода Твърдица – Елена"}
{"url": "http://www.focus-news.net/news/2018/09/15/2567317/plovdiv-srednovekoven-panair-se-otkriva-kray-asenovgrad.html", "text": "Средновековен панаир се открива край Асеновград днес, съобщиха за  Радио „Фокус“- Пловдив  организаторите. Това е седмото издание на панаира, който тази година е посветен на патрона на града цар Иван Асен Втори и 800 години от възцаряването му на трона. \r\nСредновековен лагер и занаятчийска улица ще бъдат показани в местността „Свети Трифон“. Там майстори ще демонстрират сечене на монети, грънчарство, дърворезба, калиграфия и иконопис. Ще има и демонстрации на средновековни бойни практики, дуели и масови битки, както и школа за млади воини. \r\nОфициалното откриване на двудневния Средновековен панаир е от 11.00 часа. Организатори на събитието са община Асеновград, Градският исторически музей и Сдружението за възстановяване и съхранение на българските традиции „Авитохол“. \r\nЦветана ТОНЧЕВА", "date": "2018.09.15", "title": "Пловдив: Средновековен панаир се открива край Асеновград за седми път"}
{"url": "http://www.focus-news.net/news/2018/09/15/2567309/euobserver-sarbiya-iska-garantsii-za-chlenstvo-v-es-prez-2025-godina.html", "text": "Президентът на Сърбия Александър Вучич заяви, че страната му иска „гаранции“, че ще влезе в Европейския съюз през 2025 г., предава   EUObserver. \r\n„Ако някога постигнем споразумение с Косово, Сърбия ще иска ясни гаранции, че ще стане членка на ЕС през 2025 г.“, заяви Вучич. Според него преговорите за размяна на територии могат да продължат десетилетие. \r\n„Усмихвам се, чувайки как хората опростяват нещата. „Ще ви дадем три села и ще получим в замяна шест“, иронизира той.  Виктор Турмаков", "date": "2018.09.15", "title": "EUObserver: Сърбия иска „гаранции“ за членство в ЕС през 2025 година"}
{"url": "http://www.focus-news.net/news/2018/09/15/2567319/plovdiv-se-vklyuchva-v-initsiativata-da-izchistim-balgariya-za-edin-den.html", "text": "Градът се включва в инициативата „Да изчистим България за един ден“, съобщиха за  Радио „Фокус“- Пловдив  от общината. Кампанията е част от най- голямата гражданска инициатива в света – World Clean Up Day 2018, в която ще участват доброволци от 150 страни. Участие в кампанията са заявили граждани и доброволци от фирми, общински и държавни институции. Чували и ръкавици ще бъдат раздавани на гражданите във временни пунктове в шестте района на Пловдив преди и по време на акцията, която започва в 10 часа. Пунктовете са разположени на Данов хълм – пред Радио – Телевизионния център, на Северния бряг на река Марица – до магазин „Лекси“, в Парк „Каменица“, Парк „Чайка“, Новия парк на ул. „Богомил“, Парк „Източна Румелия“, Парк „Кронщад“, Парк „Ружа“, Междублоковото пространство на ул. „Росен“, „Ружа“ и Ранни лист“, Ботаническата градина – от страната на район „Тракия“ и Младежкия хълм – до Детската железница. \r\nЦветана ТОНЧЕВА", "date": "2018.09.15", "title": "Пловдив се включва в инициативата „Да изчистим България за един ден“"}
{"url": "http://www.focus-news.net/news/2018/09/15/2567318/burgas-lek-avtomobil-se-e-zapalil-na-presechkata-na-ul-aleksandrovska-i-ul-san-stefano.html", "text": "Лек автомобил се е запалил на пресечката на ул. „Александровска“ и ул. „Сан Стефано“, съобщи за  Радио „Фокус“-Бургас  дежурният от Община Бургас. Инцидентът е възникнал в следствие на техническа неизправност. „Не са подавани сигнали за нарушение на обществения ред или аварии“, каза още дежурният.  \r\n„Три катастрофи са регистрирани през изминалото денонощие“, съобщи дежурният от ОДМВР-Бургас. При пътните инциденти няма пострадали хора, нанесени са материални щети. \r\nДеница ДИМИТРОВА", "date": "2018.09.15", "title": "Бургас: Лек автомобил се е запалил на пресечката на ул. „Александровска“ и ул. „Сан Стефано“"}
{"url": "http://www.focus-news.net/news/2018/09/15/2567322/varna-po-chast-ot-patya-staro-oryahovo-grozdyovo-preminavaneto-se-osashtestvyava-v-edna-lenta-poradi-remont.html", "text": "Сухи са пътните настилки на територията на Варненска област, предаде репортер на  Радио „Фокус“ – Варна . В областта трафикът е сравнително спокоен по основните направления за София и Бургас. Трафикът по пътя Добрич – Варна е натоварен. Движението в участък от пътя Кранево – Варна е ограничено за моторни превозни средства над 10 тона при км 83. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.09.15", "title": "Варна: По част от пътя Старо Оряхово – Гроздьово преминаването се осъществява в една лента поради ремонт"}
{"url": "http://www.focus-news.net/news/2018/09/15/2567321/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в областта, предаде репортер на  Радио „Фокус“ – Бургас . По-натоварен е трафикът в отсечките Бургас – Поморие – Равда ¬– Слънчев бряг в двете посоки, както и по пътя Бургас – Атия – Черноморец – Созопол. Интензивно е движението и на входно-изходните пътни артерии на Бургас, но няма образували се колони от автомобили. С нормална интензивност се осъществява трафикът в сутрешните часове по бургаските улици „Иван Вазов“, „Христо Ботев“, „Генерал Гурко“, „Булаир“ и „Цар Симеон“. Нормално е движението и по булевардите „Тодор Александров“, „Демокрация“ и „Сан Стефано“. \r\nДеница ДИМИТРОВА", "date": "2018.09.15", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/09/15/2567320/reuters-helikopter-na-afganistanskata-armiya-se-e-razbil-ubivayki-petima-dushi.html", "text": "Хеликоптер, превозващ членове на силите за сигурност, е катастрофирал в Западен Афганистан, убивайки всичките петима души на борда, включително пилота. Властите отхвърлят възможността за терористично нападение, предава   Reuters. \r\n„Последната катастрофа е причинена от технически проблеми, а не от нападение“, заяви Насер Мехри, говорител на властите в провинция Фара, където се е случил инцидентът.  \r\nСлужител от министерството на отбраната в Кабул заяви, че причините за катастрофата се изясняват. Той уточни, че машината е транспортирала членове на националните сили за сигурност.  Виктор Турмаков", "date": "2018.09.15", "title": "Reuters: Хеликоптер на афганистанската армия се е разбил , убивайки петима души"}
{"url": "http://www.focus-news.net/news/2018/09/15/2567316/regnum-prezidentat-na-sarbiya-e-obvinen-che-razpalva-voyna-v-kosovo.html", "text": "Председателят на косовската Републиканска партия Фатон Курти смята, че по време на двудневното си посещение в Косово президентът на Сърбия Александър Вучич с изказването си в полза на бившия лидер на Югославия Слободан Милошевич разпалва война в Косово, придвижвайки идеята за Велика Сърбия, предава   Regnum. \r\n„Вучич не си спомни за 17-те хиляди цивилни и хилядите изнасилени жени“, заяви Курти. „По време на посещението си в Косово Вучич възвеличи „балканския касапин“ Милошевич, който оживява в паметта с масовите етнически прочиствания на албанци, босненци и хървати. Той не само разпалва война, прокарвайки идеята за Велика Сърбия. Това говори, че този радикален политик не се е научил нва нищо и трябва да бъде отстранен от политическата сцена, докато не причини толкова беди, колкото и учителя му Милошевич“, допълни косовският политик. \r\n„Партията иска срочни мерки по неутрализацията на радикалния сръбски президент. Като предупредителни мерки трябва да се забрани за него и за министъра по въпросите, свързани с Косово Марко Джурич завинаги достъпа до Косово. Да се прекъсне диалога между Сърбия и Косово, докато начело на двете страни не застанат други лица. Трябва да поискаме от САЩ и ЕС политическата изолация на този радикал, който провокира война на Балканите. Трябва да се прекъсне процеса на влизане на Сърбия в ЕС, докато тя не избере демократичен президент“, допълни Курти.   Виктор Турмаков", "date": "2018.09.15", "title": "Regnum: Президентът на Сърбия е обвинен, че разпалва война в Косово"}
{"url": "http://www.focus-news.net/news/2018/09/15/2567325/v-pazardzhik-zapochva-kampaniyata-da-izchistim-balgariya-zaedno.html", "text": "В Пазарджик започва кампанията “Да изчистим България заедно”, като Общинската администрация осигурява чували и ръкавици на всички доброволци, които ще се включат в инициативата. Това съобщиха за  Радио „Фокус“ – Пазарджик  от Общината. Материалите могат да бъдат получени в 709 кабинет в сградата на Общината.  Гражданите могат да участват в инициативата, като се погрижат за междублоковото си пространство, спортни и детски площадки, които се намират в близост. Събраните отпадъци ще бъдат вдигнати още същия ден от почистващите фирми.", "date": "2018.09.15", "title": "В Пазарджик започва кампанията “Да изчистим България заедно”"}
{"url": "http://www.focus-news.net/news/2018/09/15/2567330/dobrich-dobri-sa-usloviyata-za-patuvane-v-oblastta.html", "text": "Добри са условията за пътуване на територията на област Добрич, пътните настилки са сухи, видимостта е добра, предаде репортер на  Радио „Фокус“ – Варна . Продължават ремонтните дейности по част от пътната инфраструктура в областта. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. Движението по пътя Добрич – Силистра от км 36+760 до км 38+000 и от км 99+500 до км 105+400 се осъществява с повишено внимание поради ремонтни дейности на асфалтовата настилка. Трафикът по Околовръстния път на Добрич от км 7+824 до км 16+539 също се осъществява с повишено внимание поради частични ремонтни дейности на асфалтовата настилка. Работи се и по направлението Владимирово-Добрич от км 49+00 до км 70+00, както и в участъка Одринци-Ведрина от км 0+000 до км 9+000. \r\nМарияна ВАЛЕНТИНОВА", "date": "2018.09.15", "title": "Добрич: Добри са условията за пътуване в областта"}
{"url": "http://www.focus-news.net/news/2018/09/15/2567328/gd-granichna-politsiya-intenziven-e-trafikat-za-leki-avtomobili-na-granichen-punkt-kalotina-na-izhod-ot-stranata.html", "text": "Интензивен е трафикът за леки автомобили на граничен пункт „Калотина“ на изход от страната. Това съобщиха от пресцентъра на  ГД „Гранична полиция“ . Нормален е трафикът по границите с Македония, Гърция, Турция и Румъния.", "date": "2018.09.15", "title": "ГД „Гранична полиция“: Интензивен е трафикът за леки автомобили на граничен пункт „Калотина“ на изход от страната"}
{"url": "http://www.focus-news.net/news/2018/09/15/2567324/blagoevgrad-v-remont-e-ulitsa-maritsa.html", "text": "В ремонт е улица „Марица“, предаде репортер на  Радио „Фокус“-Пирин . Интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание. \r\nЛора КАЛЧЕВА", "date": "2018.09.15", "title": "Благоевград: В ремонт е улица „Марица“"}
{"url": "http://www.focus-news.net/news/2018/09/15/2567327/varna-se-vklyuchva-v-kampaniyata-da-izchistim-balgariya-zaedno.html", "text": "За поредна година Община Варна ще подкрепи кампанията „Да изчистим България заедно“, предаде репортер на  Радио „Фокус“ – Варна .  Желателно е отпадъците да бъдат събирани разделно, в черните чували – смесени битови отпадъци, в жълтите чували – хартиени, пластмасови и метални опаковки, а в зелените – отпадъци от стъклени опаковки. Черните чували трябва да се поставят в контейнерите за битов отпадък, а цветните – в и до съдовете за разделно събиране на отпадъци от опаковки. В рамките на инициативата е създадена организация за кампанийно разделно събиране на едрогабаритните отпадъци, образувани от ремонтната дейност на домакинствата. В тази връзка във всички райони са определени места, на които на 15-ти и 16-ти гражданите безвъзмездно ще имат възможност да предават образуваните от тях едрогабаритни отпадъци, в количества до 2 м3, в р-н „Одесос“, пл. „Лаврентий“; р-н „Одесос“, ул. „Братя Миладинови“ с ул. „Оборище“ срещу №124;  р-н „Одесос“, ул. „Граф Игнатиев“ зад Морска администрация; р-н „Приморски“, ул. „Роза“, широк паркинг зад бл. 20;  р-н „Приморски“, кв. „Чайка“, паркинг пред бл. 51; р-н „Младост, ж.к. „Трошево“, паркинга пред бл. 28; р-н „Младост“, ж.к. „Възраждане III“, паркинга до бл. 68; р-н. „Вл. Варненчик“, паркинг срещу бл. 408, вх. 15; р-н. „Вл. Варненчик“, паркинг южно от бл. 207; р-н. „Аспарухово“, ул. „Кирил и Методий“ до Бункера; р-н „Аспарухово“, кв. „Галата“, ул. „Боровец“ до детската площадка. \r\nМарияна ВАЛЕНТИНОВА", "date": "2018.09.15", "title": "Варна се включва в кампанията „Да изчистим България заедно“"}
{"url": "http://www.focus-news.net/news/2018/09/15/2567326/tass-10-dushi-sa-zaginali-pri-krushenie-na-feribot-v-indoneziya.html", "text": "Най-малко 10 души са загинали, още 11 са безследно изчезнали при крушение на ферибот край бреговете на индонезийския остров Сулавеси, предава  ТАСС. \r\nСпоред местните медии на ферибота е избухнал пожар, докато на борда са се намирали 147 души, след което съдът потъва.  Спасителите са успели да достигнах до съда три часа след подаването на сигнала за бедствие заради лошото време. \r\n125 пътници на кораба са спасени. Причините за пожара се изясняват  Виктор Турмаков", "date": "2018.09.15", "title": "ТАСС: 10 души са загинали при крушение на ферибот в Индонезия"}
{"url": "http://www.focus-news.net/news/2018/09/15/2567329/evklidis-tsakalotos-gartsiya-shte-oblekchi-kontrola-nad-kapitalite-v-nay-skoro-vreme.html", "text": "Министърът на финансите на Гърция Евклидис Цакалотос заяви, че правителството планира да облекчи контрола над капиталите в скоро време и е на път да отмени всички ограничения, наложени преди три години, предава    Reuters. \r\n„Ще облекчим много скоро контрола над капиталите“, заяви Евклидис Цакалотос, но не уточни кога точно. „С новото облекчаване ние ще завършим втория стълб регулации, свързани с тегленето на пари в брой и откриването на банковите сметки и ще влезем във финалната фаза за пълно облекчаване на капиталовия контрол. Третият и последен стълб се отнася до ограниченията при преместването на капитали в чужбина“, допълни той. \r\nГърция наложи контрол над капиталите, за да ограничи изтичането на средства от банките си през юли 2015 г. в разгара на дълговата криза.   Виктор Турмаков", "date": "2018.09.15", "title": "Евклидис Цакалотос: Гърция ще облекчи контрола над капиталите в най-скоро време"}
{"url": "http://www.focus-news.net/news/2018/09/15/2567331/varna-stotitsi-domakinstva-v-kv-asparuhovo-v-grada-shte-badat-bez-voda-zaradi-remontni-deynosti.html", "text": "Стотици домакинства в кв. „Аспарухово“ в града ще бъдат без вода заради извършването на ремонтни дейности. Това съобщиха за  Радио „Фокус“ – Варна  от дружеството „Водоснабдяване и канализация“. Поради извършване на строително – монтажни дейности абонатите от кв.“Аспарухово“, между улиците „Нарва“, „Найчо Цанов“,“Злетово“ и бул.“Народни Будители“, ще бъдат без вода до около 20.00 часа. От дружеството допълниха, че към момента няма постъпила информация за необходимост от прекъсване на водоподаването в други райони на града. \r\nМарияна ВАЛЕНТИНОВА", "date": "2018.09.15", "title": "Варна: Стотици домакинства в кв. „Аспарухово“ в града ще бъдат без вода заради ремонтни дейности"}
{"url": "http://www.focus-news.net/news/2018/09/15/2567338/burgas-katastrofa-mezhdu-dva-avtomobila-e-stanala-na-bul-todor-aleksandrov-nyama-postradali.html", "text": "Катастрофа между два автомобила е станала на бул. „Тодор Александров“, съобщи за  Радио „Фокус“-Бургас  дежурният от ОДМВР-Бургас. Причина за инцидента е отнето предимство. Единият от автомобилите е обърнат по таван. Няма пострадали хора. Нанесени са само материални щети. Движението е затруднено, очаква се обърналата се кола да бъде отместена. \r\nДеница ДИМИТРОВА", "date": "2018.09.15", "title": "Бургас: Катастрофа между два автомобила е станала на бул. „Тодор Александров“, няма пострадали"}
{"url": "http://www.focus-news.net/news/2018/09/15/2567335/ria-novosti-prezidentat-na-gartsiya-zayavi-che-neonatsizmat-e-osnovnata-zaplaha-za-evropa.html", "text": "Президентът на Гърция Прокопис Павлополус заяви, че основната заплаха за Европа не е отделянето на някои държави от Европейския съюз, а популизмът и неонацизмът, предава   РИА Новости. \r\nПавлополус заяви, че изборите за европейски парламент през май 2019 г. са едни от най-критично важните след създаването на Еврозоната, защото в момента кошмарът на неонацизма се възражда.  \r\n„Буквално се решава бъдещето на ЕС. Надяваме се, че заплахата няма да премине. Надяваме се, че народите в Европа ще кажат в един глас „Но пасаран!“. Трябва да се каже, че виждаме заплахата“, заяви гръцкият президент. \r\n„Всички тези форми на популизъм и неонацизъм, скрит уж зад патриотизма имат една цел: да се възродят кошмарите на миналото, кошмарите, разрушили Европа и почти целия свят. Затова трябва да се борим тези сили да не преминат и европейското строителство да бъде завършено“, допълни той. \r\nСпоред него Европейците трябва да решат сами каква Европа искат да видят.  Виктор Турмаков", "date": "2018.09.15", "title": "РИА Новости: Президентът на Гърция заяви, че неонацизмът е основната заплаха за Европа"}
{"url": "http://www.focus-news.net/news/2018/09/15/2567336/plovdiv-blizo-2000-chuvala-i-4000-chifta-rakavitsi-razdade-riosv-za-kampaniyata-za-pochistvane.html", "text": "Близо 2000 чувала и 4000 чифта ръкавици раздаде РИОСВ – Пловдив на всички районни и общински администрации в Пловдив и областта, съобщиха за  Радио „Фокус“- Пловдив  от пресцентъра на екоинспекцията. Към кампанията са ангажирани кметовете и заместник-кметовете на районите в Пловдив, които заедно с екипите си са определили за почистване терени в съботния ден. Район „Централен“ ще се погрижи за чистотата на Дановия хълм. Администрацията и доброволци от „Тракия“ ще почистват Ботаническата градина. Кампанията в „Северен“ ще се проведе по целия бряг на река Марица до пешеходния мост, а в „Западен“ – в парк „Ружа“ и междублоковите пространства на ул. „Ручей“. Администрацията на „Южен“ ще се погрижи за освежаването на парк „Кронщад“ и зелените пространства на ул. „Славееви гори“. Чували и ръкавици ще бъдат раздавани на гражданите във всички районни администрации. \r\nОбщина Асеновград ще почиства всички детски площадки и паркове в града, както и Асенова крепост и манастира „Св. Кирик“. Администрацията на Хисаря ще се погрижи за хигиенизиране на пътя от село Черничево до входа на града и от село Михилци към Хисаря. Сборният пункт е в 9 часа пред читалището „Иван Вазов“. Служителите на община Родопи ще почистват замърсения терен между Белащица и Брани поле. От Куклен са определени зелените площи около поликлиниката, парк „Орханели“, ул. „Демокрация“ и ул. „Славянска“. В Перущица ще се чисти около спортната зала, в местността „Норките“, в зелени площи, паркове и градини. \r\nДепото в Цалапица ще работи днес и ще приема единствено отпадъци в чували.", "date": "2018.09.15", "title": "Пловдив: Близо 2000 чувала и 4000 чифта ръкавици раздаде РИОСВ за кампанията за почистване"}
{"url": "http://www.focus-news.net/news/2018/09/15/2567339/blagoevgrad-vavedena-e-vremenna-organizatsiya-na-dvizhenieto-mezhdu-selata-belo-pole-i-buchino-zaradi-remont-na-zhp-prelez.html", "text": "Въведена е на временна организация на движението на моторни превозни средства в участък между селата Бело Поле и Бучино, съобщиха от  пресцентъра на община Благоевград . Причината е планирани ремонтни дейности, свързани с доставка и влагане на еластична прелезна настилка по 5-а железопътна линия. Временната организация на движението е в сила до 16.00 часа на 16 септември. Обходният маршрут е сигнализиран с пътни знаци.", "date": "2018.09.15", "title": "Благоевград: Въведена е временна организация на движението между селата Бело поле и Бучино заради ремонт на жп прелез"}
{"url": "http://www.focus-news.net/news/2018/09/15/2567334/kyustendil-dvizhenieto-v-rayona-na-srutishteto-po-patya-za-rilski-manastir-se-regulira-sas-svetofarna-uredba.html", "text": "Движението в района на срутището по пътя за Рилски манастир се регулира със светофарна уредба. Това съобщи за  Радио „Фокус” – Пирин  дежурният в Областно пътно управление – Кюстендил. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nЛора КАЛЧЕВА", "date": "2018.09.15", "title": "Кюстендил: Движението в района на срутището по пътя за Рилски манастир се регулира със светофарна уредба"}
{"url": "http://www.focus-news.net/news/2018/09/15/2567333/blagoevgrad-shofyorite-da-se-dvizhat-s-povisheno-vnimanie-po-glaven-pat-e-79.html", "text": "Шофьорите да се движат с повишено внимание по главен път Е-79 в участъка Благоевград-Стара Кресна от км 360 до км 390, поради частични ремонтни дейности на асфалтовата настилка. Това каза за  Радио „Фокус“ – Пирин  дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта.Няма регистрирани тежки пътни инциденти през изминалата нощ. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.15", "title": "Благоевград: Шофьорите да се движат с повишено внимание по главен път Е-79"}
{"url": "http://www.focus-news.net/news/2018/09/15/2567332/the-washington-post-chetirima-dushi-sa-zaginali-ot-zapadnonilska-treska-v-rumaniya-prez-izminalata-sedmitsa.html", "text": "Здравните власти в Румъния съобщават, че в страната от западнонилска треска за последната седмица са умрели четирима души като общият броя на починалите достига до 21, пише   The Washington Post. \r\nНационалният здравен институт съобщи, че през последната седмица от вируса, пренасян от комари са загинали 30 души. Първият случай на болестта в Румъния е регистриран през август и оттогава са докладвани повече от 200 болни. \r\nМинистерството на здравеопазването призова местните власти да предприемат мерки, за да попречат на разпространението на болестта, допълвайки, че опасността ще отмине с есенното захлаждане. От там препоръчаха на хората да носят дрехи с дълги ръкави, да покриват прозорците с мрежи и да използват репеленти.  Виктор Турмаков", "date": "2018.09.15", "title": "The Washington Post: Четирима души са загинали от западнонилска треска в Румъния през изминалата седмица"}
{"url": "http://www.focus-news.net/news/2018/09/15/2567337/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите се движат в порядъка на 10 до 15 градуса. Съоръженията работят. Няма регистрирани инциденти в планината през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2018.09.15", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/15/2567340/burgas-kolona-ot-avtomobili-se-e-obrazuvala-na-gkpp-malko-tarnovo-na-izhod-ot-stranata.html", "text": "Колона от автомобили се е образувала на ГКПП „Малко Търново“ на изход от страната. Това съобщи за   Радио „Фокус“-Бургас  дежурният на пункта. Колоната е около 600-700 м. Движението към България се осъществява с нормална интензивност. \r\nДеница ДИМИТРОВА", "date": "2018.09.15", "title": "Бургас: Колона от автомобили се е образувала на ГКПП „Малко Търново“ на изход от страната"}
{"url": "http://www.focus-news.net/news/2018/09/15/2567341/afp-dvama-dushi-sa-zaginali-pri-preminavaneto-na-tayfuna-manghut-nad-filipinite.html", "text": "Две жени са загинали след свлачище, предизвикано от тайфуна „Мангхут“, връхлетял Филипините. Местните власти съобщават, че това са първите смъртни случаи, предизвикани от бедствието, предава   AFP. \r\nПолицията в град Багуйо е открила телата на жените в отломките, след като свлачището се е активизирало от поройните дъждове, донесени от тайфуна.  Виктор Турмаков", "date": "2018.09.15", "title": "AFP: Двама души са загинали при преминаването на тайфуна „Мангхут“ над Филипините"}
{"url": "http://www.focus-news.net/news/2018/09/15/2567342/veliko-tarnovo-zakrivat-se-letnite-politseyski-akademii-v-selata-prisovo-i-nikyup.html", "text": "Десетки деца ще се включат в тържествата за закриване на летните полицейски академии в селата Присово и Никюп, предаде репортер на  Радио „Фокус“ – Велико Търново . В Присово празникът ще започне в 10.30 часа на централния площад и ще продължи до ранния следобед. В Никюп закриването на лятната полицейска академия ще се случи на стадиона, като началото ще бъде поставено в 16.00 часа. Поканени да се включат и в двете събития, освен участниците в инициативата, са и техните семейства и приятели. „Фокус“ припомня  През настоящата година в лятната полицейска академия за деца участват над 400 малчугани и младежи от общината. Това е осмото поредно издание на инициативата, която започва през юни и продължава чак до есента. Организатори  са Община Велико Търново, Сдружението на кметовете и кметските наместници „Янтра 2001”, Областна дирекция на МВР и Регионалната дирекция „Пожарна безопасност и защита на населението“. Подкрепа оказват от Дарителско сдружение „Св. Иван Рилски“, Съюза на пивоварите в България и Националния военен университет „Васил Левски“. Целта е да се запълни ползотворно свободното време на децата през летните месеци, които освен да се забавляват, научават и много нови неща. \r\nНадежда КРЪСТЕВА", "date": "2018.09.15", "title": "Велико Търново: Закриват се летните полицейски академии в селата Присово и Никюп"}
{"url": "http://www.focus-news.net/news/2018/09/15/2567345/stara-zagora-v-kazanlashkoto-selo-hadzhidimitrovo-be-otkrita-obnovenata-sgrada-na-ou-sv-sv-kiril-i-metodiy.html", "text": "Обновената сграда на Основно училище“ Св. Св. Кирил и Методий“ бе открита в казанлъшкото село Хаджидимитрово на официална церемония, предаде кореспондент на  Радио „Фокус“ . Сградата е реновирана в рамките на проект на Община Казанлък „Обновяване на образователната инфраструктура в Община Казанлък“, финансиран по Оперативна програма „Региони в растеж 2014-2020“. Общата стойност на проекта е в размер на 9 млн. 504 хил. 532 лв. Със средствата са реконструирани общо осем обекта от образователната инфраструктура на територията на община Казанлък - три детски градини в казанлъшкия квартал “Изток“ и пет училища – в селата Овощник, Хаджидимитрово, Ръжена и в градовете Шипка и Крън. В резултат на строително-монтажните работи са въведени мерки за енергийна ефективност, ремонтирани и изградени са водопровод и канализационни инсталации, извършени са газификация и свързване с градската газоразпределителна мрежа, монтирано е ново оборудване и са осигурени мерки за достъпна среда. Със завършването на дейностите до края на 2019г. учебната база на територията на общината ще бъде изцяло обновена. Към присъстващите на тържеството в двора на училището в Хаджидимитрово се обърна директорката Иванка Иванова, която честити обновената сграда на хаджидимитровци и изрази своята благодарност към Община Казанлък за полаганите грижи. \r\nКметът Галина Стоянова изрази своето удовлетворение от факта, че 17 деца ще прекрачат прага на училището за първи път: „Но ми е тъжно, че други 14 първокласници от Хаджидимитрово ще учат тази година в училищата в Казанлък“, коментира тя. „Вашето училище е не само обновено, но в него работят и учители с възрожденски дух“, обяви кметът и поясни, че лично тя е завършила училището в село Бузовград и това и е дало начален старт в живота й като успял и добър човек. \r\nКметът заяви, че Община Казанлък прави всичко възможно училищата и детските градини не само в града, но и в населените места да бъдат с добра визия. Стоянова пожела успешна учебна година на всички деца и ученици, които ще прекрачат прага на училището в Хаджидимитрово , на учителите – да са все така сърцати, много добри и обгрижващи: „Към това училище ще тръгнат истински българи и родолюбиви деца“, обяви Галина Стоянова. \r\nСлавяна ГАЙДАРОВА", "date": "2018.09.15", "title": "Стара Загора: В казанлъшкото село Хаджидимитрово бе открита обновената сграда на ОУ „Св. Св. Кирил и Методий“"}
{"url": "http://www.focus-news.net/news/2018/09/15/2567344/19-dushi-sa-raneni-pri-katastrofi-prez-izminaloto-denonoshtie-v-stranata.html", "text": "19 души са ранени при катастрофи през изминалото денонощие, съобщиха от пресцентъра на  МВР . В страната са станали 15 пътнотранспортни произшествия. На територията на столицата са станали  един тежък и 80 леки пътни инцидента, при които има един ранен.", "date": "2018.09.15", "title": "19 души са ранени при катастрофи през изминалото денонощие в страната"}
{"url": "http://www.focus-news.net/news/2018/09/15/2567346/lokalno-makedoniya-prezidentat-na-cherna-gora-zayavi-che-otnosheniyata-s-es-shte-badat-prerazgledani-ako-toy-reshi-da-otlozhi-razshiryavaneto-si.html", "text": "Президентът на Черна гора Мило Джуканович заяви, че Черна гора ще преразгледа отношенията си с Европейския съюз, ако в Брюксел започне да се променя мнението за бъдещото разширяване на съюза, предава македонското електронно издание    „Локално“. \r\nОтричайки твърденията, че е евроскептик, Джуканович посочи, че Съюзът се възприема като привилегирован партньор, но това партньорство трябва да се окаже взаимно. \r\n„Не става дума за евроскептицизъм, а за призив да бъдем партньори. Черна гора вижда ЕС  като привилегирован партньор, защото им позволяваме да ни казват  какво и как да го правим“, заяви президентът на Черна гора.  Виктор Турмаков", "date": "2018.09.15", "title": "„Локално“ (Македония): Президентът на Черна Гора заяви, че отношенията с ЕС ще бъдат преразгледани, ако той реши да отложи разширяването си"}
{"url": "http://www.focus-news.net/news/2018/09/15/2567347/kmetat-d-r-atanas-kambitov-obshtina-blagoevgrad-poddarzha-vsichki-sportni-bazi-i-gi-predlaga-na-klubovete-bezplatno.html", "text": "Община Благоевград поддържа всички спортни бази и ги предлага безплатно на клубовете. Това каза по време на откриването на Спортна панорама в града кметът на Община Благоевград д-р Атанас Камбитов, предаде репортер на  Радио „Фокус“- Пирин . „Още римляните са казали „Здрав дух, здраво тяло“. Много е важно децата ни да бъдат активни, защото спортът е освен здраве, начин на мислене, а ако щете и начин на живот. Пожелавам здраве и успехи на всички“, каза д-р Камбитов. По думите му огромна е грижата на Община Благоевград към децата, учениците и младите хора. „За целта е в отлично  състояние материалната база на Спортен комплекс „Пирин“, Плувен басейн, зала „Скаптопара“, стадион „Христо Ботев“, както и спортните клубовете. Спортният календар на общината е богат и разнороден, като са включени спортни събития, които обхващат масов спорт, за ученици, за хора в неравностойно положение, както и реализиране и подкрепяне на спорта на професионално развитие“, заяви Атанас Камбитов.  \r\nЗаместник-министърът на младежта и спорта Ваня Колева каза, че Благоевград винаги е бил място, в което се раждат талантливи спортисти. „Това е един от най- спортните български градове. Младите хора тук ще продължават да обичат спорта и някои от тях ще станат известни спортисти, ще побеждават, ще прославят своя град и България. Нека всички деца да растат здрави, силни и активни млади граждани на нашата страна. Надявам се, че днешната Спортна панорама ще помогне на всеки един от вас да открие своя вид спорт. Искам да се обърна към всички родители да насърчават децата си да се занимават със спорт, защото спортът ще им помогне да се изградят като активни, здрави и силни личности“, каза още Колева. \r\nЛора КАЛЧЕВА", "date": "2018.09.15", "title": "Кметът д-р Атанас Камбитов: Община Благоевград поддържа всички спортни бази и ги предлага на клубовете безплатно"}
{"url": "http://www.focus-news.net/news/2018/09/15/2567343/blagoevgrad-initsiativata-sportna-panorama-2018-beshe-ofitsialno-otkrita-na-ploshtad-makedoniya.html", "text": "Инициативата „Спортна панорама 2018“ беше официално открита на площад „Македония“ , предаде репортер на  Радио „Фокус“- Пирин . Събитието бе открито от кметът на Благоевград д-р Атанас Камбитов и заместник-министърът на младежта и спорта Ваня Колева. За седма поредна година се организира Спортна панорама. Форумът има за цел да популяризира спорта сред учениците и подрастващите, както и да ориентира родителите и децата в даден спорт. Спортните клубове на територията на града, съвместно с Министерството на младежта и спорта, се включват в събитието. Всички клубове на територията на Благоевград ще имат възможност да се презентират, да покажат постиженията си, завоюваните медали, купи и отличия. Целта на инициативата е клубовете да представят дейността си, както и спецификата на конкретните спортове. Жители и гости на Благоевград ще могат да се насладят на пъстра презентация на всички видове спортове, представени от отборите участници. \r\nЛора КАЛЧЕВА", "date": "2018.09.15", "title": "Благоевград: Инициативата „Спортна панорама 2018“ беше официално открита на площад „Македония“"}
{"url": "http://www.focus-news.net/news/2018/09/15/2567348/zam-ministarat-na-pravosadieto-prof-nikolay-prodanov-shte-otkrie-uchebnata-godina-v-zatvora-v-lovech.html", "text": "На 17 септември в 12.00 часа заместник-министърът на правосъдието проф. Николай Проданов ще открие учебната 2018/2019 година в средно училище „Димитър Митев“. Това съобщиха от пресцентъра на  Министерството на правосъдието . Училището се намира на територията на затвора в Ловеч и в него се обучават ученици от първи до 12 клас. През настоящата учебна година в учебната дейност в затворите ще се включат общо 1170 лишени от свобода, като 130 от тях ще бъдат първокласници. Учебният процес в местата за лишаване от свобода е съобразен с нормативната уредба на Министерство на правосъдието и Министерство на образованието и науката и се извършва от квалифицирани специалисти.", "date": "2018.09.15", "title": "Зам.-министърът на правосъдието проф. Николай Проданов ще открие учебната година в затвора в Ловеч"}
{"url": "http://www.focus-news.net/news/2018/09/15/2567352/regnum-kosovskite-polititsi-zapodozryaha-hashim-tachi-v-tayni-dogovorenosti-s-aleksandar-vuchich.html", "text": "Депутатът от косовския парламент Реджеп Селими заяви, че за да представи своите намерения относно Косово, президентите на Косово и на Сърбия   Хашим Тачи и Александър Вучич са се разбрали да синхронизират действията си, предава   Regnum. \r\n„Ключов момент е, че Тачи и Вучич, като партньори в непрестанните преговори, са постигнали скрито споразумение, чрез което се стараят да представят в изгодна светлина своите позиции. В случая те държат своите съглашения извън погледа на обществото, но не защото това са добри новини, а по обратната причина. Ако това бяха добри новини за Косово, Тачи щеше веднага да ги поднесе. Но тъй като това са лоши новини, които дори и той сам описва като „трудни решения“ и „болезнени компромиси“ и двамата се стараят да направят всичко, за да ги представят като нещо добро“, отбеляза Реджеп Селими.  \r\nСпоред него президентите правят това синхронно, зад а облекчат сключването на тайно споразумение, което ще вреди на Косово.  Виктор Турмаков", "date": "2018.09.15", "title": "Regnum: Косовските политици заподозряха Хашим Тачи в тайни договорености с Александър Вучич"}
{"url": "http://www.focus-news.net/news/2018/09/15/2567351/veliko-tarnovo-dobrovoltsi-organizirat-pochistvane-na-brega-na-reka-yantra.html", "text": "Почистване на брега на река Янтра организират доброволци от Велико Търново. Това съобщиха за  Радио „Фокус“ – Велико Търново  организаторите от групата „Доброволно чистене  – Велико Търново“. Събитието ще премине под мотото „Да изчистим след рибарите за втори път!“. Доброволците ще се съберат пред крепостта Царевец, след което ще потеглят към Мавриковия мост и екопътеките към местността Ксилифор, където ще разчистят купищата отпадъци, които са се събрали там. Това е втора такава инициатива, която се организира в този район. Първата акция се проведе миналата година. „Локацията ни е позната от предишните ДоброВолни чистения на същото място, а именно бреговете на река Янтра, под железния мост на Мавриков. Рибарите са се “погрижили“ да има боклук за  всички, а ние ще се грижим всяка година той да изчезва от там“, посочват организаторите. Те съобщават, че тази година ще бъдат поставени табели покрай местата, където ловят риба, за да им напомни, че кофата за боклук е в непосредствена близост. Акцията е подкрепена от Община Велико Търново. Осигурени са ръкавици и чували, както и багер и камион, които ще разчистят боклука. Инициативата е в подкрепа на националната кампания “Да изчистим България заедно 2018 – Велико Търново“. \r\nНадежда КРЪСТЕВА", "date": "2018.09.15", "title": "Велико Търново: Доброволци организират почистване на брега на река Янтра"}
{"url": "http://www.focus-news.net/news/2018/09/15/2567355/veliko-tarnovo-obshtina-svishtov-se-vklyuchva-v-svetovniya-den-na-pochistvaneto.html", "text": "Община Свищов се включва в Световния ден на почистването, заедно с милиони доброволци от 150 държави. Това съобщиха от  пресцентъра на oбщината  и призоваха жителите на града да бъдат сред най-активните в доброволческата акция „Да изчистим България заедно!“, която  се провежда днес, съвместно с най-голямата гражданска инициатива в света – World cleanup day. Във връзка с инициативата, Община Свищов е подготвила прецизна организация и всички желаещи могат да се включат, като почистят прилежащите територии около своите домове или обществени места по свой избор. На всички участници в кампанията са осигурени чували и ръкавици. Събраните отпадъци трябва да бъдат поставяни до обществените съдове за смет, след което ще бъдат извозени от сметосъбираща техника.", "date": "2018.09.15", "title": "Велико Търново: Община Свищов се включва в Световния ден на почистването"}
{"url": "http://www.focus-news.net/news/2018/09/15/2567350/prezidentat-rumen-radev-prie-stroya-na-pochetniya-karaul-na-parviya-natsionalen-sabor-na-zapasnoto-voynstvo-v-mestnostta-kranska-koriya-v-kazanlashko.html", "text": "Президентът Румен Радев прие почетния строй на първия Национален събор на запасното войнство в местността Крънска кория, в района на Казанлък, предаде репортер на  Радио „Фокус“ . С това бе поставено началото на поредицата от инициативи, включени в програмата на събора. На събитието присъстват вицепремиерът и министър на отбраната Красимир Каракачанов и кметът на Казанлък Галина Стоянова. Очаква се президентът Румен Радев да произнесе слово.  \r\nСлавяна ГАЙДЕРОВА", "date": "2018.09.15", "title": "Президентът Румен Радев прие строя на почетния караул на първия Национален събор на запасното войнство в местността Крънска кория в Казанлъшко"}
{"url": "http://www.focus-news.net/news/2018/09/15/2567353/ministar-nikolina-angelkova-v-kozloduy-gradat-ima-golyam-potentsial-da-stane-pritegatelen-tsentar-za-kulturno-istoricheski-turizam.html", "text": "Козлодуй има голям потенциал да стане притегателен център за културно-исторически туризъм. По този начин общината ще има възможност да се превърне във все по-търсена и атрактивна туристическа дестинация за четири сезона. Това заяви министърът на туризма Николина Ангелкова по време на откриването на втория Фестивал на занаятите и изкуствата в Козлодуй, където тази година се очакват над 2000 посетители. Това съобщиха от  пресцентъра на министерството . По време на посещението си в града министър Ангелкова проведе работна среща с кмета на общината Маринела Николова. Тема на разговорите бяха възможностите за развитие на регионалния туризъм. Поради големия потенциал на града министър Ангелкова предложи да бъде организирана съвместна дискусия за развитието на туризма в Козлодуй и региона. Министър Ангелкова посочи, че през последните години отседналите в града чужди туристи непрекъснато се увеличават, като най-много те са от Русия, Украйна и Румъния. Общите приходи от нощувките в общината за изминалата година възлизат на близо 30 хил. лв. В Регистъра на туристическите атракции, създаден от Министерството на туризма по данни на българските общини, са включени 7 обекта от Козлодуй, сред които античните крепости Августа и Региана, корабът „Радецки“, мястото на слизане на Ботевата чета на дунавския бряг, Аспаруховия вал, Матеевият геран  и др., припомни министър Ангелкова. Тя добави, че много перспективен за цялото дунавско крайбрежие, а и за община Козлодуй, е маршрутът „Дунав Ултра“ - най-дългият за туристи велосипедисти у нас – 730 км по поречието чак до Черно море. Той свързва най-северозападната с най-североизточната част на страната и преминава през близо 90 населени места. На вторите годишни награди на Министерството на туризма през 2017 г. веломаршрутът спечели първо място в категория “Иновация на годината” в туризма. „Пътят за устойчиво развитие на регионалния туризъм очевидно е правилен и ние като администрация ще насърчим всеки работещ проект за по-нататъшното му стимулиране. Принос за този напредък имат и събития като настоящия фестивал, който е сред новите туристически атракции в общината, но според мен има прекрасно бъдеще“, заключи министър Ангелкова.", "date": "2018.09.15", "title": "Министър Николина Ангелкова в Козлодуй: Градът има голям потенциал да стане притегателен център за културно-исторически туризъм"}
{"url": "http://www.focus-news.net/news/2018/09/15/2567354/pazardzhik-obshtinite-batak-i-rakitovo-kakto-i-dobrovoltsi-shte-uchastvat-v-aktsiyata-za-pochistvane-na-yazovir-batak.html", "text": "Общините Батак и Ракитово, както и доброволци ще участват в акцията за почистване на язовир „Батак“ \r\nСлужители на РИОСВ – Пазарджик, общините Батак и Ракитово, както и доброволци ще участват в акцията за почистване от отпадъци на крайбрежието на язовир „Батак“ – от механа „Острова” към контрастената днес участвайки в кампанията „Да изчистим България заедно“. Това съобщи за  Радио „Фокус“ – Пазарджик  Цветана Чочева, експерт в Екоинспекцията в Пазарджик. Събраните отпадъци ще се депонират само на Регионалните системи за управление на отпадъците, отговарящи на нормативните изисквания. Достъпът до тях ще бъде свободен за всички транспортни средства, които се включат в инициативата. Общините получиха и чували, ръкавици и бонове за гориво, осигурени от Министерството на околната среда и водите чрез Предприятието за управление на дейностите по опазване на околната среда. \r\nРадослава МУРДЖЕВА", "date": "2018.09.15", "title": "Пазарджик: Общините Батак и Ракитово, както и доброволци ще участват в акцията за почистване на язовир „Батак“"}
{"url": "http://www.focus-news.net/news/2018/09/15/2567358/veliko-tarnovo-sas-7-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "Със 7 см се е понижило нивото на река Дунав при Свищов през изминалото денонощие. Това съобщиха от  Хидрометеорологичната станция  в града. Водният стоеж на реката е 128 см., а температурата- 23.7 градуса. Днес ще е слънчево. Ще духа слаб, в Дунавската равнина до умерен северозападен вятър. Максималните температури ще са между 26° и 31°, в Свищов – 31°.", "date": "2018.09.15", "title": "Велико Търново: Със 7 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/09/15/2567357/tass-ministerstvoto-na-otbranata-na-polsha-saobshti-che-ima-realen-shans-v-stranata-da-se-postoyat-postoyanni-voenni-bazi-na-sasht.html", "text": "Министърът на отбраната на Полша Мариуш Блашчак смята за напълно възможно разполагането в страната на американски военни на постоянна основа, предава  ТАСС. \r\nСпоред министъра съществува „конкретен, реален шанс“ за постоянно присъствие на американски войски в Полша. „Ако нямаше подобен шанс, преговорите, които сега се водят с Пентагона, щяха да приключат на равнище общи обсъждания, а ние говорим за детайли. \r\nПри това Блашчак не разкри никакви срокове и детайли. Известно е единствено, че Полша още веднъж е заявила на Вашингтон, че е готова да създаде на своя сметка необходимата инфраструктура за приемането на американски войници. На 18 септември това ще бъде обсъдено по време на официалното посещение в САЩ на полския президент Анджей Дуда. \r\nВ момента в Полша на ротационна основа се разполага американска танкова бригада с около 3500 военнослужещи. На територията на страната е разположен и многонационален батальон на НАТО, наброяваща около 1000 военнослужещи.  Виктор Турмаков", "date": "2018.09.15", "title": "ТАСС: Министерството на отбраната на Полша съобщи, че има „реален шанс“ в страната да се постоят постоянни военни бази на САЩ"}
{"url": "http://www.focus-news.net/news/2018/09/15/2567349/mohamad-dzhavad-zarif-iran-shte-izpalnyava-yadrenoto-sporazumenie-dokato-tova-otgovarya-na-interesite-mu.html", "text": "Външният министър на Иран Мохамад Джавад Зариф заяви, че страната му ще продължи да изпълнява условията по споразумението за ядрената си програма, но приоритет за запазването му е възможността да получава доходи от продажбата на петрол, предава  ТАСС. \r\n„Приоритет е Иран да може да продава петрол в разумни обеми и да получава печалба. Иран е готов и занапред да спазва споразумението, стига то да съвпада с интересите му. Този въпрос се намира на практическа плоскост, а не на емоционална“, заяви Зариф. Той допълни, че Иран има възможност да реагира, както в рамките на споразумението, така и извън него. \r\nСпоред министъра „чл. 36 от споразумението позволява то да се изпълнява в съкратен обем, без да се излиза от него“. Същевременно той призова страните от Европа да проявят по-голяма активност за запазването на споразумението. „Европейците и другите страни, подписали споразумението, трябва да предприемат действия, за да компенсират влиянието на американските санкции“, смята той.  Виктор Турмаков", "date": "2018.09.15", "title": "Мохамад Джавад Зариф: Иран ще изпълнява ядреното споразумение, докато това отговаря на интересите му"}
{"url": "http://www.focus-news.net/news/2018/09/15/2567356/sds-nastoyavame-za-prozrachnost-po-sluchaya-s-arestuvanite-kray-radomir-zhurnalisti.html", "text": "Съюзът на демократичните сили (СДС) настоява за пълна прозрачност от страна на отговорните институции по случая с арестуваните край Радомир журналисти от България и Румъния. Това се посочва в позиция на  СДС , изпратена до медиите. От партията се обръщат към главния секретар на МВР, вече номиниран и за министър, с настояването да даде публично информация с какви аргументи и при какви обстоятелства са задържани Димитър Стоянов от „Биволъ” и Атила Биро от „Райз проджект Румъния“. \r\n„В държава - член на Европейския съюз, задържането и репресиите срещу журналисти, които търсят истината и правят своите разследвания, е опасно посегателство не просто срещу свободата на словото, а срещу устоите на демокрацията“ се посочва в позицията. \r\nОт СДС припомнят, че партията е била създадена, за да се противопостави на тоталитарното управление и репресивните служби на комунистическия режим и да утвърди основните ценности на демокрацията, сред които особено важни бяха свободата на словото и медиите. „30 години по-късно, този арест поставя под сериозно съмнение постиженията на демократична България и е срамно петно върху образа й на европейска и НАТО-вска държава“, заявяват от СДС.", "date": "2018.09.15", "title": "СДС: Настояваме за прозрачност по случая с арестуваните край Радомир журналисти"}
{"url": "http://www.focus-news.net/news/2018/09/15/2567359/sali-berisha-bivsh-ministar-predsedatel-na-albaniya-kosovo-ne-dalzhi-nishto-no-sarbiya.html", "text": "Бившият министър-председател на Албания Сали Бериша заяви, че Сърбия дължи независимост на Косово, предава  Regnum. \r\n„Косово не дължи нищо на Сърбия. А Сърбия има дълг към Косово. Това е актът на признаването му. И това е само първата крачка, след която ще има втора и трета. Вместо извършват териториалната цялост на страната, президентът на Сърбия Александър Вучич се пазари за територии. Той извърши посещение в Косово, за което никой не бе готов“, заяви Бериша. \r\n„Това, което се случи при Газивода е пряка заплаха за албанците. Това е предлог за война. Пристигна там с класически великосръбски лозунги. Според него Косово трябва да получи някои незначителни подаяние, а в замяна да предаде част от най-важните си територии. А долината на Прешево винаги е била изконно албанска земя. Косово има само едно задължение по отношение на Сърбия – да осигури правата на сърбите, които имат най-добрият правен статут в страната“, допълни Бериша.  Виктор Турмаков", "date": "2018.09.15", "title": "Сали Бериша, бивш министър-председател на Албания: Косово не дължи нищо но Сърбия"}
{"url": "http://www.focus-news.net/news/2018/09/15/2567362/ruse-po-initsiativa-na-deputata-ot-gerb-plamen-nunev-natsionalniyat-balet-na-kosovo-predstavi-spektakala-romeo-bez-zhulieta-v-grada.html", "text": "По инициатива на народния представител от ГЕРБ-Русе и областен координатор на партията Пламен Нунев, Националният балет на Косово, с директор Ахмет Брахимаи, представи спектакъла „Ромео без Жулиета“ в Русе. Това съобщиха от пресцентъра на  ПП ГЕРБ . „Аз съм изключително радостен и щастлив да видя как тази вечер толкова много хора са дошли да гледат нашите гости от Националния балет на Косово“, заяви Нунев. \r\nСпектакълът с участието на Синан Кайтози, Теута Красничи, Виолце Лугичи и др. се игра в Голямата зала на Доходното здание. Балетът гостува за първи път в Русе.  \r\nВ този контекст депутатът отбеляза, че събитието е скромен принос към един от основните приоритети на завършилото преди около 3 месеца Българско председателство на Съвета на ЕС, а именно – свързаността и европейската перспектива за държавите от Западните Балкани. „Тази постановка ще бъде един мост за добрите добросъседски отношения, за мир между народите на Балканите“, подчерта народният представител. \r\nТанцовата миниатюра бе посветена на темата за войната в Косово. Танцьорите държаха да разкажат тази част от своята история, защото съдбата на стотици остава неизвестна десет години след края на конфликта. \r\nСъбитието бе уважено от евродепутатите от ГЕРБ/ЕНП Ева Майдел и Андрей Новаков, народните представители от ГЕРБ-Русе, много граждани, както и от бившия министър на икономиката и финансите в правителството на Косово Ахмет Шала.", "date": "2018.09.15", "title": "Русе: По инициатива на депутата от ГЕРБ Пламен Нунев Националният балет на Косово представи спектакъла „Ромео без Жулиета“ в града"}
{"url": "http://www.focus-news.net/news/2018/09/15/2567361/kmetat-na-haskovo-dobri-belivanov-se-vklyuchi-v-kampaniyata-da-izchistim-balgariya-zaedno.html", "text": "Кметът на община Хасково Добри Беливанов заедно със служители на общинска администрация се включиха в кампанията „Да изчистим България заедно”. Това съобщиха от  пресцентъра на общината . Служители на общината бяха разпределени в различни  зони в града. Групата с кмета почисти парк „Кенана“. „По-важно е да не замърсяваме, но подобни инициативи дават пример на децата какво трябва да е отношението към средата около нас“ , каза кметът Добри Беливанов. \r\nПред сградата на общината се раздаваха торби за смет и ръкавици за желаещите да участват в чистенето. Направена е организация за извозване на чували със смет. От ОП „Екопрогрес” апелират гражданите, участващи в кампанията, да оставят събраните отпадъци в близост до контейнерите за смет.", "date": "2018.09.15", "title": "Кметът на Хасково Добри Беливанов се включи в кампанията „Да изчистим България заедно”"}
{"url": "http://www.focus-news.net/news/2018/09/15/2567363/blagoevgrad-za-poredna-godina-obshtinata-se-vklyuchva-v-initsiativata-da-izchistim-balgariya-zaedno.html", "text": "За поредна година Община Благоевград се включва в инициативата „Да изчистим България заедно”. Това каза за  Радио „Фокус“- Пирин  Диана Стефанова, главен еколог на Община Благоевград. „Всеки доброволец може да се включи в почистването на междублокови пространства, паркове, зелени площи, детски площадки и т.н. За целта Община Благоевград е осигурила ръкавици и чували за смет. Желаещите могат да получат необходимите за почистване средства от специално обособена шатра, с логото на „Екопартнърс“, която е поставена на площад „Свобода““, каза още Стефанова. Тази година идеята и целта на кампанията е отпадъците да се събират разделно. Събраният боклук трябва да бъде оставян до най- близките съдове за разделно събиране, или до най-близките контейнери за битови отпадъци и контейнери за смет, след което своевременно ще се извърши транспортирането им с автомобили на организацията „Екопартнърс“. \r\nЛора КАЛЧЕВА", "date": "2018.09.15", "title": "Благоевград: За поредна година общината се включва в инициативата „Да изчистим България заедно”"}
{"url": "http://www.focus-news.net/news/2018/09/15/2567364/plovdiv-116-detsa-sa-postradali-pri-katastrofi-v-grada-i-oblastta-ot-nachaloto-na-godinata.html", "text": "116 деца под 18 години са пострадали при катастрофи, станали на територията на Пловдив и областта от началото на годината. Това съобщи за  Радио „Фокус”- Пловдив  инспектор Ботьо Гиргинов, от КАТ „Пътна полиция”. 3 деца са загинали на пътя, 112 са ранени. Най-много са катастрофите с пострадали деца през месеците март, юни, юли и август. На територията на областния град са станали 43 ПТП, при които са пострадали 46 деца. При тях 21 деца са ранени като пътници в превозни средства и 17 като пешеходци. 23 ПТП с 29 ранени деца под 18 г. са станали в другите населени маста в областта. 19 са ранените деца под 6 години, 27 – между 6 и 9 години, 29 – между 10 и 14 години и най-много – 37 деца са пострадалите на възраст между 15 и 17 години. Само в 9 от случаите вината е в допуснато нарушение от дете. В останалите отговорността е в по-възрастните участници в движението. 75 от децата са пострадали в населено място. 29 деца са ранени при катастрофи в по-малките селища от областта, обслужвани от съответните полицейски управления. \r\nЦветана ТОНЧЕВА", "date": "2018.09.15", "title": "Пловдив: 116 деца са пострадали при катастрофи в града и областта от началото на годината"}
{"url": "http://www.focus-news.net/news/2018/09/15/2567366/blagoevgrad-skandal-mezhdu-studenti-e-vazniknal-v-obshtezhitieto-na-amerikanskiya-universitet.html", "text": "Скандал между студенти е възникнал в общежитието на Американския университет в България. Това каза за  Радио „Фокус“- Пирин  Йорданка Шаркова, говорител на ОДМВР- Благоевград. Сигналът за инцидента е получен рано тази сутрин. Полицейски патрул се е отзовал на сигнала. На място е установено, че има счупени два стъклопакета. Полицейските служители не са установили броя на участниците в скандала. До момента няма постъпили жалби.  \r\nОт ЦСМП-Благоевград също са се отзовали на сигнала. Някои от участниците са имали леки порязвания, най- вероятно от счупените стъкла. Всички са освободени след извършените прегледи. \r\nЛора КАЛЧЕВА", "date": "2018.09.15", "title": "Благоевград: Скандал между студенти е възникнал в общежитието на Американския университет"}
{"url": "http://www.focus-news.net/news/2018/09/15/2567365/reuters-ministrite-na-targoviyata-na-g-20-zayaviha-che-sto-tryabva-da-provede-speshni-reformi.html", "text": "Министрите на търговията от страните от Г-20, събрали се в Аржентина, заявиха, че е „спешно необходимо“ да се проведат реформи в Световната търговска организация, предава   Reuters. \r\nДокато президентът на САЩ Доналд Тръмп подготвя нови мита върху китайския внос, министрите заявиха, че подкрепят диалога при решаването на международните търговски спорове.  \r\n„Със сигурност новите мита не са позитивни“, заяви министъра на труда на Аржентина Данте Сика. На свой ред германският заместник-министър на икономиката Оливер Витке заяви, че СТО „трябва да бъде засилено, особено във времената на лозунга на Тръмп „Америка на първо място“ и засилващия се протекционизъм“.  \r\nПо-рано Тръмп заяви, че ще изтегли САЩ от СТО, докато Китай призова към реформи в организацията, които да направят глобалната търговия по-справедлива и ефективна.   Виктор Турмаков", "date": "2018.09.15", "title": "Reuters: Министрите на търговията на Г-20 заявиха, че СТО трябва да проведе спешни реформи"}
{"url": "http://www.focus-news.net/news/2018/09/15/2567368/euobserver-spored-pravitelstvoto-na-avstriya-migrantite-tryabva-da-stoyat-po-korabite-dokato-molbite-im-za-ubezhishte-se-obrabotvat.html", "text": "Правителството на Австрия, която в момента е ротационен председател на Съвета на ЕС, съобщи, че мигрантите трябва да си остават по корабите, докато страните от ЕС обработват молбите им за убежище, предава    EUObserver. \r\n„Ще се грижат добре за тях и на кораба“, заяви министърът на вътрешните работи на Австрия Херберт Кикл по време на заседание на вътрешните министри на страните членки на ЕС, провеждаща се във Виена. „Веднъж, след като кракът им стъпи на континента, ще бъде много трудно да ти премахнем“, допълни той по отношение на мигрантите.  Виктор Турмаков", "date": "2018.09.15", "title": "EUObserver: Според правителството на Австрия мигрантите трябва да стоят по корабите, докато молбите им за убежище се обработват"}
{"url": "http://www.focus-news.net/news/2018/09/15/2567367/pazardzhik-shahmatna-terapiya-v-tsentar-chovekolyubie-se-provede-v-grada.html", "text": "Център „Човеколюбие” основава дейността си на принципите на шахматен модел на възприемане на света и използва шахматна терапия в рехабилитацията на потребителите. Това съобщи за  Радио „Фокус“-Пазарджик  Анна Тилова, експерт в неправителствената организация. Тя допълни, че екипът на Център „Човеколюбие” е посрещнал съмишленици от София и Пазарджик. „Гостите имаха възможност да се запознаят с дейността и материалната база на Центъра. Участваха в разиграване на етюди, включително с живи фигури на шахматната дъска в двора на социалната услуга.  Д-р Емил Марков – психиатър-консултант, представи идеите си и подчерта връзката между играта на шах и живота. Изтъкна значението на правилата и смисъла на всеки ход, който както в шаха, така и в живота, за да има разбирателство, трябва да бъде съобразен с тях и с другите елементи на играта – дъска, фигури, цели, чувства, време, равносметка“, каза Тилова. \r\nРадослава МУРДЖЕВА", "date": "2018.09.15", "title": "Пазарджик: Шахматна терапия в Център „Човеколюбие” се проведе в града"}
{"url": "http://www.focus-news.net/news/2018/09/15/2567369/blagoevgrad-s-leki-naranyavaniya-sa-studentite-ot-amerikanskiya-universitet-uchastvali-v-intsidenta-tazi-nosht.html", "text": "Студентите от АУБ, участвали в инцидента от тази нощ, са добре, с леки наранявания и се възстановяват в общежитията след посещение в градската болница. Това съобщиха от  пресцентъра на Американския университет в България  по повод инцидента между студенти в Благоевград. Има леки материални щети в една от сградите на кампуса, за които е предприето бързо отстраняване. „Мерките за сигурност  и грижа за безопасността на студентите в АУБ са основен фактор за спокойния живот в университета и изграждането на студентска общност. От специализиран медицински персонал, през охрана, до отговорници за общежитията, включително със сътрудници самите студенти, сме осигурили спокойна и приятна среда за живот в сградите Скаптопара“, посочват от учебното заведение.  „Диначимният социален живот на студентите в града е извън обсега на контрол на екипа на университета, но дори и в случай на инциденти извън АУБ - стремежът ни е да осигуряваме последваща грижа от страна на екипа ни при необходимос“, заявяват от АУБ.", "date": "2018.09.15", "title": "Благоевград: С леки наранявания са студентите от Американския университет, участвали в инцидента тази нощ"}
{"url": "http://www.focus-news.net/news/2018/09/15/2567372/stara-zagora-kmetat-zhivko-todorov-se-vklyuchi-v-kampaniyata-da-izchistim-balgariya-zaedno2018.html", "text": "За поредна година Община Стара Загора подкрепи кампанията „Да изчистим България заедно”. Днес в почистването на район по пътя за Дъбрава, заедно със служителите на общинската администрация се включи и кметът Живко Тодоров. Това съобщиха от пресцентъра на  Община Стара Загора . Около 80 общинари, зам.-кметът Йордан Николов и секретарят Делян Иванов събраха над 140 чувала с отпадъци. Зам.-кметът Иванка Сотирова и персоналът на новоремонтираната ДГ № 58 „Звездица“ почистваха сградата и двора на детското заведение. \r\nОбщо 15 села от община Стара Загора заявиха желание да участват в кампанията за есенното почистване. Местните кметове са създали необходимата организация, раздадени са чували и ръкавици. Почистват се паркове, градини и детски площадки. \r\nОще вчера директорката на училището в Хан Аспарухово Станимира Димова организира персонала и родители, които почистиха школския двор и сградата. Бяха събрани 60 чувала отпадъци. \r\nОколо 20 души от Туристическо дружество „Сърнена гора“ чистиха днес района на р. Бедечка и езерото. Много граждани заявиха готовност и организация за почистване на междублокови пространства в града. Двайсет души от Фенклуб „Берое“ също чистиха избрано от тях пространство между блоковете. \r\nВчера директорът на СОУ \"Христо Ботев\" Александър Буров организира група от 20 души, които събраха от двора и училището около 8 куб. м отпадъци. \r\nЗа провеждането на кампанията тази есен Община Стара Загора  осигури 5 000 полиетиленови чувала и 5 000 чифта ръкавици за еднократна употреба, които са предоставят на желаещите граждани от административните бюра по райони от 8:30 часа до 17:30 часа. \r\nДнес и утре достъпът до депото на „Регионален център за управление на отпадъците – Стара Загора“ , до с. Ракитница е свободен за всички транспортни средства, които извозват събраните по време на инициативата отпадъци, вкл. за частни транспортни средства.  \r\nЖелаещите граждани могат със собствен транспорт да извозват и предават за третиране в Центъра за рециклиране на Регионалния център за управление на отпадъците в с. Ракитница самостоятелно едрогабаритни отпадъци от домакинствата (непотребни мебели: шкафове, гардероби, легла, вкл. матраци, дивани, фотьойли и други.). \r\nДнес и утре операторът на депото приема за депониране събраните от гражданите отпадъци безвъзмездно и ги третира при минимални такси за Община Стара Загора. \r\nПредвидените за почистване места на територията на Община Стара Загора по избор на гражданите са: междублокови пространства, детски площадки, спортни площадки, паркове и градини.", "date": "2018.09.15", "title": "Стара Загора: Кметът Живко Тодоров се включи в кампанията “Да изчистим България заедно'2018”"}
{"url": "http://www.focus-news.net/news/2018/09/15/2567373/gerb-pazardzhik-se-vklyuchi-v-natsionalnata-aktsiya-da-pochistim-balgariya-zaedno.html", "text": "Отборът на ГЕРБ почисти парк  „Стадиона“- едно от любимите места за отдих на пазарджиклии, съобщиха от  пресцентъра на ГЕРБ- Пазарджик . „Благодаря Ви, че се отзовахте на нашата покана и показахме, че от ГЕРБ Пазарджик сме обединени и работим в екип“, заяви общинският ръководител Гинче Караминова и даде старт на почистването. Над 20 чувала със смет бяха събрани само за първия час от кампанията. „Паркът, в който сме днес е емблематично място и за футболната общественост на Пазарджик. Благодаря  на всички наши членове на ГЕРБ и на родителите на деца футболисти от детската школа на ФК „Хебър 1918“, които днес се отзоваха на моята покана и се включиха в акцията“, каза областният координатор на ГЕРБ Пазарджик Найден Шопов, който е и президент на футболен клуб „Хебър 1918\".  \r\nВ почистването участваха с доброволен труд още общинските съветници от ГЕРБ Лидия Панайотова и Борис Димитров, областният координатор на МГЕРБ Надежда Терзиева, общинският председател на младежите в Пазарджик Николай Ангелов, председателят на общинската структура на „Старейшини“ Кирил Мишев, председателят на „Предприемачи“ ГЕРБ Стефко Василев, зам.- областният управител Йордан Кожухаров, много  членове  на структурата и симпатизанти от цялата община. Събраните чували със смет ще бъдат извозени от организаторите до регионалното депо за твърди битови отпадъци край село Алеко Константиново.", "date": "2018.09.15", "title": "ГЕРБ- Пазарджик се включи в националната акция „Да почистим България заедно“"}
{"url": "http://www.focus-news.net/news/2018/09/15/2567375/veliko-tarnovo-lek-avtomobil-e-goryal-v-selo-kutsina-nyama-postradali.html", "text": "Лек автомобил е горял в село Куцина, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Сигналът за запален автомобил „Опел Вектра“ с газова уредба е получен малко след 13.00 часа вчера. На място се е отзовал екип на Районната служба в Полски Тръмбеш с един противопожарен автомобил и трима пожарникари. Пожарът в възникнал в следствие на техническа неизправност в горивната система. Пламъците са унищожили двигателния отсек, предния капак, бронята и предното стъкло. Пожарникарите са успели да спасят останалата част от автомобила. \r\nНадежда КРЪСТЕВА", "date": "2018.09.15", "title": "Велико Търново: Лек автомобил е горял в село Куцина, няма пострадали"}
{"url": "http://www.focus-news.net/news/2018/09/15/2567374/telma-makedoniya-predsedatelyat-na-parlamenta-na-kosovo-othvarli-vazmozhnostta-za-promyana-na-granitsite.html", "text": "Председателят на косовския парламент Кадри Весели заяви, че няма да има промяна на границите на страната, нито обмяна на територии със Сърбия. Той допълни, че няма да се позволи и формирането на Общността на сръбските общини в северната част на страната, предава македонската медия  „Телма“. \r\n„Няма да има промяна на границата, нито категоричната обмяна на“, заяви Кадри Весели. След като идеята за обмен на територии между Косово и Сърбия се очерта като един от възможните начини за напълно нормализиране на отношенията, има ежедневни реакции и от двете страни. \r\nКосовският президент Хашим Тачи, за който се смята, че е защитник на идеята от косовска страна, е изправен пред критики както от правителството, така и от опозицията в Прищина. \r\n„Вярвам в идеята, че долината Прешево трябва да се присъедини към Косово. Никой не може да убеди друго. Тези въпроси не могат да се използват за политически цели или за лична изгода“, заяви Тачи след среща с политически представители на албанците от долината Прешево. \r\nРазмяната на територии достигна Брюксел в началото на последния кръг от диалога между Белград и Прищина, но не получи одобрение. Мнозинството европейски дипломати смятат, че предложението има потенциал да се превърне в идеално решение и че Белград, за разлика от Прищина, сериозно обмисля идеята. Но мнозинството твърди, че обменът на територии ще отвори старите рани и ще предизвика нова серия насилие на Балканите.  Виктор Турмаков", "date": "2018.09.15", "title": "„Телма“ (Македония): Председателят на парламента на Косово отхвърли възможността за промяна на границите"}
{"url": "http://www.focus-news.net/news/2018/09/15/2567376/bdzh-dnes-e-profesionalniyat-praznik-na-lokomotivnite-mashinisti.html", "text": "Днес е професионалният празник на локомотивните машинисти. От 1992 г. насам Денят на локомотивния машинист в Европа се отбелязва през третата събота на месец септември. Българският локомотивен персонал чества този празник от двадесет и една години. Това съобщиха от пресцентъра на  „Холдинг БДЖ“ ЕАД . Към момента в двете дружества- „БДЖ - Пътнически превози” ЕООД и „БДЖ - Товарни превози” ЕООД работят 1 475 локомотивни машинисти, помощник-машинисти, локомотивни инструктори и депомайстори, по-голяма част от които са възпитаници на Висшето транспортно училище „Тодор Каблешков” или на неговия предшественик – Полувисшия железопътен институт, както и на Центъра за професионално обучение към „Холдинг БДЖ” ЕАД. Българските локомотивни машинисти усъвършенстват своята професионална квалификация чрез участие в различни курсове, организирани от Центъра за професионално обучение (ЦПО) към „Холдинг БДЖ” ЕАД. От началото на годината до момента в ЦПО обучения за придобиване на професионална квалификация и правоспособност за управление на различни серии локомотиви са преминали 254 машинисти и помощник-машинисти. От началото на 2018 г. до момента 42 машинисти са наградени от ръководствата на „БДЖ – Пътнически превози” ЕООД и „БДЖ – Товарни превози” ЕООД за проявен висок професионализъм, бдителност и навременни действия по време на изпълнение на своите задължения. По повод утрешния Ден на локомотивния машинист в Европа ръководствата на дружествата за пътнически и товарни превози ще поощрят 41 работещи в структурата локомотивни машинисти за положени усилия и старание в професията с плакети и парични награди. Ръководството на националния железопътен превозвач благодари на всички локомотивни машинисти от дружествата в системата на БДЖ за високия професионализъм и отговорното изпълнение на служебните задължения и по повод днешния празник им пожелава крепко здраве, лично щастие, безаварийна работа и професионално удовлетворение.", "date": "2018.09.15", "title": "БДЖ: Днес е професионалният празник на локомотивните машинисти"}
{"url": "http://www.focus-news.net/news/2018/09/15/2567377/dots-rumyana-kolarova-opozitsiyata-se-opitva-da-udarzha-maksimalno-radikalna-pozitsiya-spryamo-upravlyavashtite.html", "text": "Опозицията се опитва да удържа максимално радикална позиция спрямо управляващите. Това каза за предаването „Метроном“ на  Радио „Фокус“  политологът доц. Румяна Коларова. Разговорите от страна на БСП за предсрочни избори, които не се случват, обезсилват тази позиция, обясни тя. Според доц. Коларова БСП губят от своята радикална позиция, защото твърде рано са я заели. „Проектът „Визия за България“ е като „празен чек“. В нея има някакви намерения, които са рамкирани, но заявката е, че те могат да бъдат коригирани в диалог с избирателите и с подкрепящите БСП. Партията залита в същата посока, в която е залитнало и правителството на Борисов. БСП е „отворила платната“ и иска да променя курса си в зависимост от това как публичните прояви и протести оказват натиск върху общественото мнение. Това не е адекватна политическа позиция“, обясни тя. При сегашния радикален курс на БСП, позицията на президента Румен Радев оставя отворена вратата за бъдеща по-широка мобилизация на лявото, каза още доц. Коларова. Според нея съществува координация помежду им, която макар да има различни публични позиции, се провежда непрекъснато.", "date": "2018.09.15", "title": "Доц. Румяна Коларова: Опозицията се опитва да удържа максимално радикална позиция спрямо управляващите"}
{"url": "http://www.focus-news.net/news/2018/09/15/2567378/irena-anastasova-bsp-ostavkite-na-ministri-i-na-shefove-na-agentsii-govoryat-za-destabilizatsiya-v-pravitelstvoto.html", "text": "Оставките на министри и на шефове на агенции говорят за дестабилизация в правителството. Това каза за предаването „Метроном“ на  Радио „Фокус“  секретарят на Парламентарната група на БСП и член на комисията по образование Ирена Анастасова. Алтернативата е да дойде друго управление на България и да се промени моделът, уточни тя. „Този модел на управление е не просто вреден, той е пагубен за страната. Трябва да се сложи край на срастването на икономически и политически интереси, на ширещата се корупция в страната. Това ако не се промении, ако се продължава със същия модел на управление, която и политическа сила до дойде на власт, ситауцията ще се повтаря“, обясни секретарят на Парламентарната група на БСП. Ирена Анастасова каза, че алтернативата е проектът „Визия за България“, който се стреми да изрази мнението на хората, които са смачкани от действителонстта.  \r\nСпоред БСП моментът е подходящ за порвеждане на предсрочни избори, обясни тя като уточни, че събитията от последните месеци в правителството навеждат на мисълта, че нестабилността може да доведе до скорошно падане на кабинета, коментира още Ирена Анастасова.", "date": "2018.09.15", "title": "Ирена Анастасова, БСП: Оставките на министри и на шефове на агенции говорят за дестабилизация в правителството"}
{"url": "http://www.focus-news.net/news/2018/09/15/2567379/regnum-yuzhna-koreya-pusna-po-voda-parvata-si-podvodnitsa-sobstveno-proizvodstvo.html", "text": "Първата подводница, разработена и построена в Южна Корея е тържествено пусната на вода, предава   Regnum. \r\nНовата подводница е кръстена  „Досан Ан Чанхо“ на името на известен борец срещу японската окупация на полуострова. Ширината на 3000-тонната подводница е 9,6 метра, а дължината 83,3. Представител на военноморските сили на страната отбеляза, че подводницата ще засили отбранителната способност на флота. \r\n„Досан Ан Чанхо“ е първата подводница, която е напълно разработена в Южна Корея. Повечето ѝ части (76%)  са местно производство.  \r\nСпоред програмата за национално въоръжение на Сеул в следващото десетилетие на въоръжение трябва да постъпят още осем такива подводници.  Виктор Турмаков", "date": "2018.09.15", "title": "Regnum: Южна Корея пусна по вода първата си подводница собствено производство"}
{"url": "http://www.focus-news.net/news/2018/09/15/2567380/ministar-krasimir-valchev-preryaza-lentata-na-remontiranoto-2-ro-osnovno-uchilishte-vasil-levski-v-kostinbrod.html", "text": "Министърът на образованието и науката Красимир Вълчев преряза лентата на ремонтираното 2-ро Основно училище „Васил Левски“ в Костинброд, предаде репортер на  Агенция „Фокус“ . Министърът на образованието Красимир Вълчев, родители и гости бяха първите, които разгледаха обновената материална база на училището, което на 17 септември ще посрещне своите ученици през учебната 2018/2019 г. Те бяха посрещнати с пита и мед. Домакини бяха директорът на училището Красимира Манова десетки ученици и учители, които бяха подготвили празнична програма. Децата рецитираха стихотворения, пяха песнички, а обновената сграда бе украсена с балони. В двора изложба от рисунки на учениците радваше гостите. \r\nДеница КИТАНОВА", "date": "2018.09.15", "title": "Министър Красимир Вълчев преряза лентата на ремонтираното 2-ро Основно училище „Васил Левски“ в Костинброд"}
{"url": "http://www.focus-news.net/news/2018/09/15/2567383/liderat-na-bsp-korneliya-ninova-e-pokanena-da-uchastva-v-obshtoto-sabranie-na-oon-v-nyu-york.html", "text": "Поканена съм в качеството ми на вицепрезидент на Социалистическия интернационал да участвам в срещата на Президиума на организацията с държавните и правителствени ръководители от политическото семейство на заседанието на Общото Събрание на ООН в Ню Йорк. Това написа лидерът на БСП Корнелия Нинова в профила си във  „Фейсбук“ . „За съжаление няма да мога да взема участие в разговорите, тъй като на същата дата ще бъда домакин в София на предварително уговорена среща с всички европейски посланици“, коментира Нинова.  \r\nВ писмо до генералния директор на Социалистическия интернационал Луис Аяла лидерът на БСП пише: „Благодаря за поканата да участвам в срещата на Президиума на Социалистическия интернационал с държавните и правителствени ръководители от нашето политическо семейство на заседанието на Общото Събрание на ООН в Ню Йорк. Оценявам високо важността на темите за ефективно гарантиране на мир, устойчивост и зачитане на правата на човека и основните свободи, настоящата международна обстановка и световните предизвикателства. За съжаление няма да мога да взема участие в заседанието и разговорите. На същата дата - 27.09.2018 г., съм домакин в София на отдавна организирана моя среща с всички посланици на страните членки на Европейския съюз. На нея ще дискутираме предизвикателствата пред Европа в контекста на международните отношения и ще представя пред тях нашата визия за развитието на България и бъдещето на Европейския съюз. Пожелавам на Вас и колегите ползотворни и успешни разговори и оставам в очакване на следващата ни среща“.", "date": "2018.09.15", "title": "Лидерът на БСП Корнелия Нинова е поканена да участва в Общото Събрание на ООН в Ню Йорк"}
{"url": "http://www.focus-news.net/news/2018/09/15/2567360/yambol-izmira-stadoto-na-ani-petrova-ot-bolyarovo-koyato-sprya-veterinarnite-vlasti-pri-polozhitelna-proba-za-chuma.html", "text": "Четири животни от стадото на Ани от Болярово, в което преди два месеца бяха открити положителни проби за чума по дребните преживни животни, са мъртви. Сигналът за смъртта им е подаден вчера от самата стопанка до официалния ветеринарен лекар в града.  Българска агенция по безопасност на храните  (БАБХ) потвърди, че е получила сигнал от стопаните за умрели животни във фермата.    \r\nПред властите Ани Петрова твърди, че животните са издъхнали от преяждане. Едновременно с това продължава да възпрепятства достъпа на ветеринарите до фермата си. Също така категорично отказва специалистите да вземат допълнителни проби за чума, въпреки че по закон е длъжна да им осигурява 24-часов достъп при съмнения за зараза.  \r\nАна Петрова и съпругът й Тошко Димитров се грижат за 200 овце в Болярово. Преди десет дни те се сдобили с антибиотици за животните от местния ветеринарен склад, съобщиха от полицията. В резултат, на собственика на склада е съставен акт, защото от него имат право да пазаруват само ветеринари или фермери с рецепта, каквато семейството не е представило.  \r\nДва месеца по-рано Ани и Тошко заявиха пред медии, че фермата им е „нарочена“ от властите. „Чума по животните в Ямболско и Странджа няма“, твърдеше Ана Петрова в противовес на всички официални резултати. Тогава тя беше категорична, че няма болно или умряло животно в стопанството си. Не се съгласи с първоначалните резултати от пробите и отказа допълнителни тестове. Даже поиска лично министърът на земеделието да й обясни защо има положителни проби в нейното стадо.  \r\nЗаболяването във фермата бе открито при изследването на стадата в 10-километровата зона около село Воден, където бе констатирана чума по дребните преживни животни за първи път и в България, и в границите на Европейския съюз. След лабораторното потвърждение на инфекцията, огнището бе обявено в системата на ЕС за опасни заболявания по животните.  \r\nМерките налагат ликвидиране на всички дребни преживни животни в стопанството. Въпреки заповедта на изпълнителния директор на БАБХ д-р Дамян Илиев, ликвидирането на огнището се отлага прекалено дълго поради възпрепятстването на работата на ветеринарните специалисти от страна на стопаните и на техни съмишленици. \r\nЕпизоотологичното проучване от Областната дирекция по безопасност на храните (ОДБХ) Ямбол показва, че появата на чумата по дребните преживни животни в страната се дължи на нелегален внос на животни от Турция - мъжки разплодници и куче Кангал, което е грубо погазване на международно договорените правила за търговия с животни.", "date": "2018.09.15", "title": "Ямбол: Измира стадото на Ани Петрова от Болярово, която спря ветеринарните власти при положителна проба за чума"}
{"url": "http://www.focus-news.net/news/2018/09/15/2567384/pregled-na-mezhdunarodnite-novini-do-13-chasa-agentsiya-fokus.html", "text": "Генералният секретар на НАТО Йенс Столтенберг обвини Русия, че възпрепятства влизането на Македония в Алианса. \r\n„Виждаме как Русия се опитва да предотврати влизането на Македония в НАТО. Наблюдавахме и неуспешен опит за преврат в Черна гора“, заяви Столтенберг.  \r\nСпоред него има „много примери“ как Русия се опитва да влиза в политическите процеси на различните страни от НАТО и на страните-партньори. \r\nПо-рано министър-председателят на Македония Зоран Заев заяви, че няма доказателства за намеса на Русия във вътрешните дела на страната му, но тя няма алтернативи пред пълноправното си членство в НАТО и в ЕС. \r\n***   Президентът на Гърция Прокопис Павлополус заяви, че основната заплаха за Европа не е отделянето на някои държави от Европейския съюз, а популизмът и неонацизмът \r\nПавлополус заяви, че изборите за европейски парламент през май 2019 г. са едни от най-критично важните след създаването на Еврозоната, защото в момента кошмарът на неонацизма се възражда.  \r\n„Буквално се решава бъдещето на ЕС. Надяваме се, че заплахата няма да премине. Надяваме се, че народите в Европа ще кажат в един глас „Но пасаран!“. Трябва да се каже, че виждаме заплахата“, заяви гръцкият президент. \r\n„Всички тези форми на популизъм и неонацизъм, скрит уж зад патриотизма имат една цел: да се възродят кошмарите на миналото, кошмарите, разрушили Европа и почти целия свят. Затова трябва да се борим тези сили да не преминат и европейското строителство да бъде завършено“, допълни той. \r\nСпоред него Европейците трябва да решат сами каква Европа искат да видят. \r\n***     Президентът на Черна гора Мило Джуканович заяви, че Черна гора ще преразгледа отношенията си с Европейския съюз, ако в Брюксел започне да се променя мнението за бъдещото разширяване на съюза. \r\nОтричайки твърденията, че е евроскептик, Джуканович посочи, че Съюзът се възприема като привилегирован партньор, но това партньорство трябва да се окаже взаимно. \r\n„Не става дума за евроскептицизъм, а за призив да бъдем партньори. Черна гора вижда ЕС  като привилегирован партньор, защото им позволяваме да ни казват  какво и как да го правим“, заяви президентът на Черна гора. \r\n***   Министърът на отбраната на Полша Мариуш Блашчак смята за напълно възможно разполагането в страната на американски военни на постоянна основа. \r\nСпоред министъра съществува „конкретен, реален шанс“ за постоянно присъствие на американски войски в Полша. „Ако нямаше подобен шанс, преговорите, които сега се водят с Пентагона, щяха да приключат на равнище общи обсъждания, а ние говорим за детайли. \r\nПри това Блашчак не разкри никакви срокове и детайли. Известно е единствено, че Полша още веднъж е заявила на Вашингтон, че е готова да създаде на своя сметка необходимата инфраструктура за приемането на американски войници. На 18 септември това ще бъде обсъдено по време на официалното посещение в САЩ на полския президент Анджей Дуда. \r\nВ момента в Полша на ротационна основа се разполага американска танкова бригада с около 3500 военнослужещи. На територията на страната е разположен и многонационален батальон на НАТО, наброяваща около 1000 военнослужещи. \r\n***   Хеликоптер, превозващ членове на силите за сигурност, е катастрофирал в Западен Афганистан, убивайки всичките петима души на борда, включително пилота. Властите отхвърлят възможността за терористично нападение. \r\n„Последната катастрофа е причинена от технически проблеми, а не от нападение“, заяви Насер Мехри, говорител на властите в провинция Фара, където се е случил инцидентът.  \r\nСлужител от министерството на отбраната в Кабул заяви, че причините за катастрофата се изясняват. Той уточни, че машината е транспортирала членове на националните сили за сигурност. \r\n***   Министрите на търговията от страните от Г-20, събрали се в Аржентина, заявиха, че е „спешно необходимо“ да се проведат реформи в Световната търговска организация. \r\nДокато президентът на САЩ Доналд Тръмп подготвя нови мита върху китайския внос, министрите заявиха, че подкрепят диалога при решаването на международните търговски спорове.  \r\n„Със сигурност новите мита не са позитивни“, заяви министъра на труда на Аржентина Данте Сика. На свой ред германският заместник-министър на икономиката Оливер Витке заяви, че СТО „трябва да бъде засилено, особено във времената на лозунга на Тръмп „Америка на първо място“ и засилващия се протекционизъм“.  \r\nПо-рано Тръмп заяви, че ще изтегли САЩ от СТО, докато Китай призова към реформи в организацията, които да направят глобалната търговия по-справедлива и ефективна.  \r\n***", "date": "2018.09.15", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/09/15/2567382/ministar-krasimir-valchev-v-dnite-okolo-15-septemvri-ima-mnogo-polozhitelna-energiya-vyara-v-badeshteto-i-chuvstvame-che-gradim.html", "text": "В дните около 15 септември има много положителна енергия, вяра в бъдещето и чувстваме, че градим. Това каза пред журналисти министърът на образованието и науката Красимир Вълчев във връзка с обновената сграда на 2-ро основно училище „Васил Левски“ в Костинброд, предаде репортер на  Агенция „Фокус“ . Министърът отчете, че през тази седмица е открил няколко училища и обърна внимание на изцяло новото учебно заведение в Бургас. По думите му над 150 изцяло обновено училища ще бъдат открити, а с частични ремонти около 1000. „Радвам се, че съм във 2-ро основно училище „Васил Левски“ в Костинброд, за да споделя празника, свързан с откриването на учебната година, но по-точно с откриването на изцяло обновената учебна сграда“, каза Вълчев. Според него дните между 10 и 17 септември са най-празничните в България.   \r\nДеница КИТАНОВА", "date": "2018.09.15", "title": "Министър Красимир Вълчев: В дните около 15 септември има много положителна енергия, вяра в бъдещето и чувстваме, че градим"}
{"url": "http://www.focus-news.net/news/2018/09/15/2567386/korneliya-ninova-bsp-da-pazim-balgariya-chista.html", "text": "Лидерът на БСП Корнелия Нинова призова да пазим България чиста, съобщиха от  пресцентъра на партията . Председателят на НС на БСП Корнелия Нинова, заедно с народните представители от ПГ на „БСП за България“ Димитър Данчев, Петър Витанов и Николай Цонков, председателите на ГС на МО в БСП – София Петко Димитров и на РС на МО – Подуяне Елеонора Петрова и младежи от левицата почистиха градинка на ул. „Бесарабия“ в кв. „Подуяне“. Почистването бе организирано в рамките на кампанията „Да изчистим България“.", "date": "2018.09.15", "title": "Корнелия Нинова, БСП: Да пазим България чиста"}
{"url": "http://www.focus-news.net/news/2018/09/15/2567385/prezidentat-rumen-radev-problemat-izobshto-ne-e-dali-na-obshtoto-sabranie-na-oon-v-nyu-york-shte-hodi-prezidentat-ili-premierat-problemat-e-dali-se-spazva-zakonat.html", "text": "Проблемът изобщо не е дали ще ходи президентът или премиерът, проблемът е дали се спазва законът, как се вземат решенията, дали се спазва духът на Конституцията. Това каза пред журналисти президентът Румен Радев по повод това, че в края на месеца България ще бъде представена на Общото Събрание на ООН в Ню Йорк от премиера Бойко Борисов, предаде кореспондентът на  Радио „Фокус“  в Казанлък. Президентът поясни, че дадените по този повод обяснения от Министерски съвет не отговарят на истината. „Министерство на външните работи нотифицира в ООН премиера като ръководител на българската делегация, без абсолютно никакво уведомяване и координация с президентството. Всички други в последствие срещи и писма са постфактум. А от писмата много ясно личи липсата на съгласуваност“, каза президентът Румен Радев.  \r\nСлавяна ГАЙДАРОВА", "date": "2018.09.15", "title": "Президентът Румен Радев: Проблемът изобщо не е дали на Общото Събрание на ООН в Ню Йорк ще ходи президентът или премиерът, проблемът е дали се спазва законът"}
{"url": "http://www.focus-news.net/news/2018/09/15/2567370/", "text": "Казусът „Унгария“ е поредното доказателство, че европейските демократични принципи и ценности не са даденост – трябва да ги отстояваме. Това каза за обзорното публицистично предаване „Метроном“ на  Радио „Фокус“  българският еврокомисар по цифрова икономика и общество Мария Габриел във връзка с решението на ЕП за стартиране на  наказателна процедура срещу Унгария заради нарушаване на основни европейски ценности, свързани с правовата държава. Необходимо е диалогът да бъде запазен с концентрация върху сложни, чувствителни, предизвикващи нееднозначни реакции теми, защото това може единствено да носи на ЕС сила, а не да го отслабва, коментира еврокомисарят. „Дали става въпрос за Унгария или за друга страна, важното е, че това за ЕС е една червена линия. Не трябва да горим мостове – голямото предизвикателство е Европа да остане обединена, за да може да отстоява своето място на международната сцена. Процедурата изисква единодушие и е нормално по пътя за крайното решение да се чуе гласа на всяка държава членка, както и на различните политически групи в Европейския парламент. Това е най-демократичното в един обществен дебат“, обясни тя. Еврокомисар Мария Габриел изрази очакване процедурата спрямо Унгария да продължи, както е зададена от Европейския парламент. Ако европейците останат обединени и отстояват ценностите си при такива предизвикателства, тогава Европа не само ще закриля и защитава своите граждани, но и ще е активен играч на световната сцена, уточни тя. Целта според Мария Габриел е ясна –Европа да бъде лидер в световни процеси.", "date": "2018.09.15", "title": "Еврокомисарят Мария Габриел: Казусът „Унгария“ е поредното доказателство, че европейските демократични принципи и ценности не са даденост – трябва да ги отстояваме"}
{"url": "http://www.focus-news.net/news/2018/09/15/2567388/tass-federika-mogerini-i-stefan-de-mistura-prizovaha-stranite-garanti-ot-astana-da-zapazyat-zonata-za-deeskalatsiya-na-nasilie-v-idlib.html", "text": "Постоянният представител на ЕС за външната политика и политиката на сигурност Федерика Могерини и специалният пратеник на ООН за Сирия Стефан де Мистура призовата страните-гаранти от Астана (Русия, Турция и Иран) да запазят зоната за деескалация в сирийската провинция Идлиб, предава  ТАСС. \r\n„Върховният представител и специалният посланик обмениха мнения за своите контакти с гарантите от Астана, които са призовани да запазят зоната за деескалация в Идлиб“, пише в разпространено официално заявление на външнополитическата служба на ЕС, разпространено в събота след срещата между Могерини и Де Мистура.  Виктор Турмаков", "date": "2018.09.15", "title": "ТАСС: Федерика Могерини и Стефан де Мистура призоваха страните-гаранти от Астана да запазят зоната за деескалация на насилие в Идлиб"}
{"url": "http://www.focus-news.net/news/2018/09/15/2567381/prezidentat-rumen-radev-nyama-kak-da-podpisha-ukaz-bez-saglasuvane-koeto-zakonat-iziskva.html", "text": "Няма как да подпиша указ, при положение, че няма съгласуване, което законът изисква за всеки проект на акт, който съдържа предложение за указ. Това каза пред журналисти президентът Румен Радев по повод освобождаването на главния секретар на МВР Младен Маринов с указ, предаде кореспондент на  Радио „Фокус“ . Президентът посочи, че има ясна законова процедура, която той очаква да се спазва. \"Законът трябва да се спазва на най- високо ниво“, категоричен бе държавният глава. \r\nСлавяна ГАЙДАРОВА", "date": "2018.09.15", "title": "Президентът Румен Радев: Няма как да подпиша указ без съгласуване, което законът изисква"}
{"url": "http://www.focus-news.net/news/2018/09/15/2567387/ministar-krasimir-valchev-planirali-sme-vtoroto-uvelichenie-na-uchitelskite-zaplati-ot-1-yanuari-2019-g-da-bade-s-20.html", "text": "Планирали сме второто увеличение на учителските заплати от 1 януари 2019 г. да бъде с 20 %. Това каза пред журналисти министърът на образованието и науката Красимир Вълчев във връзка с обновената сграда на 2-ро основно училище „Васил Левски“ в Костинброд, предаде репортер на  Агенция „Фокус“ . Според Вълчев добрите учители и материална база са основните фактори за добро образование. Министърът поясни, че директорите на училищата с обновена материална база са благодарни. „Посещавам всички области. Правя срещи с всички директори. Много са темите в навечерието на учебната година - подготовката, финансирането и организацията на работа. Разбира се навсякъде си има проблеми, предизвикателства. Може би не сме изпълнили ангажимента към учителите да облекчим административната работа. Другите ангажименти, които предприехме преди година що-годе ги изпълнихме“, заяви министърът. \r\nВъв връзка с откриването на ремонтираната сграда на училището в Костинброд, министърът обясни: „Училището изглежда много добре, с благоприятна среда. Харесват ми цветовете, отделни елементи на средата, че има открита класна стая. Това е едно малко училище, но те имат дух. Виждам една много добра училищна среда“. Той пожела на учителите подкрепа от страна на обществото, от страна на родителите. „Използвам случая да апелирам към родителите да подкрепят учителите, да възпитат децата да ги уважават“, допълни министър Вълчев.  \r\nДеница КИТАНОВА", "date": "2018.09.15", "title": "Министър Красимир Вълчев: Планирали сме второто увеличение на учителските заплати от 1 януари 2019 г. да бъде с 20 %"}
{"url": "http://www.focus-news.net/news/2018/09/15/2567371/prof-aleksandar-marinov-politolog-kakvato-i-da-e-konfiguratsiyata-na-pravitelstvoto-ne-mozhe-da-proizvede-dobri-rezultati.html", "text": "Каквато и да е конфигурацията на правителството, не може да произведе добри резултати. Това каза за обзорното публицистично предаване \"Метроном\" на  Радио „Фокус“  политологът проф. Александър Маринов по повод трите министерски оставки и новите лица, предложени от управляващите за постовете на Николай Нанков, Валентин Радев и Ивайло Московски. Според него причината за това е сбъркаността в начина на управление към момента. ГЕРБ неведнъж са заявявали, че който и да дойде на власт, ще направи същото – това обезсмисля идеята, че смяната на лица на министерските постове ще промени нещо, обясни политологът. „Няма правителствена криза, тъй като правителството и министър-председателя не са загубили подкрепата на мнозинството от народните представители. Има обаче криза на управлението на правителството – явно е, че са натрупали много нерешени проблеми, които дестабилизират правителството. Евентуалните министерски смени или укрепване на работата на правителството са свързани преди всичко с коригирането на грешките в политиките, които вече са допуснати, което, за съжаление, в България никога не се случва. Премиерът Борисов не успя нито да овладее недоволството – оставките дойдоха 4-5 дни след трагедията, докато такава реакция трябваше да се случи в рамките на няколко часа“, коментира политологът. БСП е улеснена от действията на правителството и в частност – на премиера Борисов, допълни проф. Александър Маринов. Според него обаче опозицията не успява да се възползва от уязвимостта на парламентарното мнозинство. Проектът на левицата „Визия за България“ би могъл да е положителната перспектива и има добра стойност, единствено ако е основа, върху която да се доработят дългосрочни политически аргументи, обясни политологът.", "date": "2018.09.15", "title": "Проф. Александър Маринов, политолог: Каквато и да е конфигурацията на правителството, не може да произведе добри резултати"}
{"url": "http://www.focus-news.net/news/2018/09/15/2567393/reuters-boris-dzhonsan-zayavi-che-podkrepya-tereza-mey-no-e-protiv-neyniya-plan-za-brekzit.html", "text": "Бившият министър на външните работи на Великобритания Борис Джонсън заяви, че подкрепя министър-председателя Тереза Мей, но не и нейните предложения как да се осъществи излизането на страната от Европейския съюз, предава   Reuters. \r\n„Не става дума за нейното водачество, а за нейната политика. Аз не я предизвиквам. Но съм против плана от „Чекърс“, заяви Джонсън, коментирайки Тереза Мей и нейния план за излизането от ЕС. \r\nДжонсън подаде оставка от поста външен министър след предложението на министър-председателя. Според него този план ще подчини Великобритания на решенията на Брюксел.  Виктор Турмаков", "date": "2018.09.15", "title": "Reuters: Борис Джонсън заяви, че подкрепя Тереза Мей, но е против нейния план за Брекзит"}
{"url": "http://www.focus-news.net/news/2018/09/15/2567389/darinka-ivanova-ou-konstantin-petkanov-burgas-ot-tazi-godina-sme-inovativno-uchilishte-v-oblastta-na-it-tehnologiite.html", "text": "От тази година сме иновативно училище в областта на IT технологиите, като иновацията ни е 4-годишна, утвърдена със заповед от министъра на образованието. Това каза за  Радио „Фокус“-Бургас   Даринка Иванова, директор на ОУ „Константин Петканов“. „Иновацията е свързана с програмиране, което децата да не приемат само като средство за социална комуникация и игри. Да навлязат в самата технология на правенето, идеята ни е основно да заложим на учене чрез правене“, посочи тя и допълни, че в 8 клас има профилирана паралелка с хардуерни и софтуерни науки. „Начални умения в програмирането“ стартира от тази година в пети клас. Децата ще използват специална платформа, която ще бъде съобразена с възрастовите и с индивидуалните особености, в която ще се учат да програмират“, заяви директорът. Догодина иновацията ще продължи в 6 клас, третата година в 5 и 6 клас, а в последната година обучените деца ще обучават други. „Това е нещо ново, съвременно, което се прави за първи път. Събуди голям интерес у родителите на ученици. То е добро, за да могат децата да бъдат приобщени към новите съвременни технологии, защото в тях е бъдещето“, допълни Иванова. „Надяваме се с взаимни усилия на цялата училищна общност да създадем една съвременна и възпитателна среда за деца“, коментира тя. „Екипът в училището е почти обновен с нови, креативни, образовани хора с по-няколко образования в различни области. В момента стартираме с обучения на училите, които да се подготвят и успешно да започнат на 17 септември работа по иновацията в областта на програмирането. А другите колеги бяха обучени още миналата година“, каза още директорът на ОУ „Константин Петканов. \r\nДеница ДИМИТРОВА", "date": "2018.09.15", "title": "Даринка Иванова, ОУ „Константин Петканов“- Бургас: От тази година сме иновативно училище в областта на IT технологиите"}
{"url": "http://www.focus-news.net/news/2018/09/15/2567392/pazardzhik-2180-shte-badat-parvoklasnitsite-v-obshtinata-prez-novata-uchebna-godina.html", "text": "Първокласниците тази година, които ще прекрачат за първи път прага на родното училище в Община Пазарджик ще са 2180, каза за  Радио „Фокус“- Пазарджик  Валентина Кайтазова , началник на РУО – Пазарджик. Тя посочи, че всяко училище се е подготвило с празнична, тържествена програма за посрещане на своите ученици, като ще има много песни, танци и рецитиране на стихове. „По традиция със здравец и менче за вода, както и с първия звън на училищния звънец ще се посрещнат първолаците“, коментира Валентина Кайтазова. „От тази учебна година учениците от 3, 7 и 9 клас ще се учат по ново учебно съдържание. Във всички училища в област Пазарджик са доставени безплатни  учебници за учениците от 1 до 7 клас“, каза още Кайтазова . \r\nРадослава МУРДЖЕВА", "date": "2018.09.15", "title": "Пазарджик: 2180 ще бъдат първокласниците в общината през новата учебна година"}
{"url": "http://www.focus-news.net/news/2018/09/15/2567394/tsvetan-tsvetanov-gerb-vapros-na-vreme-e-prezidentskiyat-ukaz-da-bade-podpisan.html", "text": "Смятам, че липсата на президентски указ се дължи на технически проблем, а не на търсенето на политическа конфронтация. Това каза пред журналисти в Пловдив Цветан Цветанов, председател на Парламентарната група на ПП ГЕРБ и заместник-председател на партията във връзка с отказа на президента да подпише указа за освобождаване на главния секретар на МВР, предаде репортер на  Радио „Фокус”- Пловдив . \r\nСпоред него, това се отдава на отсъствието му от страната и малкото време, което е имал, преди да замине за Рига. „Смятам, че е въпрос на време това да приключи и в сряда да бъдат гласувани новите министерски кресла\", добави още Цветанов.  \r\nЦветана ТОНЧЕВА", "date": "2018.09.15", "title": "Цветан Цветанов, ГЕРБ: Въпрос на време е президентският указ да бъде подписан"}
{"url": "http://www.focus-news.net/news/2018/09/15/2567391/ministar-krasimir-valchev-obshtinite-sa-osnovnite-ni-partnyori-v-sistemata-na-obrazovanieto.html", "text": "Общините са основните ни партньори в системата на образованието. Това каза министърът на образованието и науката Красимир Вълчев пред журналисти, предаде репортер на  Агенция „Фокус“ .  \r\nТой посочи, че другите партньори в системата са образователните институции и родителите. „Само заедно можем да постигнем по-добри резултати“, каза министърът. „Държавата и общините работят като единна машина, получила се е стиковката. Механизмът за съвместна работа на институциите е много по-добър от миналата година“, коментира министър Вълчев.  \r\nТой обърна внимание на децата в риск, като коментира, че процентът е относително висок. „Това предполага образователните и всички други институции да полагат повече усилия за справяне“, заяви още Красимир Вълчев.  \r\nДеница КИТАНОВА", "date": "2018.09.15", "title": "Министър Красимир Вълчев: Общините са основните ни партньори в системата на образованието"}
{"url": "http://www.focus-news.net/news/2018/09/15/2567396/pernik-538-tona-otpadatsi-ot-nereglamentirani-smetishta-byaha-sabrani-v-obshtinata-v-initsiativata-da-izchistim-balgariya-zaedno.html", "text": "538, 700  тона строителни и смесени отпадъци от нерегламентирани сметища и 31 хиляди чувала с битови отпадъци  бяха събрани в Община Перник в рамките на мащабната  кампания на bTV Media Group „Да изчистим България заедно“. Това съобщиха от  пресцентъра на общината . В инициативата се включиха всички служители на общинската администрация, заедно със зам.- кмета Йордан Павлов, всички институции, кметства, фирми, училища, детски градини и граждани. „Извозването на отпадъци ще продължи до понеделник, за да бъдат обхванати абсолютно всички пунктове. Благодаря на гражданите на Перник, които проявиха желание и съвест и излязоха в почивния ден, за да почистят пред домовете си“, посочи Даниела Мицева, началник отдел „Инвестиции, екология и озеленяване“ в Община Перник. Тя изказа специална благодарност и на фирмите, които доброволчески се включиха в почистването на нерегламентирани сметища. “ДЛВ- СИ“ ООД- почиства нерегламентирани сметища пътя – кв. „Църква“ – с. Студена; ДЗЗД „Перник Комунал „- ул. „Марина бара“ при трафопоста; „Тони Тодоров“ ООД  - пътя преди гробищен парк в кв. „Мошино“; „А, Б и Ю Инженеринг“- кв. „Тева“ по посока новото Регионално депо. И този път инициативата беше подкрепена с извозване на събраните отпадъци от – ОП „Флор“, „Жилфонд“ ЕООД и Еко Партнърс. С тази мащабната акция  Перник стана част от Световния ден на почистването, въведен от Естония, в който участват милиони хора  от  150 страни.", "date": "2018.09.15", "title": "Перник: 538 тона отпадъци от нерегламентирани сметища бяха събрани в общината в инициативата „Да изчистим България заедно“"}
{"url": "http://www.focus-news.net/news/2018/09/15/2567399/kmetat-na-stamboliyski-georgi-maradzhiev-poema-posta-oblasten-koordinator-na-gerb-plovdiv-oblast.html", "text": "Кметът на Стамболийски Георги Мараджиев ще поеме поста областен координатор на ГЕРБ- Пловдив област на мястото на Розалин Петков. Това обяви пред журналисти Цветан Цветанов, председател на Парламентарната група на ПП ГЕРБ и заместник-председател на партията, предаде репортер на  Радио „Фокус”- Пловдив . „От разговорите, които сме провели досега с Розалин Петков става ясно, че той е доста натоварен и иска да сдаде управлението на друг човек”, посочи Цветанов. Това е и поводът за събирането на областната структура днес в Пловдив. Според Цветанов, Георги Мараджиев има необходимата енергия за този пост и много добра оценка от страна на обществеността на Стамболийски, за краткото време, през което управлява общината. За организационен секретар на областната структура ще бъде предложен кмета на Раковски Павел Гуджеров. От ръководството на партията смятат, че Гуджеров има натрупан опит както като кмет, така и като депутат и като зам.-министър на екологията. „Смятам, че в едно кратко време те ще предложат и попълване на цялостното областно управление за партия ГЕРБ в Пловдивска област”, добави Цветан Цветанов. По думите му ежедневните срещи със структурите по места е нормален политически живот на всяка една политическа сила, която претендира, че има своя капацитет да управлява. \r\nЦветана ТОНЧЕВА", "date": "2018.09.15", "title": "Кметът на Стамболийски Георги Мараджиев поема поста областен координатор на ГЕРБ- Пловдив област"}
{"url": "http://www.focus-news.net/news/2018/09/15/2567401/radio-svobodna-evropa-makedoniya-germanskiyat-ministar-na-evropeyskite-vaprosi-prizova-grazhdanite-na-makedoniya-da-demonstrirat-smelost-na-referenduma.html", "text": "Германският министър на европейските въпроси Михаел Рот заяви, че македонските граждани на предстоящия референдум трябва да покажат смелост и да изпратят ясен сигнал за членство в ЕС и НАТО, тъй като европейската перспектива гарантира добро бъдеще за всички, особено за младите, предава македонската медия   Радио „Свободна Европа“  . \r\n„Тук съм заради младите хора, знам техните очаквания. Има част хора, които може би се съмняват или не са доволни от компромиса, който бе постигнат, но всички те основно трябва да мислят за бъдещето на младите поколения“, заяви  каза Рот, който участва в панел-дебат, организиран от Фондация\" Фридрих Еберт \"в Скопие . \r\nТой добави, че не може да има добро бъдеще за младите хора без европейска перспектива.  Виктор Турмаков", "date": "2018.09.15", "title": "Радио „Свободна Европа“ (Македония): Германският министър на европейските въпроси призова гражданите на Македония да демонстрират „смелост“ на референдума"}
{"url": "http://www.focus-news.net/news/2018/09/15/2567400/radostin-tanev-gerb-ne-mozhe-da-se-govori-za-kadrova-kriza-v-gerb.html", "text": "Не може да се говори за кадрова криза в ГЕРБ. Това каза за предаването „Метроном“ на  Радио „Фокус“  народният представител от ГЕРБ Радостин Танев по повод оттеглената номинация на Александър Манолев за поста транспортен министър. Партията е доказала, че е готова да поема отговорност, заяви той. Според него икономическите показатели на страната най-ясно аргументират стабилността на управлението. „Стабилността на държавата можем да видим по цифрите, които показваме – за излишъка, за ръста на икономиката и вдигането на заплатите в различните сектори. Това е нещо, което доказва колко е устойчива държавата и как се развива“, каза той. Напускането на Парламента от опозицията Радостин Танев коментира като странна реакция. Опозицията явно е достигнала до това, че трябва да бъде сред хората и да говори с тях, обясни той и уточни, че ГЕРБ постоянно провеждат подобни срещи и се оптиват да разрешават проблемите на населението.", "date": "2018.09.15", "title": "Радостин Танев, ГЕРБ: Не може да се говори за кадрова криза в ГЕРБ"}
{"url": "http://www.focus-news.net/news/2018/09/15/2567397/burgas-zhena-e-zaginala-sled-kato-se-e-blasnala-v-kraypatno-darvo-mezhdu-selata-yabalchevo-i-ruen.html", "text": "Млада жена е загинала при пътен инцидент между селата Ябълчево и Руен, потвърди за  Радио \"Фокус\"-Бургас  дежурният от  ОДМВР-Бургас . Жената е изгубила контрол над автомобила и се е блъснала в крайпътно дърво. \r\nДеница ДИМИТРОВА", "date": "2018.09.15", "title": "Бургас: Жена е загинала, след като се е блъснала в крайпътно дърво между селата Ябълчево и Руен"}
{"url": "http://www.focus-news.net/news/2018/09/15/2567398/21tv-makedoniya-amerikanskiyat-ministar-na-otbranata-e-na-poseshtenie-v-makedoniya-na-17-septemvri.html", "text": "В понеделник, 17 септември, американският министър на отбраната Джеймс Норман Матис ще  пристигне в Македония, предава скопският телевизионен канал   „21ТВ“. \r\nДелегацията на САЩ, водена от министъра ще бъде тържествено посрещната на международното летище \"Скопие\" и пред правителството на Македония. \r\nВ рамките на посещението, македонският министър-председател Зоран Заев и министърът на отбраната Радмила Шекеринска и Матис след срещата си  ще дадат изявления за медиите във фоайето на сградата на правителството на Македония.  Виктор Турмаков", "date": "2018.09.15", "title": "„21ТВ“ (Македония): Американският министър на отбраната е на посещение в Македония на 17 септември"}
{"url": "http://www.focus-news.net/news/2018/09/15/2567402/predsedatelyat-na-parlamentarnata-komisiya-po-kultura-i-medii-vezhdi-rashidov-be-posreshtnat-s-rakoplyaskaniya-v-tsarkvata-sv-georgi-v-odrin.html", "text": "Председателят на парламентарната Комисия по културата и медиите Вежди Рашидов бе посрещнат с ръкопляскания от множеството, изпълнило докрай двора на храма \"Св. Георги\" в Одрин. Това съобщиха от пресцентъра на  ПП ГЕРБ . Рашидов днес е официален гост на тържествата в Одрин, посветени на 10-годишнината от създаването на читалище \"Просвета\" в църквата \"Св. Георги\" и на 10-годишнината от възстановяването на друга българска светиня тук - митрополитската църква \"Св. Св. Константин и Елена\". Двата юбилея събраха в Одрин представители на всички държавни институции от България и Турция, сред които и народният представител от ГЕРБ-Пловдив Димитър Лазаров, както и творчески състави и изпълнители от двете страни. Вежди Рашидов поздрави организаторите на тържествата за родолюбивото им дело и връчи почетния плакет на Народното събрание на проф. Стоян Денчев- ректор на УниБИТ и почетен председател на Съюза на народните читалища, за големия му принос за опазването и популяризирането на българското културно наследство. \r\nПо-рано днес на среща с областния управител на Одрин Гюнай Йоздемир Вежди Рашидов получи специални благодарности за усилията, които като министър на културата е положил за реставрирането на Желязната църква \"Свети  Стефан\",Метоха в Истанбул и други български светини в Турция, както и за работата си сега като шеф на парламентарна комисия за укрепване на българо-турското културно сътрудничество. \r\nВежди Рашидов подари за откритата днес нова зала на читалище \"Просвета\" в Одрин ценни томове съвременна българска литература.", "date": "2018.09.15", "title": "Председателят на парламентарната Комисия по култура и медии Вежди Рашидов бе посрещнат с ръкопляскания в църквата \"Св. Георги\" в Одрин"}
{"url": "http://www.focus-news.net/news/2018/09/15/2567406/gd-granichna-politsiya-intenziven-e-trafikat-za-leki-avtomobili-na-granichen-punkt-kalotina-na-izhod-ot-stranata.html", "text": "Интензивен е трафикът за леки автомобили на граничен пункт „Калотина“ на изход от страната. Това съобщиха от пресцентъра на  ГД „Гранична полиция“ . Интензивен е трафикът и на граничен пункт „Дунав мост- Видин“ за товарни автомобили на влизане в страната. По границите с Гърция, Македония и Турция трафикът е нормален.", "date": "2018.09.15", "title": "ГД „Гранична полиция“: Интензивен е трафикът за леки автомобили на граничен пункт „Калотина“ на изход от страната"}
{"url": "http://www.focus-news.net/news/2018/09/15/2567404/nikola-chanev-oblasten-upravitel-na-kardzhali-magiyata-na-festivala-badeshte-s-traditsii-kardzhali-2018-obedinyava-horata.html", "text": "Магията на фестивала „Бъдеще с традиции – Кърджали 2018“ обединява хората независимо от  техния  етнос и религия. Това каза за обзорното публицистично предаване „Метроном“ на  Радио „Фокус“  Никола Чанев, областен управител на Кърджали, инициатор на петото издание на събитието под патронажа на председателя на Народното събрание Цвета Караянчева. Този фестивал показва за пореден път, че Кърджали съхранява традиции, фолклор и занаяти, допълни областният управител. Той покани жителите и гостите на Кърджали да се включат инициативите и  да опитат от над 400 ръчно изработени баници.  \r\n„Започваме с най-дългото хоро под съпровода на 101 каба-гайди, които всъщност днес ще са 102. Хорото, разбира се, ще поведе председателят на НС Цвета Караянчева. Акцентът е върху автентичния български фолклор – имаме 15 самодейни състава и изпълнители, 14 щанда със занаяти, някои вкусни изкушения като шоколадите с шевици. На пл. „Съединение“ около 14:30-15:00 часа ще започне надиграването между фолклорните състави“, разказа областният управител на Кърджали. Неслучайно посланието на фестивала е „Бъдеще с традиции“, уточни Никола Чанев. Днес трябва да градим бъдещето без да забравяме корените си, защото винаги се обръщаме към тях и те водят към обединение и просперитет, каза още той.", "date": "2018.09.15", "title": "Никола Чанев, областен управител на Кърджали: Магията на фестивала „Бъдеще с традиции – Кърджали 2018“ обединява хората"}
{"url": "http://www.focus-news.net/news/2018/09/15/2567409/zam-kmetat-na-sofiya-todor-chobanov-shte-se-vklyuchi-v-initsiativa-za-pochistvane-na-nereglamentirani-nadpisi-na-publichni-mesta-na-16-septemvri.html", "text": "На 16 септември (неделя) от 12.00 часа заместник-кметът на София доц. д-р Тодор Чобанов ще се включи в инициативата за почистване на нерегламентирани надписи на публични места в града. Това съобщиха от   пресцентъра на Столична община . Инициативата се организира от Столичната община - чрез Столичен инспекторат и Организацията на евреите \"Шалом\". Сборният пункт на участниците, където ще бъдат раздадени и ръкавици и материали за почистване, е площада пред църквата \"Света София\".", "date": "2018.09.15", "title": "Зам.-кметът на София Тодор Чобанов ще се включи в инициатива за почистване на нерегламентирани надписи на публични места на 16 септември"}
{"url": "http://www.focus-news.net/news/2018/09/15/2567390/tsvetan-tsvetanov-gerb-dve-sa-nominatsiite-za-nov-ministar-na-transporta.html", "text": "Две са номинациите на ГЕРБ за нов министър на транспорта. Това каза пред журналисти в Пловдив Цветан Цветанов, председател на Парламентарната група на ПП ГЕРБ и заместник-председател на партията, предаде репортер на  Радио „Фокус”- Пловдив . Кандидатурите ще бъдат обсъдени в понеделник, 17 септември, на Коалиционен съвет. Засега имената на номинираните се пазят в тайна. Те ще бъдат обявени публично едва след като бъдат обсъдени с коалиционните партньори. По думите на Цветанов и двете кандидатури са достатъчно добре подготвени и отговорят на изискванията и предизвикателствата, които стоят в областта на сектор „Транспорт”. „Те имат добра професионална биография и много добър експертен потенциал, тъй като работят в администрацията на държавата\", посочи Цветанов.  \r\nЦветана ТОНЧЕВА", "date": "2018.09.15", "title": "Цветан Цветанов, ГЕРБ: Две са номинациите за нов министър на транспорта"}
{"url": "http://www.focus-news.net/news/2018/09/15/2567410/balgariya-komentari-v-svetovnite-medii-agentsiya-fokus.html", "text": "Две български партии, едната  от които участва в управляващата коалиция в България, настоява премиерът Бойко Борисов да подкрепи унгарския си колега Виктор Орбан в делото срещу решението на Европейския парламент за санкции срещу Будапеща,  пише унгарският    Napi Gazdasag. \r\nБългарските партии „Атака“ и „Воля“ очакват от Бойко Борисов да застане до Виктор Орбан и да осъди решението на Европейския съюз за стартиране на дейност по чл. 7 от Договора за ЕС, заради обвиненията, че унгарското правителство нарушава демократичните норми.  \r\nСпоред двете партии Виктор Орбан трябва да се защити срещу лошо разбирания либерализъм. Те посочиха, че унгарският министър-председател  защитава родината си. \r\nПредседателят на „Атака“ Волен Сидеров заяви, че „Орбан показва как да се защитят гражданските и християнските ценности“. Сидеров и неговата партия са известни с радикалните си виждания срещу ЕС.  \r\n*** \r\nПравителството на България приветства „сериозните усилия“ на Мароко за постигането на „трайно и справедливо решение на западносахарския въпрос под егидата на ООН, пише   The North Africa Post. \r\n„Ние призоваваме страните от конфликта да си сътрудничат повече, за да се постигне прогрес в политическия процес“, съобщава българското МВнР, след като външният министър Екатерина Захариева се срещна в София със своя марокански колега Насер Бурита.  \r\nПо време на посещението си в България Бурита се срещна и с вицепрезидента на страната Илияна Йотова като са обсъдили двустранните отношения, борбата срещу имиграцията и тероризма, както и за сирийската криза и климатичните промени. \r\n*** \r\nПовече от 40 български компании ще участват  в първото Китайско международно вносно изложение, което  ще се проведе в Шанхай, предава   Xinhua. \r\n„Надяваме се, че българските компании ще покажат своята най-добра продукция и активно да развият китайския пазар“, заяви председателя на Китайския чуждестранен търговски център Ли Джинци. \r\nНа събитието ще участват около 2800 компании от повече от 130 държави и региони и се очаква да бъде посетено от около 150 хил. души. \r\nЛи Джинци допълни, че Китай е важен търговски партньор на България като обемът на двустранната търговия през 2017 г. е над 2,1 милиарда долара. \r\n„Посрещаме добре българските млечни продукти, розово масло, вино и други специфични продукти и се надяваме продуктите, произведени в Китай, да донесат нови ползи до българските потребители“, допълни той. \r\n*** \r\nОсем души, сред които седем български граждани, са обвинени за трафик на хора в южната шведска провинция Смоланд, пише    The Local. \r\n„Вярваме, че извършителите са се възползвали от лошото положение на жертвите в България“, заяви прокурор Манс Бьорклунд от прокуратурата в Малмьо. Той допълни, че жертвите на трафика са били карани да просят в град Ваксьо. При невъзможност да съберат достатъчно пари те са били тормозени от „надзирателите“ си. \r\nПрестъпната мрежа от организирани просяци е действала между януари 2016 и декември 2017 г. преди да бъде разбита от полицията с няколко ареста. Според Бьорлунд от Швеция към България са изнесени два милиона крони през това време  (370 хил. лв.). Смята се, че около 60 души са били заставяни да просят.", "date": "2018.09.15", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/09/15/2567405/prezidentat-rumen-radev-nezavisimo-ot-politicheskite-prevratnosti-predstavitelite-na-zapasnoto-voynstvo-sluzhiha-vyarno-i-dostoyno-na-rodinata.html", "text": "За мен е важно да бъда днес заедно с хора, които са посветили живота си на една кауза, кауза в името на която сме се клели - да бъдем верни и да служим на Родината. Това каза в словото си при откриване на първия Национален събор на запасното войнство край Казанлък президентът Румен Радев, предаде кореспондентът на  Радио „Фокус“  в Казанлък. Държавният глава обърна внимание в приветствието си на това, че вече 110 години офицерите и сержантите от запаса и от резерва намират организационни форми в интерес на отбраната на страната, в служба на цялото общество и в защита на социалните права на съсловието. „Независимо от политическите превратности представителите на запасното войнство служиха вярно и достойно на Родината. И днес, когато България е член на НАТО, когато Съюзът на офицерите и сержантите от запаса и резерва е уважаван член на Междусъюзническата конфедерация на офицерите от резерва, България и нейните интереси продължават да бъдат кредото и смисъла на вашия живот“, каза президентът Радев. В този смисъл той обърна внимание на важността на дейността на запасното войнство за патриотичното възпитание на младото поколение, особено днес, когато младежите в България имат все по-малко съприкосновение с военната служба. \r\nПрезидентът Радев определи като неоценим приноса на запасните офицери за спояването на връзката между армия и общество, за връзката между поколения военнослужещи, която значително отслабва след десетилетия на непрестанни реформи.  \r\nПървият събор на запасното войнство президентът нарече уникално събитие, не само защото то е зов за единение, от което обществото има голяма нужда. Той поясни, че събитието идва в момент на историческа необходимост, във времена на разпад на духовност, на упадък на ценности и на загуба на посоки. „Точно в такъв момент Родината има все по-голяма нужда от вас. Има хора, за които понятията чест, дълг, достойнство, морал, себеотдайност към Родината са просто красиви фрази, зад които се прикриват користни интереси, но не и за хората, за които тези понятия са били и продължават да бъдат смисъл на живот – преминал в предизвикателства, лишения, натовареност, напрежение и риск в името на България. Вашата служба премина в тежки и предизвикателни времена. Вие трябваше да компенсирате нелепи политически решения в сферата на отбраната\", заяви Радев.  \r\nВ словото си държавният глава обърна внимание и на социалния статус и положение на запасното войнство в съвременното българско общество. „И въпреки всичко аз знам, че нито за миг не си помислихте да изневерите на България, на българския народ и на положената клетва. Вие напуснахте вашата служба под знамената, но продължавате да се борите за една по-справедлива България. И ние, българите, ще спечелим заедно тази битка за законност, в която вие ще имате съществен принос.“ \r\nСлавяна ГАЙДАРОВА", "date": "2018.09.15", "title": "Президентът Румен Радев: Независимо от политическите превратности представителите на запасното войнство служиха вярно и достойно на Родината"}
{"url": "http://www.focus-news.net/news/2018/09/15/2567411/mvr-sazdadena-e-organizatsiya-za-spokoynoto-protichane-na-protesta-v-sofiya-nasrochen-za-utre.html", "text": "Във връзка със заявен 16 септември протест в центъра на София и съвпадането му с още няколко публични мероприятия, от СДВР и Столична община създават организация за спокойното им протичане. Това съобщиха от   пресцентъра на МВР . Осигурено е достатъчно полицейско присъствие, за да не се допуска нарушаване на обществения ред и спокойствието на гражданите. Възможни са временни спирания или пренасочване на движението при необходимост, като целта е да не се пречи на очаквания засилен трафик с оглед предстоящия първи учебен ден и завръщането на голям брой автомобили в столицата. Осигурен е достатъчен полицейски състав, който да гарантира мирното протичане на протестните действия и недопускане на нарушаване на възприетите законови норми за обществен ред.", "date": "2018.09.15", "title": "МВР: Създадена е организация за спокойното протичане на протеста в София, насрочен за утре"}
{"url": "http://www.focus-news.net/news/2018/09/15/2567403/napi-gazdasag-v-balgariya-se-poyaviha-novi-sayuznitsi-na-viktor-orban.html", "text": "Две български партии, едната  от които участва в управляващата коалиция в България, настоява премиерът Бойко Борисов да подкрепи унгарския си колега Виктор Орбан в делото срещу решението на Европейския парламент за санкции срещу Будапеща,  пише унгарският    Napi Gazdasag. \r\nБългарските партии „Атака“ и „Воля“ очакват от Бойко Борисов да застане до Виктор Орбан и да осъди решението на Европейския съюз за стартиране на дейност по чл. 7 от Договора за ЕС, заради обвиненията, че унгарското правителство нарушава демократичните норми.  \r\nСпоред двете партии Виктор Орбан трябва да се защити срещу лошо разбирания либерализъм. Те посочиха, че унгарският министър-председател  защитава родината си. \r\nПредседателят на „Атака“ Волен Сидеров заяви, че „Орбан показва как да се защитят гражданските и християнските ценности“. Сидеров и неговата партия са известни с радикалните си виждания срещу ЕС.   Виктор Турмаков", "date": "2018.09.15", "title": "Napi Gazdasag: В България се появиха нови съюзници на Виктор Орбан"}
{"url": "http://www.focus-news.net/news/2018/09/15/2567408/krasen-kolev-prevozvach-po-nachina-po-koyto-sa-konstruirani-kolanite-v-avtobusite-ne-varshat-nikakva-rabota.html", "text": "По начина, по който са конструирани коланите в автобусите, не вършат никаква работа. Това каза за  Агенция „Фокус“  превозвачът Красен Колев във връзка с промените в Закона за пътищата, с които се въведе задължението за обезопасителни колани и видеорегистратори в автобусите.  \r\n„Като техническо лице мога да заявя, че по начина, по който са конструирани коланите в автобусите, не вършат никаква работа“, поясни той и уточни, че става въпрос за двуточкови колани. Според него те могат да помогнат понякога, но може и да доведат до по-голяма щета. „Дали ще ги има или няма, е все едно. На тези автобуси, в които ги има, е добре да се ползват, но в тези, в които ги няма, не е добро решение. \r\nСпоред него това, което се е приело, не е необходимо и е внесено от хора, които нямат грам техническо понятие. „Това за мен си е пушилка. Никъде в Европа го няма“, заяви Колев и направи паралел с целогодишното каране с пуснати светлини, тъй като е било внесено по същия начин. Колев  призова да се даде отговор какъв е ефектът от това. „Лично даже смятам, че ефектът е отрицателен от гледна точка на замърсяване на въздуха“, допълни превозвачът. По думите му това, за да се въведе новоприетото  изискване, трябва да има стандарт, на който трябва да отговарят тези колани.  \r\n„Държавата се опитва да имитира дейност. Понеже всички я упрекват, че не предприема никакви мерки в областта на безопасността по пътищата и тя решава, че чрез тези нововъведения, ще си реши всички проблеми“, коментира Колев. Според него е странно и защо трябва да се регламентира  задължението за поставянето на колани в Закона за пътищата. Той поясни, че се замисля дали въобще да слага колани на автобусите, в които няма колани или въобще да не ги ползва.  \r\nПо думите му ако в катастрофата край Своге, хората в автобуса бяха с колани, жертвите щяха да са повече.  \r\nДеница КИТАНОВА", "date": "2018.09.15", "title": "Красен Колев, превозвач: По начина, по който са конструирани коланите в автобусите, не вършат никаква работа"}
{"url": "http://www.focus-news.net/news/2018/09/15/2567395/prof-aleksandar-marinov-politolog-problemite-po-osta-premier-prezident-ne-mogat-da-se-reshat-chrez-natisk-ili-s-ednostranno-nalagane-na-mnenie.html", "text": "Проблемите по оста премиер-президент не могат да се решат чрез натиск или с едностранно налагане на мнение. Това каза за обзорното седмично предаване „Метроном“ на  Радио „Фокус“  политологът проф. Александър Маринов по повод напрежението между двете институции, подсилено от липсата на президентски указ за разрешаване на казуса с министерските оставки. Политологът коментира още, че междуинституционалните проблеми изискват разрешаване чрез взаимодействие. „Тук става въпрос за един принципен подход в отношенията между институциите. Не може да поднесеш на държавния глава указ в последния момент с думите „Подписвай, че бързам“. Ясно е, че отношенията между институциите са недобри и те се подсилват от някои лични обстоятелства. Ясно е и че Румен Радев е „кост в гърлото“ на премиера Бойко Борисов и на цялото управляващо мнозинство, тъй като не мълчи и не е „послушен“. Има достатъчно примери за агресивно и неуважително отношение от страна на правителство, министър-председател, министри и ръководители на парламентарното мнозинство. Вината не може да се търси само в президента Радев“, коментира политологът. Вината не трябва да бъде търсена само само в едната от двете институции, уточни проф. Александър Маринов. Според него липсата на президентски указ е умишлен ход дотолкова, доколкото причината не е разсеяност.", "date": "2018.09.15", "title": "Проф. Александър Маринов, политолог: Проблемите по оста премиер-президент не могат да се решат чрез натиск или с едностранно налагане на мнение"}
{"url": "http://www.focus-news.net/news/2018/09/15/2567407/cnbc-petima-dushi-sa-zaginali-v-sasht-zaradi-uragana-florans.html", "text": "Достигналата до бреговете на САЩ тропична буря „Флорънс“ ее довела до смъртта на петима души в щатите Северна и Южна Каролина. Съобщава се за излезли от коритата си реки и за повалени дървета. Очаква се регионът в близките два дни да бъде застигнат от проливни дъждове, предава    CNBC. \r\n„Изглежда, че няма да има община или човек, който да не пострада по някакъв начин от урагана“, заяви губернаторът на Северна Каролина Рой Купър.  \r\nМайка и бебе за загинали, след като върху дома им в град Уилимингтън в Северна Каролина пада дърво. В град Пендър жена е починала от сърдечен удар, а лекарските екипи не са успели да я спасят заради блокираните пътища.  78 годишен човек загинал при токов удар, след като се е опитвал в проливния дъжд да оправи електрозахранването на къщата си. Петият човек е бил буквално издухан от вятъра. \r\n„Флорънс“ е  трета степен ураган от петбалната скала като скоростта на ветровете достига до 190 км/ч. Очакват се до 100 сантиметра дъжд по бреговете на Северна и Южна Каролина по данните на метеоролозите. \r\nБелият дом съобщи, че президентът на САЩ Доналд Тръмп е говорил с щатските и местните власти, уверявайки ги, че е подготвена федерална помощ. Очаква се той да обиколи пострадалите региони следващата седмица  Виктор Турмаков", "date": "2018.09.15", "title": "CNBC: Петима души са загинали в САЩ заради урагана „Флорънс“"}
{"url": "http://www.focus-news.net/news/2018/09/15/2567417/plovdiv-napraviha-simvolichna-parva-kopka-na-vtoriya-greben-kanal.html", "text": "Президентът на Международния олимпийски комитет Томас Бах, спортният министър Красен Кралев и кметът на Пловдив Иван Тотев направиха символична първа копка на Втория гребен канал, предаде репортер на  Радио „Фокус”- Пловдив . Проектът се нарича екопарк „Марица“. Включва 656 декара залесяване. Самият канал е 105 декара водно огледало. Дължина – 2100 м. и широчина 45 м. Дълбочина – 1,5 м. Предвижда се площ за водни атракциони. Ще има 37 декара езеро с островчета за гнездене на редки и защитени птици. Двата канала ще имат четири връзки – след финала, на 300 м, на 1100 м и на старта. \r\nИван Тотев приветства Томас Бах в Пловдив с добре дошъл в най-стария жив град в Европа. Момичета в народни носии посрещнаха президента на МОК с хляб и сол на гребната база. „Този символичен старт в присъствието на президента на Международния олимпийски комитет Томас Бах е исторически момент – поставяме символичното начало на много важен проект за Пловдив, който ще има сериозен принос в това нашият град да затвърди авторитета си на световен център на гребните спортове“, заяви кметът на Пловдив Иван Тотев. \r\nТомас Бах остави и специално послание в почетната книга на Пловдив. „Поздравления за великия спортен град Пловдив, родно място на толкова много шампиони. Голяма благодарност за разпространяването на олимпийските ценности“, написа Томас Бах. Високият гост получи от Иван Тотев почетен плакет със символа на Античния театър и герба на Пловдив. \r\nПрезидентът на МОК отдели специално време на атлетите, участващи в световното първенство по гребане за мъже и жени в Пловдив. Дълго време той разговаря с гребци и парагребци от различни нации в компанията на президента на ФИСА Жан-Кристоф Ролан. Кристиан Василев беше първият спортист, с когото Томас Бах се видя край гребния канал. Българинът бе избран като символ и на всички атлети, и на домакините на световното първенство. \r\nСлед срещата с Томас Бах Кристиан Василев бе избран за гид на официалната делегация, начело с президента на Българския олимпийски комитет Стефка Костадинова и вицепрезидента на ФИСА и член на МОК Триша Смит. Българският гребец показа на официалните гости хангарите, флотилията от лодки и ги запозна с гребната база и тънкости от гребането. \r\nСлед близо час разговори с атлетите край канала в Пловдив, президентът на МОК зае мястота си във финалната кула на гребната база, за да наблюдава състезанията от всички финали А от седмия ден на световното първенство в България. По покана на спортния министър на България Красен Кралев битките за медалите наблюдава  и спортният министър на Русия Павел Колобков. \r\nВ програмата на Томас Бах на гребната база в Пловдив е включена и среща с олимпийски шампиони и медалисти на България в гребането. Президентът на МОК ще отдели специално време и на делегатите от всички 62 страни, участващи на световното първенство в Пловдив.", "date": "2018.09.15", "title": "Пловдив: Направиха символична първа копка на Втория гребен канал"}
{"url": "http://www.focus-news.net/news/2018/09/15/2567414/veliko-tarnovo-psiholozi-ot-tsentara-za-obshtestvena-podkrepa-shte-provezhdat-konsultatsii-v-tri-uchilishta-ot-novata-uchebna-godina.html", "text": "Центърът за обществена подкрепа към „SOS Детски селища България“ стартира инициативата „мобилен психолог“ в три училища на територията на община Велико Търново. Това съобщи за  Радио „Фокус“ – Велико Търново  Албена Добрева, ръководител на Центъра. Тя посочи, че психолози ще дават индивидуални консултации на ученици, два или три пъти месечно, в такива учебни заведения, в които няма назначен на щат педагогически съветник или психолог. Вече са подписани споразумения за съвместна работа с училищата в Самоводене, Килифарево и Дебелец. Посещенията на психолозите ще се осъществяват по заявка на класните ръководители, директорите или на самите родители. Освен индивидуални психологически консултации от Центъра за обществена подкрепа са изразили готовност да осъществят и групови тренинги по актуални за учениците теми. „Стараем се да бъдем всячески полезни. Това е генералната цел на нашата работа – да сме там преди риска, преди той да се е случил, ние да сме превенцията, защитната стена за прояви на агресия, трудна адаптация и неприемливо поведение в училище. Би ни се искало да няма такива проблем. Това ще означава, че няма проблеми в училищата, но всички знаем, че не е така“, посочи Албена Добрева. \r\nНадежда КРЪСТЕВА", "date": "2018.09.15", "title": "Велико Търново: Психолози от Центъра за обществена подкрепа ще провеждат консултации в три училища от новата учебна година"}
{"url": "http://www.focus-news.net/news/2018/09/15/2567416/reuters-parlamentat-na-irak-izbra-sunitskiya-deputat-mohamed-al-halbusi-za-predsedatel.html", "text": "Парламентът на Ирак избра сунитския депутат Мохамед Ал Халбуси за свой председател в събота, правейки първата стъпка към съставяне на ново правителство, четири месеца след националните избори в страната, предава  Reuters . \r\nПарламентът трябваше да избере свой председател и двама заместник-председатели по време на първото си събиране на 3 септември, но не успя, след като депутатите все още се бореха за установяване на парламентарно мнозинство.  Йонислав Дочев", "date": "2018.09.15", "title": "Reuters: Парламентът на Ирак избра сунитския депутат Мохамед Ал Халбуси за председател"}
{"url": "http://www.focus-news.net/news/2018/09/15/2567412/boryana-tencheva-prevozvach-promenite-v-zakona-za-patishtata-sa-smeshni-kak-da-obezopasya-pravostoyashtite-patnitsi-v-gradskiya-transport.html", "text": "Промените в Закона за пътищата са смешни, как да обезопася правостоящите пътници в градския транспорт. Това каза за  Агенция „Фокус“   Боряна Тенчева – автобусен превозвач от Хасково във връзка с промените в  Закона за пътищата и Закона за автобусните превози –  за задължителното оборудване на автобусите с колани и видеорегистратори.  „За мен тези промени са смешни. За пореден път управляващите показаха, че не могат да управляват. Тази практика я няма никъде в Европейския съюз“, обясни Тенчева.  „Аз лично няма да слагам нито колани, нито видеорегистратори. Превозвач съм в сферата на градския транспорт. Там има е правостоящи хора – тях как да ги обезопася? Против съм. Ако искат да ни глобяват, но няма да стане тяхното“, коментира тя. Тенчева обърна внимание на това, че автопаркът в България е стар. „Как ще ги оборудваме? Кой ще каже дали са годни коланите? В градския транспорт повечето седалки са пластмасови. Доколкото разбрах вносител на тези промени е отново Станислав Иванов. До 30 км е абсурдно да се слагат колани и видеорегистратори. Защо леките коли няма да си слагат видеорегистратори? Защо само автобусният транспорт?“, попита Боряна Тенчева. „Против промените сме, това са излишни пари“, каза още тя. \r\nМариела РУСЕВА", "date": "2018.09.15", "title": "Боряна Тенчева, превозвач: Промените в Закона за пътищата са смешни, как да обезопася правостоящите пътници в градския транспорт"}
{"url": "http://www.focus-news.net/news/2018/09/15/2567415/kmetat-galina-stoyanova-kazanlak-vinagi-e-bil-svarzan-s-boynata-slava-na-balgarskata-armiya.html", "text": "Казанлък винаги е бил свързан с бойната слава на Българската армия, каза кметът на Казанлък Галина Стоянова на откриването на първия Национален събор на запасното войнство, предаде кореспондентът на  Радио „Фокус“  в Казанлък. Кметът Стоянова припомни, че още през 1916 година в Охрид прозвучават стиховете на казанлъчанина подпоручик Константин Георгиев, създател на химна на Българската армия – „ Велик е нашият войник“. „В Казанлък живее полковник, а по – късно и генерал Иван Пашинов – командир на 23 Пехотен Шипченски полк, който получава прозвището „Лудия полк“, заради подвизите и проявения героизъм. Убедена съм, че Съюзът на запасните офицери и сержанти е организацията, която ще принесе тази слава и традиция през вековете. Но най – вече ще я предаде на нашите деца, които трябва да знаят, че родолюбието не е само да слушаме мирно химна на България, но сърцата трябва да трепват, когато заставаме пред войнишките паметници, когато честваме героите и българските годишнини и история“, посочи Галина Стоянова.  По повод 110-тата годишнина от създаването на Съюза, тя връчи значката на Община Казанлък на казанлъшката организация, представител на Съюза на  запасните офицери затова, че през всички тези години те са заедно с Община Казанлък в изграждането на родолюбието и обичта към човечеството, в служба на вярност към род и Родина. \r\nПри официалното откриване на събора слова произнесоха и президентът на България Румен Радев и министърът на отбраната Красимир Каракачанов. \r\nСлед официалната част съборът продължи с демонстрация на скокове с парашут, висш пилотаж със спортни самолети и бойни техники, използвани от частите за специални операции, както и демонстрации и на Прабългарската школа за оцеляване „Бага-Тур”. Изнесена бе и художествена програма  с участието на Ансамбъла на въоръжените сили, художествени колективи, групи и отделни изпълнители от цялата страна на патриотични песни и стихотворения, фолклор. \r\nВторият ден на събора – 16 септември ще започне с Ден на откритите врати и показ на бойна техника във военното формирование в Казанлък. По-късно денят ще продължи с турнир по стрелба с пистолет и шахмат. \r\nОрганизатори на проявата в Казанлък  са Съюза на офицерите и сержантите от запаса и резерва, Военна академия \"Г.С. Раковски\" и Централното военно окръжие.  Домакин на проявата е Община Казанлък. Първият национален събор на запасното войнство се провежда под патронажа на министъра на отбраната Красимир Каракачанов. \r\nБлизо 20 хиляди  са членовете на Съюза на офицерите и сержантите от запаса и резерва, който е наследник на основаните през 1908 и 1910 година Съюз на запасните офицери и  Съюз на запасните подофицери.", "date": "2018.09.15", "title": "Кметът Галина Стоянова: Казанлък винаги е бил свързан с бойната слава на Българската армия"}
{"url": "http://www.focus-news.net/news/2018/09/15/2567419/bsp-po-povod-aresta-na-dvamata-zhurnalisti-iskame-istina-i-svoboda-na-mediite.html", "text": "Младежи от МО в БСП – София, заедно с председателя на НС на БСП Корнелия Нинова и народни представители от ПГ на „БСП за България” призоваха за истина и свобода на медиите, съобщиха от  пресцентъра на партията . Инициативата е по повод ареста на двамата журналисти вчера. „Искаме да говорим свободно, не искаме диктатура. Хора, не се страхувайте, ние не се страхуваме”, призовават още във видеото си социалистите.", "date": "2018.09.15", "title": "БСП по повод ареста на двамата журналисти: Искаме истина и свобода на медиите"}
{"url": "http://www.focus-news.net/news/2018/09/15/2567413/stoyanka-stoykova-prevozvach-ne-odobryavame-zadalzhitelnoto-postavyane-na-obezopasitelni-kolani-v-avtobusite.html", "text": "Превозвачите не одобряваме задължителното поставяне на обезопасителни колани в автобусите. Това каза за  Агенция „Фокус“  превозвачът Стоянка Стойкова, председател на Регионалния съюз на превозвачите в Пазарджик във връзка с промените в Закона за пътищата, с които се въведе задължението за обезопасителни колани и видеорегистратори в автобусите.  \r\nСтойкова допълни, че превозвачите не са против тях, но смятат, че това не трябва да се случва на този етап. „Има още много да се работи - да се седне на масата заедно с нас браншовиците, техническите и компетентни лица, с които да коментираме за къде са нужни тези колани. На този етап в областна транспортна схема не може, не се допускат колани, защото има прекачване от една спирка на друга. Всеки град в дадената област има по четири-пет спирки“, поясни Стойкова. Според нея това нововъведение ще създаде  неудобства. По думите й по републиканската пътна мрежа също има прекачване. Тя посочи, че нововъведението е свързано с излишни разходи за превозвачите.  \r\nДеница КИТАНОВА", "date": "2018.09.15", "title": "Стоянка Стойкова, превозвач: Не одобряваме задължителното поставяне на обезопасителни колани в автобусите"}
{"url": "http://www.focus-news.net/news/2018/09/15/2567421/valeri-bozhinov-i-stanislav-angelov-vrachiha-nagradite-na-badeshtite-zvezdi-v-turnira-detsata-i-futbolat-za-kupata-na-sofiyska-voda.html", "text": "Футболните звезди Валери Божинов и Станислав Ангелов посветиха днешния съботен ден на бъдещите им наследници във футболния турнир „Децата и футболът“ като ги мотивираха оживено в оспорваната финална битка и връчиха наградите на победителите. Това съобщиха от пресцентъра на  „Софийска вода“ . В крайна сметка в двубоя за първенството надви отборът на „Левски 1914“ с резултат 5:0 срещу своя противник „Левски – Раковски“. Тази година за купата на „Софийска вода“ се бориха общо 8 отбора, които се класираха съответно: Левски 1914, Левски-Раковски, ЦСКА, Септември (София), Победа 2013, Обеля, Люлин и Обеля. Участниците се съревноваваха и за множество индивидуални награди: „Най-добър вратар“, „Най-добър защитник“, „Най-добър полузащитник“, „Най-добър нападател“, „Голмайстор“, „Най-техничен състезател“, „Най-полезен състезател“, „Най-добър състезател на турнира“ и разбира се за приза „Най-добър треньор“, който грабна Манол Занев, треньор на победителите. Мачовете се играха в две части по 20 минути, с неограничен брой смени при спряна игра. Всички отбори получиха футболна екипировка, топки и индивидуални награди, осигурени от „Софийска вода“. Във връчването на наградите се включи още и зам.-министърът на спорта Стоян Андонов, а Петьо Велев, директор „Инженерни и строителни дейности“ на дружеството получи наградата за цялостен принос за турнира. Състезанието, организирано от Асоциацията на българските футболисти, Българския футболен съюз и Столична Община под патронажа на кмета на София Йорданка Фандъкова се проведе за 18 поредна година в комплекс „Спортна София“ в Борисовата градина. „През всички тези години повече от 3500 деца преминаха през турнира, обикнаха играта, спортменството и станаха по-здрави, борбени и мотивирани да побеждават“, заяви при връчването на наградите Петьо Велев. За „Софийска вода“ подпомагането на турнира е осъзната социална отговорност за нашия град и бъдещото поколение.", "date": "2018.09.15", "title": "Валери Божинов и Станислав Ангелов връчиха наградите на бъдещите звезди в турнира \"Децата и футболът\" за купата на „Софийска вода“"}
{"url": "http://www.focus-news.net/news/2018/09/15/2567420/gazeta-express-avni-arifi-shte-bade-naznachen-za-nov-poslanik-na-kosovo-v-oae.html", "text": "Авни Арифи, началник на кабинета на министър-председателя Рамуш Харадинай и главен преговарящ в диалога със Сърбия, се очаква да бъде назначен за новия посланик на Косово в Обединените Арабски Емирства, пише базираното в Прищина албанско електронно издание  Gazeta Express . \r\nАрифи се очаква да бъде назначен за началник на дипломатическата мисия на Косово в ОАЕ, според решение на министерството на външните работи на страната. Gazeta Express се е свързал с Арифи, който е потвърдил новините, заявявайки, обаче, че още процедури трябва да бъдат завършени, докато той бъде окончателно назначен като посланик. \r\n„Всичко, което мога да кажа, е че името ми е било предадено до парламентарната комисия по външни работи. Ако бъде потвърдено, то има още няколко процедури“, заяви Арифи пред албанския вестник.  Йонислав Дочев", "date": "2018.09.15", "title": "Gazeta Express: Авни Арифи ще бъде назначен за нов посланик на Косово в ОАЕ"}
{"url": "http://www.focus-news.net/news/2018/09/15/2567424/tsvetan-tsvetanovgerb-pravitelstvoto-v-momenta-e-dostatachno-stabilno.html", "text": "Не смятам, че се задава правителствена криза, правителството в момента е достатъчно стабилно. Това обяви пред журналисти Цветан Цветанов, председател на Парламентарната група на ПП ГЕРБ и заместник-председател на партията, предаде репортер на  Радио „Фокус”- Пловдив . „За това говори самият факт, че отчитаме 2.5 милиарда лева излишък и 4% икономически растеж, с който ще приключи календарната година”, добави Цветанов. Той посочи, че само преди дни премиерът Бойко Борисов е открил ново предприятие в Пловдив, в което ще работят висококвалифицирани кадри. „Това е нашата цел и това, към което се стремим”, каза още Цветанов. Той е убеден, че страната ни се движи в правилната посока с новия бюджет за 2019 година, където се разкрива възможност догодина за фонд „Работна заплата” в бюджетната сфера да има 10%-но увеличение. Според него, това е ясен знак, че правителството предприема реални стъпки да се увеличават доходите на гражданите в България. По думите му, очаква се частният сектор също да увеличи възнагражденията на служителите си, като се вслушат и огледат в това, което прави правителството. \r\n„Моята основна задача е да се фокусираме към парламентарната ни дейност, да си провеждаме планираното и да не се съобразяваме с провеждането на определени протести”, каза Цветан Цветанов по повод предстоящите протести. \r\nЦветана ТОНЧЕВА", "date": "2018.09.15", "title": "Цветан Цветанов,ГЕРБ: Правителството в момента е достатъчно стабилно"}
{"url": "http://www.focus-news.net/news/2018/09/15/2567422/ria-novosti-petro-poroshenko-obvini-rusiya-za-tova-che-ima-zhelanie-da-okupira-azovsko-more.html", "text": "Президентът на Украйна Петро Порошенко обвини Русия за това, че блокира украинските корабите в Азовско море, за да го „окупира“, предава  РИА Новости . \r\n„Това е жестоко нарушение на международното право и ние не можем да го приемем. Ние укрепваме нашата армия там и започваме дело против Русия в международния арбитражен съд“, заяви той в интервю за американския вестник „Washington Post“. \r\nСпоред Порошенко, блокирането на съдове с украинска метална продукция от Мариупол само за един ден причинява загуби от хиляди долари. \r\n„Ако Русия не прекрати това, ни остава само един инструмент – санкции“, заяви украинският държавен глава.  Йонислав Дочев", "date": "2018.09.15", "title": "РИА Новости: Петро Порошенко обвини Русия, за това че има желание да „окупира“ Азовско море"}
{"url": "http://www.focus-news.net/news/2018/09/15/2567423/nebi-bozov-kmet-na-sarnitsa-zaradi-dazhdovnoto-lyato-rekoltata-ot-kartofi-e-po-slaba-tazi-godina.html", "text": "Заради дъждовното лято реколтата от картофи в Сърница е по-слаба тази година, каза за  Радио „Фокус” – Пазарджик  Неби Бозов, кмет на общината. Той посочи, че повечето обработваеми площи в общината са засадени с картофи. „Надяваме се, че изкупната цена тази година ще е по-висока от 50 стотинки, както беше през миналата година, за да компенсира загубите на производителите. По принцип земеделците в Сърница засаждат късен сорт картофи, през месец май, който издържа цялата зима”, обясни Бозов. Картофопроизводството остава водещ поминък за жителите на родопската община. \r\nРадослава МУРДЖЕВА", "date": "2018.09.15", "title": "Неби Бозов, кмет на Сърница: Заради дъждовното лято реколтата от картофи е по-слаба тази година"}
{"url": "http://www.focus-news.net/news/2018/09/15/2567426/ministar-krasimir-karakachanov-za-vsichki-1400-godini-edinstvenata-zasluga-za-sashtestvuvaneto-na-balgariya-e-na-armiyata-i-na-horata-posvetili-zhivota-si-na-darzhavata.html", "text": "През 500-годишното турско робство православната ни вяра ни запази като българи, но за всички 1400 години единствената заслуга за това, че съществува до ден днешен българска държава се дължи на Българската армия и на хората, които са посветили живота си на нея. Това каза в словото си при откриване на първия Национален събор на запасното войнство в България министърът на отбраната Красимир Каракачанов, предаде кореспондент на  Радио „Фокус“ . Той поясни че за него е чест да бъде сред хората, възпитали поколения наред българи как честно и самоотвержено се служи на Отечеството. „Преминахме през тежки години, в които ролята на Армията беше отричана, заслугите ви за изграждане на въоръжените сили и съществуването на България беше забравено. Претърпяхте редица унижения, много от вас трябваше да излязат абсолютно безсмислено от строя, защото наши политици, копирайки за пореден път чужди модели, решаваха да режат, съкращават и маргинализират армията. Нито един български политик досега не се е извинил за всички престъпления и безсмислици, извършени по отношение на мъжете и жените в униформа, които служиха на България. Приемете моето извинение като човек представляващ тази каста, наречена политици“, каза министър Каракачанов. Той подчерта, че докато е министър на отбраната, запасното войнство, в лицето на Министерство на отбраната и в цивилното, и във военното ръководство ще имат хора, които ще се опитват да решават проблемите. „Няма да разреша да бъде нарязана дори една единица бойна техника по някакви идеологически причини, защото някои бивши колеги, които допреди 25 – 26 години се кълняха в сърпа и чука днес се правят на големи атлантици. Българската армия е на българския народ, тя не е на политиците, не е на партиите“, каза в заключение Каракачанов. Той връчи и специални отличия, с които бяха удостоени членове на Съюза на офицерите от запаса и резерва, по повод 110 години от неговото създаване.  \r\nСлавяна ГАЙДАРОВА", "date": "2018.09.15", "title": "Министър Красимир Каракачанов: За всички 1400 години единствената заслуга за съществуването на България е на армията и на хората, посветили живота си на държавата"}
{"url": "http://www.focus-news.net/news/2018/09/15/2567428/aleksandar-vuchich-izvinyavam-se-na-grazhdanite-za-glupavoto-si-izyavlenie.html", "text": "Президентът на Сърбия Александър Вучич се извини на своите граждани за, както той го нарече, глупавото си изявление дадено на пресконференция, която се проведе в петък, предава македонската електронна медия  „Точка“ . \r\nГоворейки за трагедията на строителната площадка на „Белград на вода“, в която загинаха двама работници, Вучич спомена че в САЩ на всеки десет секунди загива по един мияч на прозорци. \r\n„Трябва да се извиня на гражданите за глупостта, която изрекох, за грешката която направих. Мнозина едва я дочакаха, но не можеха да кажат нищо за същината на това, което казах. Говорейки за нещастните случаи в строителния сектор, казах че на всеки десет секунди загива по един мияч на прозорци в САЩ. Това е взето от една комична уеб-страница“, заяви Вучич.  Йонислав Дочев", "date": "2018.09.15", "title": "Александър Вучич: Извинявам се на гражданите за глупавото си изявление"}
{"url": "http://www.focus-news.net/news/2018/09/15/2567418/kuzman-valev-prevozvach-ne-tryabvashe-tolkova-barzo-da-se-priemat-promenite-v-zakona-za-avtobusnite-prevozi-a-da-se-napravi-analiz-ot-spetsialisti-bransha-i-darzhavata.html", "text": "Не трябваше толкова бързо да се приемат промените в Закона за автобусните превози, а да се направи анализ от специалисти, бранша и държавата. Това каза за  Агенция „Фокус“   Кузман Вълев – автобусен превозвач от Карлово, председател на Конфедерацията на автомобилните превозвачи в България и зам.-председател на Конфедерацията на автобусните превозвачи, във връзка с промените в  Закона за пътищата и Закона за автобусните превози –  за задължителното оборудване на автобусите с колани и видеорегистратори. \r\nПо думите му законовите промени са приети без анализ и реално да се видят колко са автобусите, както и дали е възможно съгласно изискванията на производителя да им се сложат колани. „Смята се, че са около 1000-2000, а това е работа наслука. Това са разходи за превозвачите и всичко ще се отрази на пътниците, защото всеки разход от някъде трябва да дойде приход. Трябваше да не се приемат толкова бързо промените, да се направи анализ в рамките на около година и половина. Всичко стана заради катастрофата край Своге. Вярно, целта е да се намалят смъртните случаи, но не виждаме, че това ще помогне, особено така прибързано“, допълни той и отбеляза, че не е вярно, че ще бъдат засегнати 1000 автобуса - най-малко ще са 8000. „Това ще се отрази на малките села, където са по-ниски приходите и много хора ще се откажат от транспорт. Много населени места останаха без транспорт заради липсата на пътници. Например, преди 2-3 години, когато се въведоха касовите апарати, се даде срок, ние ги накупихме и след това ги отмениха. Има и още много други работи, за които превозвачите влагат средства, а реално никой не ги ползва“, обясни той. Вълев даде за пример това, че във връзка с трудноподвижните хора, са се взели колички, но с тях може да се отиде до автобуса, но не и до седалката. „Не сме против, защото и ние отговаряме за живота и сигурността на пътниците. Видеонаблюдението също не трябваше да става, защото ще се сложи на автобусите, а за останалите превозни средства – не. Те също правят катастрофи. Като процент и бройка катастрофите с автобус са най-малко в сравнение с всички други“, подчерта той.  \r\nСпоред него, когато се слагат големи глоби, много от превозвачите ще се откажат. „Ние сме за всичко, което е полезно да бъде свършено, но то да е анализирано от специалисти, от бранша и от държавата. Всички да сме обединени, че това трябва да стане и че ще бъде полезно за всички“, каза още Кузман Вълев.  \r\nЛюба АЛЕКСИЕВА", "date": "2018.09.15", "title": "Кузман Вълев, превозвач: Не трябваше толкова бързо да се приемат промените в Закона за автобусните превози, а да се направи анализ от специалисти, бранша и държавата"}
{"url": "http://www.focus-news.net/news/2018/09/15/2567431/sofiya-politseyski-patrul-e-razpolozhen-pri-tunel-trayanovi-vrata-v-posoka-stolitsata.html", "text": "Полицейски патрул софийски номер 9865, снабден с радар, е разположен при тунел Траянови врата в посока столицата, предаде репортер на  Агенция „Фокус“ .  Полицейски патрул има и при отбивката за Велинград на магистрала „Тракия“, отново в посока София. \r\nПолицейски екип, с номер 1205, е разположен и на хода на Пазарджик при затвора. Трафикът по магистрала „Тракия“ е умерен.  \r\nДвижението при 88 и 89 км се осъществява в едно платно в посока Пловдив, поради ремонт на моста на р. Елшишка. \r\nТрафикът от 45 до 53 км и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. \r\nСтеснен е и участък край Вакарел при 19 км, поради ремонтни-възстановителни дейности на виадукти. Движението се осъществява двупосочно в платното посока София.", "date": "2018.09.15", "title": "София: Полицейски патрул е разположен при тунел Траянови врата в посока столицата"}
{"url": "http://www.focus-news.net/news/2018/09/15/2567432/mvnr-se-vklyuchi-i-tazi-godina-v-evropeyskite-dni-na-nasledstvoto-i-otvori-vratite-si-za-posetiteli.html", "text": "Министерството на външните работи се включи и тази година в Европейските дни на наследството и отвори вратите си за посетители, които да се докоснат до богатия му скулптурен и художествен фонд. Това съобщиха от пресцентъра на  МВнР .  \r\nИнициативата се организира съвместно с Министерството на културата, Столична община, посолството на Франция у нас и Френския институт.  \r\nКакто всяка година, така и сега, целта на събитието остава непроменена - да направи достъпни сгради, които имат специфичен пропускателен режим, но съхраняват произведения с висока културна стойност, да бъдат разгледани от желаещите граждани.  \r\nГостите на МВнР научиха интересни факти както за историята на институцията, така и за придобиването и съхранението на артефактите, с които разполага дипломатическото ведомство. Служители от Държавния културен институт водеха посетителите по време на тяхната разходка сред богатата колекция на министерството от произведения на изкуството на известни български и чужди майстори в двора на сградата и представителната му част.  \r\nДошлите граждани бяха запознати и с ролята на дипломацията в опазването и популяризирането на културното наследство, проектите на Държавния културен институт, които изпълнява съвместно с българските дипломатически мисии в чужбина и с пътуващите изложби, които бяха представени в европейските столици по време на Българското председателство на Съвета на ЕС.  \r\nПосетителите в МВнР проявиха голям интерес към показаните експозиции и зададоха множество въпроси.", "date": "2018.09.15", "title": "МВнР се включи и тази година в Европейските дни на наследството и отвори вратите си за посетители"}
{"url": "http://www.focus-news.net/news/2018/09/15/2567433/api-v-ednata-lenta-se-izvarshva-dvizhenieto-po-patya-sofiya-pernik-v-rayona-na-vladaya-poradi-ptp.html", "text": "Временно движението се извършва в една лента по път I-1 София - Перник в района на гара Владая поради ПТП. Това съобщиха от пресцентъра на  Агенция \"Пътна инфраструктура\"  (АПИ). Шофьорите да се движат с повишено внимание и съобразена скорост, спазвайки указанията на служителите на \"Пътна полиция\". Алтернативният маршрут е по АМ \"Люлин\".", "date": "2018.09.15", "title": "АПИ: В едната лента се извършва движението по пътя София - Перник в района на Владая поради ПТП"}
{"url": "http://www.focus-news.net/news/2018/09/15/2567430/ministar-neno-dimov-se-vklyuchi-v-pochistvaneto-na-lesopark-lipnik-v-ruse.html", "text": "Министърът на околната среда и водите Нено Димов, експерти на РИОСВ-Русе и Регионална лаборатория при ИАОС почистиха лесопарк „Липник“ днес. Това съобщиха от пресцентъра на  МОСВ . С екоакцията служителите на министерството се присъединиха към кампанията „Да изчистим България заедно“, в която участваха семействата им, граждани и доброволци.  \r\n„Миналата година отпадъците са били много повече, което показва стъпка в правилната посока“, каза министър Димов. „Трябва да успеем да променим мисленето, да се убедим, че ако всеки от нас пази, няма да има нужда от такива акции. Това е най-бавният, но най-сигурният начин, за да запазим България чиста“, допълни той. \r\nМинистър Димов съобщи, че ако през първите години на кампанията са събирани по 24 000-25 000 тона отпадъци, то за миналата година са под 5000 тона. Масово разпространени са отпадъците от стъкло и пластмасови опаковки. Най-фрапиращият боклук, на който се натъкнаха участниците в акцията в парка, бяха автомобилни гуми.  \r\n„Акциите по почистване са добър почин, който трябва да продължи 365 дни”, каза още министърът. Според него личният пример на всички – на служителите на регионалните инспекции, на гражданете на Русе и останалата част от страната, е пример, който децата ще запомнят. \r\nВ столицата служителите от централната администрация на МОСВ, ПУДООС, ИАОС и РИОСВ – София почистиха Ловния парк, където бяха събрани 1,350 тона отпадъци. В инициативата в Ловния парк се включиха и зам.-министрите на околната среда и водите Атанаска Николова и Красимир Живков. В акцията днес в цялата страна участваха служители на 16-те регионални екоинспекции, трите национални парка и четирите басейнови дирекции, които почистваха терени в защитени местности, паркови пространства и замърсени места на териториите, които контролират.", "date": "2018.09.15", "title": "Министър Нено Димов се включи в почистването на лесопарк „Липник“ в Русе"}
{"url": "http://www.focus-news.net/news/2018/09/15/2567434/sofiya-lek-avtomobil-e-katastrofiral-pri-vladaya-v-uchastaka-se-e-obrazuvalo-zadrastvane.html", "text": "Лек автомобил е катастрофирал при Владая, в участъка се е образувало задръстване. Това съобщи слушател на  Радио „Фокус“- Пирин . Автомобилът се намира на пътното платно и затруднява движението в посока София-Благоевград.", "date": "2018.09.15", "title": "София: Лек автомобил е катастрофирал при Владая, в участъка се е образувало задръстване"}
{"url": "http://www.focus-news.net/news/2018/09/15/2567435/sofiya-politseyski-patrul-e-razpolozhen-na-7-km-ot-am-trakiya-v-posoka-plovdiv.html", "text": "Полицейски патрул с регистрационен номер 4300, снабден с радар, е разположен на 7 км от АМ \"Тракия\" в посока Пловдив, предаде репортер на  Агенция \"Фокус\" .", "date": "2018.09.15", "title": "София: Полицейски патрул е разположен на 7 км от АМ \"Тракия\" в посока Пловдив"}
{"url": "http://www.focus-news.net/news/2018/09/15/2567425/nova-makedoniya-makedoniya-novite-idei-za-razmyana-na-teritorii-budyat-starite-duhove.html", "text": "Военната екстремистка групировка, която се представя като „Албанска национална армия“ (АНА), в пропагандно видео в интернет се закани, че е готова във всеки момент да действа в региона, ако албанските политици от Албания и от Косово не уважават исканията им. На видеото, което вече е отстранено от социалната мрежа „Туитър“, въоръжени и маскирани лица, говорещи на албански език, съветват политиците от региона да престанат да продават или да търгуват с територии за свои лични интереси, тъй като ако сторят това, регионът ще се превърне в ново военно поле, пише електронното издание на македонския вестник  „Нова Македония“ . \r\n„Трябва окончателно да престанат разговорите за търговия с териториите на Северна Митровица и Прешевската долина, в противен случай регионът ще бъде нападнат“, се казва във видеото на групировката. \r\nМеждувременно, относно лентата говориха няколко експерти по сигурност от Балканите. Повечето от тях споделят едно и също мнение, а то е че не трябва да се гледа сериозно на подобни послания, защото те не са пряка заплаха за сигурността на региона. Въпреки това, балканските експерти по сигурност посочват, че е възможно да са точни и верни писанията на някои чуждестранни медии, че в страните на Балканите, освен че има завърнали се бойци на „Ислямска държава“, може да работят и лагери за обучение и набиране на екстремисти, които могат да изпълнят заплахите, които отправят членовете на АНА във видеото. Експертите, в същото време поясняват, че разпространението на радикализма в Западните Балкани, би могло да представлява заплаха за стабилността в региона. \r\nСпоред експерта по сигурност Благой Марковски, Македония се намира в една сложна ситуация след започналите разговори за промяна на границите в обкръжението си и затова съветва постоянно да се наблюдава северната граница на страната, въпреки че, според него, няма някаква сериозна заплаха за сигурността на Македония след видеоматериала на екстремистките въоръжени групировки. „Става въпрос за вече позната терористична и въоръжена групировка, чиито настоящи клетки са остатъци от бившите ОНА и АНА, въоръжени организации, които не се съгласиха с приетия Охридски рамков договор“. \r\n„Те се появяват от време на време, когато се стигне до някакво приближаване на позициите, които водят към решаване на кризисните ситуации в Косово, но и в Македония, и поради това издават подобни закани и видеосъобщения“, твърди Марковски. \r\nТой добавя, че не става въпрос за сериозна въоръжена групировка, тъй като тази организация, според него, няма никаква подкрепа от населението в Косово, нито в Македония и поради това нейните предупреждения не трябва да се приемат с кой знае колко предпазливост.  Йонислав Дочев", "date": "2018.09.15", "title": "„Нова Македония“ (Македония): Новите идеи за размяна на територии будят старите духове"}
{"url": "http://www.focus-news.net/news/2018/09/15/2567427/maksim-petkov-natsionalen-sayuz-na-prevozvachite-varna-podkrepyame-povishavane-na-sigurnostta-na-prevozite-no-prietite-promeni-tryabva-da-badat-preosmisleni.html", "text": "Автобусните превозвачи подкрепят повишаване на сигурността на превозите, но браншът настоява приетите промени в Закона за пътищата да бъдат преосмислени. Това заяви за  Радио „Фокус“ – Варна  Максим Петков, заместник-председател на Конфедерацията на автобусните превозвачи и председател на Националния съюз на превозвачите – Варна, във връзка с приетите промени за въвеждане на обезопасителни колани и видеорегистратори в автобусите. „Преди три дни в София учредихме Национална конфедерация на автобусните превозвачи. В момента сглобяваме нещата в бранша, така да се каже. Дадохме си срок от един месец, за да сближим позиции, да стигнем до консенсус в бранша, за да говорим с обществото и политиците в един глас“,  коментира Максим Петков. „Ние сме за повишаване на сигурността на превозите. Там, където другите пътуват за удоволствие, фирмите пътуват, за да си вадят хляба и да реализират фирмените си дейности“, посочи той. „Възникват няколко въпроса, които будят притеснение на този етап. Първо – до момента никой не е казал кой ще плаща за тези мерки – обществото като цяло, в някаква пропорция държава, общини, превозвачи. Става дума за милиони левове на година за разходи. Второ – няма европейски регламенти, които задължават да се направи това и  в другите държави в Европа“, обясни Максим Петков. „Ако тези мерки влязат в сила, колеги, които пътуват транзит през България или пристигат с туристи, ще се явяват нарушители. Те би трябвало да бъдат глобени още на границата“, заяви Максим Петков. Според него приетите текстове в Закона за пътищата трябва да бъдат преосмислени. „В този си вид този закон няма за проработи. Другото е евтин популизъм от страна на политиците от всички политически партии“, добави Максим Петков. \r\nМарияна ВАЛЕНТИНОВА", "date": "2018.09.15", "title": "Максим Петков, Национален съюз на превозвачите – Варна: Подкрепяме повишаване на сигурността на превозите, но приетите промени трябва да бъдат преосмислени"}
{"url": "http://www.focus-news.net/news/2018/09/15/2567437/bsp-sofiya-i-oeb-shalom-shte-chistyat-svastiki-v-stolitsata-na-16-septemvri.html", "text": "Столичната организация на БСП се присъединява към инициативата на Организацията на евреите в България \"Шалом\" - \"Да изчистим омразата от улиците на София\". Почистването на свастики ще се проведе на 16 септември, неделя, от 12.00 часа, а началната точка ще бъде храм Света София. Това съобщиха от пресцентъра на  БСП-София . \r\nВ инициативата по почистването на нацистките символи в центъра на града ще се включат общинските съветници Иван Таков и Борис Цветков, както и членове на БСП - София. Така всички те ще се противопоставят на езика на омразата и дискриминацията. Освен това ще дадат личен пример с действията си и ще покажат, че преодоляването на негативните предразсъдъци и превенцията на агресивното поведение и насилието, е дълг на всеки гражданин.", "date": "2018.09.15", "title": "БСП - София и ОЕБ \"Шалом\" ще чистят свастики в столицата на 16 септември"}
{"url": "http://www.focus-news.net/news/2018/09/15/2567439/diana-stefanova-ekolog-problemat-s-nereglamentiranite-smetishta-i-s-tova-horata-da-izhvarlyat-otpadatsi-kadeto-si-reshat-e-izklyuchitelno-golyam.html", "text": "Проблемът с нерегламентираните сметища и с това хората да изхвърлят отпадъци, където си решат, е изключително голям. Това каза за  Радио „Фокус“- Пирин  Диана Стефанова, главен еколог на Община Благоевград. „Ние имаме цял списък, който поддържаме актуален с нерегламентирани сметища. Появяват се и нови такива, но ние извършваме регулярни проверки и следим тяхното състояние“, каза още Стефанова. По думите й проблемът с нерегламентираните сметища и с това хората да изхвърлят отпадъци, където си решат, е изключително голям. „Това коства допълнителни финансови средства на Община Благоевград“, каза още Стефанова. \r\nЛора КАЛЧЕВА", "date": "2018.09.15", "title": "Диана Стефанова, еколог: Проблемът с нерегламентираните сметища и с това хората да изхвърлят отпадъци, където си решат, е изключително голям"}
{"url": "http://www.focus-news.net/news/2018/09/15/2567440/kapitan-emil-grigorov-prodalzhava-nabiraneto-na-sredstva-za-vdiganeto-na-pametnik-v-chest-na-zaginalite-asenovgradski-voynitsi.html", "text": "Продължава набирането на средства от Инициативния комитет в Асеновград за вдигането на паметник в чест на загиналите асеновградски войници. Това каза в интервю за предаването „За честта и славата на България“ на  Радио „Фокус“  капитан Емил Григоров от Четвърти артилерийски полк. „В музея на бойната слава на Четвърти артилерийски полк са запазени пехотинска каса и пушки, с които са си служили войниците от 21-ви пехотен Средногорски полк“, информира Григоров. По думите му към момента на временно съхранение в поделението се намират общо 44 експоната на въоръжение и снаряжение, предоставени от историческия музей в Асеновград. Той съобщи, че в близко бъдеще е възможно да се проведе среща между кмета на града д-р Емил Караиванов, представителите на Четвърти артилерийски полк и обществеността за организиране на събирателна инициатива. Според него всеки, който разполага с вещи на своите родственици, служили в 21-ви пехотен Средногорски полк, ще може да ги предаде и да почете тяхната памет. „Аз в действителност се наемам първо да разговарям с нашия командир, а с след това и с кмета на Общината. Асеновград е интересно място. През годината се случват много събития и огромна част от тях минават с участието на военнослужещи  от Четвърти артилерийски полк. През миналата година нашият полк участва в 34 инициативи, свързани с ритуали по поднасянето на венци и издигането на знамена“, информира капитан Григоров. Той добави, че по този начин формированието продължава да отдава дължимото на хилядите знайни и незнайни герои, дали живота си за България.", "date": "2018.09.15", "title": "Капитан Емил Григоров: Продължава набирането на средства за вдигането на паметник в чест на загиналите асеновградски войници"}
{"url": "http://www.focus-news.net/news/2018/09/15/2567443/ministar-nikolina-angelkova-v-kardzhali-festivalite-doprinasyat-za-povishavane-na-interesa-kam-patuvaniyata-vav-vatreshnostta-na-stranata.html", "text": "Фестивалите допринасят за повишаване на интереса към пътуванията във вътрешността на страната, извън активните месеци за почивка. С тях се обогатява качеството на предлаганите услуги и страната ни затвърждава имиджа си на дестинация предлагаща много добър продукт. Именно утвърждаването на  България като целогодишна туристическа дестинация е водещ приоритет от създаването на Министерството на туризма. Това заяви министърът на туризма Николина Ангелкова по време на откриването на второто издание на фестивала на българския бит и култура „Бъдеще с традиции – Кърджали 2018”, който и тази година се очаква да бъде посетен от хиляди гости. Това съобщиха от пресцентъра на  Министерството на туризма .   \r\nМинистър Ангелкова благодари на председателя на 44-тото Народно събрание Цвета Караянчева, както и на областния управител на Кърджали Никола Чанев, че подкрепят инициативите на Министерството на туризма. Именно чрез подобни събития страната ни е успяла да съхрани културата и традициите, които дедите ни са създали в миналото. „Вярвам, че чрез фестивалите страната ни ще бъде предпочитана дестинация за четири сезона. Ще продължавам да подкрепям подобни идеи, особено когато са направени с толкова любов“, добави министърът на туризма. \r\nОценявайки приноса на фестивалите и регионалните инициативи към развитието на туризма министерството създаде и Регистър на туристическите фестивали и събития, в който са вписани повече от 1800 инициативи, припомни министър Ангелкова. \r\nДанните за сектора в района от началото на годината са изключително положителни. В периода януари-юли в местата за настаняване с 10 и повече легла в област Кърджали са отседнали над 28 хил. гости, като те нарастват с 4,7 на сто спрямо същият период година по-рано. Общо реализираните нощувки са близо 45 хил. и отчитат ръст от 5,3%. Повече от 14 на сто е увеличението на приходите от нощувки за 7-те месеца на 2018 година, с което постъпленията от нощувки достигат 1,685 млн. лв., разясни министър Ангелкова. \r\nПред медии министър Ангелкова каза, че за трета поредна година общия годишен ръст в туризма се очаква да бъде в рамките на 7%, с което ще се опитаме да  оправдаем доверието на Световната организация по туризъм, която ни постави в Топ 3 на най-устойчивите дестинации за туризъм. \r\nОтносно подготовката за зимния сезон тя каза, че записванията за зима 2018-2019 са започнали още преди шест месеца. „Очакваме ръст в рамките между 5 и 10%. Зимният сезон има своите специфики, така че се надяваме отново да постигнем добри резултати. И най-вече да увеличим посетителите от пазарите, които вече сме привлекли“, увери министърът на туризма.", "date": "2018.09.15", "title": "Министър Николина Ангелкова в Кърджали: Фестивалите допринасят за повишаване на интереса към пътуванията във вътрешността на страната"}
{"url": "http://www.focus-news.net/news/2018/09/15/2567429/the-washington-post-donald-tramp-odobri-ukaz-za-obyavyavane-na-bedstveno-polozhenie-v-severna-karolina.html", "text": "От Белия дом обявиха в събота сутринта, че президентът на страната Доналд Тръмп е одобрил указ за обявяване на бедствено положение в Северна Каролина ден по-рано, което ще отвори възможност за федерално финансиране за американския щат, включително безвъзмездна помощ за къщи и основни ремонти, предава електронното издание на американския вестник  The Washington Post . \r\nГубернаторът на Северна Каролина Рой Купър още в четвъртък беше поискал подобен указ, пишейки в молбата си, че властите в щата „са претоварени с подготовката си за урагана и очакват сериозни щети от него“. \r\nВ изявление в четвъртък Купър заяви: „Знаем, че тази масивна буря ще причини огромни щети и моля Вашингтон да действа бързо, за да може федералната помощ да дойде колкото се може по-скоро“.  Йонислав Дочев", "date": "2018.09.15", "title": "The Washington Post: Доналд Тръмп одобри указ за обявяване на бедствено положение в Северна Каролина"}
{"url": "http://www.focus-news.net/news/2018/09/15/2567444/pazardzhik-obshtina-sarnitsa-otchita-dobar-turisticheski-sezon-prez-lyatoto.html", "text": "От това, което имам като информация от туристическия бранш, все още продължава успешно сезонът, въпреки по-късния старт на лятото. Това каза за  Радио „Фокус” – Пазарджик  Неби Бозов, кмет на родопската община. Той допълни, че от средата на юли, август и сега началото на септември са пълни всички туристически бази. “Имаме изключително добри отзиви от рибарите, тъй като беше засилен контролът по язовир Доспат, доволни са всички от риболова и надявам се тепърва да се развива туризма в община Сърница“, каза Бозов. \r\nРадослава МУРДЖЕВА", "date": "2018.09.15", "title": "Пазарджик: Община Сърница отчита добър туристически сезон през лятото"}
{"url": "http://www.focus-news.net/news/2018/09/15/2567441/21-tv-makedoniya-lulzim-basha-e-na-sreshta-s-liderite-na-albanskite-politicheski-partii-v-makedoniya.html", "text": "Лидерът на Демократическата партия на Албания Лулзим Баша в събота е на посещение в Македония, предава скопският телевизионен канал  „21 ТВ“ . \r\nОчаква се той да проведе срещи с лидерите на политическите партии в страната, започвайки с лидера на партията на движението БЕСА, след това с шефа на „Алианс за Албанците“ Зиядин Села, както и с председателя на Демократичен съюз за интеграция (ДСИ) Али Ахмети. \r\nСъщо така, Баша трябва да проведе срещи и с останалите лидери на политическите партии в Македония. \r\nОчаква се главна тема на разговорите да бъде кампанията за предстоящия референдум за името в страната.  Йонислав Дочев", "date": "2018.09.15", "title": "„21 ТВ“ (Македония): Лулзим Баша е на среща с лидерите на албанските политически партии в Македония"}
{"url": "http://www.focus-news.net/news/2018/09/15/2567446/radostin-tanev-gerb-kogato-stava-duma-za-opazvane-na-choveshki-zhivot-ne-mozhe-da-ima-nikakvi-kompromisi.html", "text": "Когато става дума за опазване на човешки живот, не може да има никакви компромиси . Това каза за предаването „Метроном“ на  Радио „Фокус“  народният представител от ГЕРБ Радостин Танев по повод промените в Закона за движение по пътищата, с които се въвежда задължение за поставяне на колани в автобусите . Той обясни, че около 3 000 автобуса у нас са без колани, като на половината от тях трябва изцяло да сменят седалките.  Депутатът поясни, че  междуградските автобуси, които пътуват на разстояние до 30 км., пътниците имат право да бъдат без колани, но за пътуващите на по-дълги разстояния,  коланите са задължителни. \r\n„Относно това колко са безопасни или не коланите, знаете, че тази тема е била обсъждана и преди около 30 години, когато се е взело решение да се сложат колани и в автомобилите. Знаете, че темите и дебатите са били по същия начин – дали е безопасно, дали е правилно, дали не е, по какъв начин ще повлияе. Но в крайна сметка във времето практиката е показала, че коланите спасяват човешки животи“ каза той. Танев поясни, че има редица европейски страни, в които тази мярка за сигурност е въведена. \"За да има достатъчна ефективност, трябва всеки един да разбира сериозността на проблема и отговорността да си поставя колана\", допълни той.", "date": "2018.09.15", "title": "Радостин Танев, ГЕРБ: Когато става дума за опазване на човешки живот, не може да има никакви компромиси"}
{"url": "http://www.focus-news.net/news/2018/09/15/2567447/dots-d-r-petar-nenkov-21-pehoten-srednogorski-polk-olitsetvoryava-emanatsiyata-na-balgarskata-hrabrost-i-boen-duh.html", "text": "21 пехотен Средногорски полк олицетворява еманацията на българската храброст и боен дух. Това каза в интервю за предаването „За честта и славата на България“ на  Радио „Фокус“  военният историк доц. д-р Петър Ненков във връзка с неговата книга „От Родопската Шипка до Страцин“. По думите му книгата проследява бойния път на един от най-героичните полкове в българската армия – 21 пехотен Средногорски полк. „Огромното желание за написването на книгата от страна на ръководството на Общинската организация на Съюза на офицерите и сержантите от запаса и резерва в Смолян се е превърнало и в лична мотивация на автора за издаването на труда“, коментира Ненков. „Те неколкократно ме каниха и да изнасям слова на митичния връх  Средногорец, известен като Родопската Шипка, на който полкът, начело с полковник Владимир Серафимов, отблъсква и разгромява предните части на кърджалийския турски корпус през Балканската война. По този начин 21 пехотен Средногорски полк спасява населението в Централните Родопи. Бях помолен да създам своя труд, тъй като дълги години никой не беше написал книга за този емблематичен полк. Освен това аз съм израснал в карловския край и много обичам като военен историк да изследвам неговото героично и славно минало и най-вече съм се фокусирал върху войсковите формирования и легендарни командири, родени в карловския край. Затова в книгата съм дал очеркови скици на прославените командири на полка, оставили ярка диря в историята на българското военно изкуство. Книгата е снабдена още с батални картини и репродукции“, коментира доц. Ненков. Той добави, че количествата на книгата бързо са били изчерпани, но в бъдеще ще се работи за отпечатването на още бройки. „Аз имам един единствен екземпляр като автор, който ми е много скъп, защото написах книгата с много любов“, каза още военният историк доц. д-р Петър Ненков.", "date": "2018.09.15", "title": "Доц. д-р Петър Ненков: 21 пехотен Средногорски полк олицетворява еманацията на българската храброст и боен дух"}
{"url": "http://www.focus-news.net/news/2018/09/15/2567436/maksim-petkov-prevozvach-neobhodima-e-preventsiya-zashtoto-edva-mezhdu-5-i-10-ot-patnitsite-po-republikanska-mrezha-slagat-kolani.html", "text": "Необходима е превенция, защото едва между 5 и 10% от пътниците по републиканска мрежа слагат колани. Това заяви за  Радио „Фокус“ – Варна  Максим Петков, заместник-председател на Конфедерацията на автобусните превозвачи и председател на Националния съюз на превозвачите – Варна, във връзка с приетите промени, свързани с въвеждането на  обезопасителни колани и видеорегистратори в автобусите. „По-важна е превенцията преди в автобусите да сложим каски и колани.  Ако никой не го спазва, ще стане като забраната за пушене на обществени места. В момента по наши наблюдение между 5 и 10% от пътниците по републиканската пътна мрежа слагат колани“, посочи Максим Петков. Той отбеляза, че по отношение на Варненска област промените засягат 5% от превозвачите. „Ние караме нови автобуси, произведени след 2007 година, такива са изискванията на туристическата индустрия, но сме солидарни с колегите от страната, където проблемите са сериозни“, добави Максим Петков. По думите му предстои разговор на бранша с правителството. „Но в момента не знаем кой е отсреща. Имаме министър в оставка, зам.- министър по сухоземните превози, с внесен обвинителен акт и искане да бъде отстранен от длъжност от Прокуратурата, шеф на автомобилната администрация, който е на поста от скоро. Не ми е ясно с кого ще седнем да разговаряме другата седмица. Явно ще се наложи с Бойко Борисов да си говорим“, коментира Максим Петков. \r\nМарияна ВАЛЕНТИНОВА", "date": "2018.09.15", "title": "Максим Петков, превозвач: Необходима е превенция, защото едва между 5 и 10% от пътниците по републиканска мрежа слагат колани"}
{"url": "http://www.focus-news.net/news/2018/09/15/2567448/sport-zapochva-nadprevarata-pri-ansamblite-na-svetovnoto-v-sofiya.html", "text": "Световното първенство по художествена гимнастика в София навлиза във финалния си етап. От днес в зала „Арена Армеец“ започва надпреварата при ансамблите, където участие ще вземат общо 36 отбора, а България излиза след 16:30 часа. „Златните момичета“ са Група „Б“ заедно с Русия, Украйна и Испания. В борбата за абсолютната титла в София, класиралите се на първите три места отбори, ще получат директна квота за Олимпийските игри в Токио през 2020 година. \r\nТова е второ Световно за нашия състав, който при дебютното си участие в Пезаро (Италия) през 2017-а година спечели сребро в многобоя, оставайки зад Русия.", "date": "2018.09.15", "title": "Спорт: Започва надпреварата при ансамблите на световното в София"}
{"url": "http://www.focus-news.net/news/2018/09/15/2567449/ministar-nikolina-angelkova-shte-predlozhim-v-sledvashtiya-programen-period-da-se-finansirat-integrirani-turisticheski-proekti.html", "text": "Ще предложим в следващия програмен период по оперативните програми да се финансират големи, интегрирани туристически проекти. Планираме да започнем с девет проекта, по един във всеки туристически район за планиране. Това каза министърът на туризма Николина Ангелкова по време на петата кръгла маса по проекта „Сподели България“ в Кърджали, съобщиха от пресцентъра на  Министерството . Тя поясни, че в момента се водят преговори и се работи по предварителната подготовка и анализ на проектите. Създадена е и работна група, която да очертае плана, в следващия етап на подготовка ще бъдат включени местната власт и бизнеса, обясни министърът. Възможностите за отпускане на средства са от бъдещата програма за регионално развитие или за развитие на селските райони. Сега е точният момент, в който трябва за стартират първоначалните дейности, защото пътят който се минава преди да се завърши едно предложение е много дълъг и често отнема време.  \r\nИнициативата „Сподели България“, може да подпомогне и разработването на тези проекти, заяви министър Ангелкова. Инициативата се реализира съвместно между Министерството на туризма и Министерството на земеделието, храните и горите. Тя включва създаването на 12 винено-кулинарни дестинации, обхващащи повече от 50 общини и над 100 туристически атракции.  \r\nОсновен фокус на дебата в Кърджали бяха дестинациите „Сакар“ и „Родопи“. Във форума участваха Севда Камбурова, заместник-областен управител на област Кърджали и инж. Красимир Коев, изпълнителен директор на Изпълнителна агенция по лозата и виното. Дестинация „Сакар“ включва общините Харманли, Любимец, Свиленград, Тополовград. Част от са едни от най-емблематичните туристически обекти от региона, традиционните храни и характерното вино. Дестинация „Родопи“ обхваща общините Смолян, Хасково, Кърджали и Ивайловград. В нея са включени емблематични туристически атракции не само за региона, но и на национално ниво. Това са Перперикон, монументът Св. Богородица, Вкаменената сватба, Каменните гъби, Дяволският мост и Татул. Част от дестинацията е типичната кухня и вино.  \r\nИдеята на дебатите е всички заинтересовани страни- бизнесът и местната власт да дадат своите менения и предложения, с което да създадем един работещ проект, посочи министър Ангелкова. И допълни, че очакваме по този начин да надградим и финализираме нашата идея. Считаме, че тази инициатива ще помогне за обогатяване и допълване на летния и зимния туризъм-основните ни туристически продукти, заяви министърът.  \r\nУтвърдените от бизнеса и местната власт дестинации ще бъдат представени през октомври, информира .министър Ангелкова. Предвижда се активна маркетингова кампания, с която да я превърнем в разпознаваем символ на проекта и на разнообразния туристически продукт на страната. За нас е важно проектът да бъде завършен в срок, за да може да бъде включен и в Годишната програма за Национална туристическа реклама 2019 г., обясни министърът. И допълни, че той ще подпомогне за популяризирането и развитието на регионалния туризъм, което ще повлияе и на напредъка на сектора на национално ниво.", "date": "2018.09.15", "title": "Министър Николина Ангелкова: Ще предложим в следващия програмен период да се финансират интегрирани туристически проекти"}
{"url": "http://www.focus-news.net/news/2018/09/15/2567442/maksim-petkov-natsionalen-sayuz-na-prevozvachite-varna-ima-lipsa-na-tsyalostna-transportna-politika-v-stranata.html", "text": "Има липса на цялостна транспортна политика в страната. Това заяви за  Радио „Фокус“ – Варна  Максим Петков, заместник-председател на Конфедерацията на автобусните превозвачи и председател на Националния съюз на превозвачите – Варна, във връзка с промените в Закона за пътищата и Закона за автобусните превози – за задължителното оборудване на автобусите с колани и видеорегистратори. Максим Петков посочи, че за приемането на подобни промени са необходими разговори с бранша. „В този си вид законът не е доработен както трябва, приет е на коляно. Най-разумно е вето от страна на президента, връщане на закона в Народното събрание, нова процедура и разговори с бранша. Не може да въвеждаме мерки, които никой в Европа не е въвел, нека преди това се анализират пътищата, обратните наклони, асфалтът, необходима е комплексна проверка. Ние сме за комплексен подход по отношение на сигурността, не само в областта на автобусния транспорт\", коментира той. \"По-тежко е положението в момента във въздушния транспорт и морските превози. Има липса на транспортна политика и цялостна стратегия за решаване на проблема, но сме за въвеждане на мерки. Дори бихме подкрепили видеонаблюдение, ако е задължително за всички и има доказателствена сила в съда. Най-добре би било нещата да се върнат в изходно положение, да има широка дискусия по темите и да приложим нещо, което наистина работи“, допълни Максим Петков. Той подчерта, че фирмите във Варна, които се занимават с пътнически превози, са много заради туристическия сезон. По думите му превозвачите с над 5 автобуса са повече от 40 само във Варна. Според него, ако промените бъдат въведени и се изисква поставянето на колани в старите автобуси, разходите ще бъдат сравними със стойността на годен 15-годишен автобус. „Една значителна част от автобусите трябва да бъдат бракувани или продадени в чужбина“, добави Максим Петков. \r\nМарияна ВАЛЕНТИНОВА", "date": "2018.09.15", "title": "Максим Петков, Национален съюз на превозвачите – Варна: Има липса на цялостна транспортна политика в страната"}
{"url": "http://www.focus-news.net/news/2018/09/15/2567452/veliko-tarnovo-160-prestapleniya-sa-izvarsheni-ot-maloletni-i-nepalnoletni-litsa-ot-nachaloto-na-godinata-na-teritoriyata-na-oblastta.html", "text": "160 престъпления са извършени от малолетни и непълнолетни лица от началото на годината на територията на област Велико Търново. Това съобщи за  Радио „Фокус“ – Велико Търново  инсп. Ивелин Иванов, инспектор за борба с противообществени прояви на малолетни и непълнолетни към Областната дирекция на МВР. Той отбеляза, че за същия период на миналата година тяхната бройка е била 135. „Забелязва се увеличение, но това основно се дължи на факта, че има извършени две или повече престъпления от едно дете или от деца, които не са граждани на областта и са били тук за малко“, посочи инсп. Иванов. Той отбеляза, че противообществените прояви, извършени от малолетни и непълнолетни лица, са намалели от 62 за миналата година на 39 през тази. През изминалата учебна година са допуснати 17 противообществени прояви в районите на учебните заведения. Те са свързани с кражби, държане на наркотични вещества, унищожаване и повреждане на имущество, побои и хулиганства. Има и един подаден фалшив сигнал за взривно устройство. \r\nИнсп. Ивелин Иванов съобщи, че водените на отчет лица в Детска педагогическа стая са намалели от 350 на 288. Децата, които са станали жертви на престъпления в областта, също са намалели – от 46 за 2017 година на 33 от началото на тази година. Случаите на предоставена полицейска закрила също са по-малко в сравнение с миналата година. Тази година те са само два, при 11 за същия период на 2017 година. По думите на инсп. Иванов това е и доста добър показател за криминогенната обстановка в региона. \r\nНадежда КРЪСТЕВА", "date": "2018.09.15", "title": "Велико Търново: 160 престъпления са извършени от малолетни и непълнолетни лица от началото на годината на територията на областта"}
{"url": "http://www.focus-news.net/news/2018/09/15/2567450/ruse-evrodeputati-i-narodni-predstaviteli-ot-gerb-otkriha-nova-detska-ploshtadka-v-s-bosilkovtsi.html", "text": "Евродепутатите от ГЕРБ/ЕНП Ева Майдел и Андрей Новаков, както и народните представители от ГЕРБ – Русе Пламен Нунев, Светлана Ангелова и Андриан Райков участваха в откриването на нова детска площадка в центъра на село Босилковци (Община Бяла). Това съобщиха от пресцентъра на  ПП ГЕРБ .   \r\n„Моята детска площадка – моят малък рай“ е името на реализирания проект, който спечели конкурса „Обичам природата и аз участвам“ – част от Националната кампания „За чиста околна среда“, обявена през тази година от МОСВ и ПУДООС.  \r\nЛентата прерязаха Ева Майдел, Андрей Новаков, Пламен Нунев, Светлана Ангелова и кметът на Босилковци Панайот Панайотов в присъствието на председателя на Общински съвет – Бяла Мариан Антонов, кмета на Община Бяла Димитър Славов, неговите заместници и местни жители. \r\nПо време на церемонията Ева Майдел изрази своето задоволство от реалните и видими резултати от работата на общинското ръководство и местния кмет. Тя посочи, че е много щастлива да види положителното мнение на децата за новата площадка.  \r\nВърху голяма площ в комбинираната детска площадка за деца от 0 до 12 години са монтирани беседка, детски люлки, комбинирано детско съоръжение за игра с пързалка и др. Обновено е осветлението в района. Предстои довършване на проектираното ново озеленяване. \r\nПо време на посещението евродепутатът от ГЕРБ/ЕНП Андрей Новаков се ангажира там да бъдат монтирани и съоръжения за стрийтфитнес.", "date": "2018.09.15", "title": "Русе: Евродепутати и народни представители от ГЕРБ откриха нова детска площадка в с. Босилковци"}
{"url": "http://www.focus-news.net/news/2018/09/15/2567438/the-new-york-times-uraganat-florans-prodalzhava-da-se-dvizhi-kam-vatreshnostta-na-sasht-i-predizvikva-opaseniya-ot-katastrofalni-navodneniya.html", "text": "Ураганът „Флорънс“, който късно в петък беше понижен до тропическа буря, продължи своя буреносен път през щатите Северна и Южна Каролина в събота, с ветрове от 80 км/ч, докато властите се опасяват, че най-лошото тепърва предстои, пише електронното издание на американския вестник  The New York Times . \r\nВ сутрешен брифинг в събота, началникът на Националния център за урагани на САЩ Кен Греъм, заяви че бавното въртене на бурята я прави особено опасна, тъй като изхвърля повтарящи се ивици от вода на места като Сърф Сити и Джаксънвил. Някои градове вече получиха близо 76 см дъжд, поясни той. „Което е абсолютно зашеметяващо, а не е свършило още“. \r\nУраганният център заяви, че бурята е на около 56 км от Мъртъл Бийч със сериозен обхват от около 320 км. \r\nПрогнозите предричат рекордни дъждове от 100 см на квадратен метър, с допълнителни 25 до 40 см в някои райони на Северна и Южна Каролина. \r\nВетровете паднаха до 80 км/ч към 05:00 часа местно време в събота, но сериозните валежи вероятно ще предизвикат „катастрофални наводнения и продължителни преливания на реките“, добавиха от Националния център за урагани. Близо половин милиони души нямат електричество. \r\nЦентърът на бурята се очаква да тръгне на Запад през Южна Каролина, преди да се обърне на Север в събота.  Йонислав Дочев", "date": "2018.09.15", "title": "The New York Times: Ураганът „Флорънс“ продължава да се движи към вътрешността на САЩ и предизвиква опасения от катастрофални наводнения"}
{"url": "http://www.focus-news.net/news/2018/09/15/2567454/reuters-glavniyat-pregovaryasht-na-palestina-zayavi-che-sasht-nikoga-nyama-da-predstavyat-svoya-mirotvoren-plan-za-blizkiya-iztok.html", "text": "САЩ няма да представят дългоочаквания си план за мир между Израел и Палестина в скоро време, а вместо това се опитват едностранно да променят условията за всяко бъдещо предложение, заяви главният преговарящ на Палестина Саеб Ерекат в събота, предава  Reuters . \r\nПовтаряйки дълбокия скептицизъм сред палестинците, арабските страни и анализаторите, Ерекат заяви, че президентската администрация на Доналд Тръмп стои до Израел по всички ключови въпроси в десетилетния конфликт, загробвайки всички шансове за мир в Близкия изток. \r\n„Не мисля, че те някога ще представят план“, заяви той в интервю за Reuters в Йерихон. „Целият свят отхвърля идеите им. Те вече прилагат своя план като променят условията на статуквото“, заяви той. \r\nСпоред Ерекат, изглежда така, сякаш САЩ са приели позициите на Израел и по други големи въпроси в конфликта, не само за Ерусалим, включително съдбата на милиони палестински бежанци от войните, започващи от 1948 година, и израелските заселвания върху земи, които палестинците виждат като част от тяхната бъдеща независима държава. \r\nНо пратеникът на Тръмп за Близкия изток Джейсън Грийнблат заяви пред Reuters, че във Вашингтон са подготвени за критики от Израел върху плана и че двете страни на конфликта могат да очакват части, които ще харесат и които няма да харесат. Той не предостави повече детайли. \r\n„Те ни говорят за „мир, основан върху истината““, заяви Ерекат. „Но истината на (Джаред) Къшнър и истината на (Бенямин) Нетаняху е, че Ерусалим е столица на Израел, бежанците нямат право да се завърнат, заселванията (на евреи) са законни, няма да има палестинска държава в границите от 1967 и Газа трябва да бъде отделена от Западния бряг. Това е напълно неприемливо“, смята главният преговарящ на Палестина. \r\n„Единственото нещо, което тази администрация направи откакто встъпи във власт, е да отдръпне израелците и палестинците от пътя към мира и от пътя към двудържавното решение“, добави той.  Йонислав Дочев", "date": "2018.09.15", "title": "Reuters: Главният преговарящ на Палестина заяви, че САЩ никога няма да представят своя миротворен план за Близкия изток"}
{"url": "http://www.focus-news.net/news/2018/09/15/2567458/sputnik-hilyadi-dushi-sa-izlezli-na-protest-v-riga-protiv-zamyanata-na-ruskoezichnite-uchilishta-s-latviyskoezichni.html", "text": "Няколко хиляди души са взели участие в протест в центъра на латвийската столица Рига против правителствения план за замяна на рускоезичните училища в страната с латвийскоезични, предаде в събота кореспондент на  Sputnik . \r\nПротестиращите, водени от Татяна Зданока, лидер на лявата партия „Латвийско-руски съюз“, и евродепутатът Андрейс Мамикинс, са тръгнали от театъра „Дайлес“ и са марширували до паметника на поета Райнис в парка Еспаланде, където се е провел самият митинг. \r\nНякои от тях са държали латвийски и руски знамена, както и лозунги с надписи „Дръжте ръцете си далеч от училищата ни“, написани на руски и на латвийски език. \r\nСпоред местната полиция, над 5 000 души са взели участие в протеста. Не е имало инциденти, а десетки полицаи са били на място, за да контролират ситуацията.  Йонислав Дочев", "date": "2018.09.15", "title": "Sputnik: Хиляди души са излезли на протест в Рига против замяната на рускоезичните училища с латвийскоезични"}
{"url": "http://www.focus-news.net/news/2018/09/15/2567457/burgas-hilyadi-burgazlii-se-vklyuchiha-v-kampaniyata-da-izchistim-balgariya-zaedno-i-sabraha-112-tona-otpadatsi.html", "text": "Бургазлии за поредна година се включиха с много настроение и ентусиазъм в националната кампания „Да изчистим България заедно“ и показаха своята съпричастност и желание да направят Бургас по-чист и зелен, съобщиха от пресцентъра на  Общината . \r\nТази година бяха определени за почистване четири знакови градски зони, които са предпочитани и масово посещавани от жителите и гостите на Бургас – плажна ивица Атанасовска коса, плажна ивица Солници, парк „Минерални бани“, парк „Росенец“, морското дъно около Моста. \r\nМного бургазлии използваха възможността да почистят междублоковите пространства в района, в който живеят, както и кварталните градинки в комплексите. \r\nОбщина Бургас осигури чували и ръкавици за доброволците, които се включиха в почистването. Освен с техника и логистична помощ, в масовото почистване активно се включи и общинската администрация начело с кмета Димитър Николов, зам.-кмета по околна среда Руска Бояджиева, директорът на БАБХ-Бургас д-р Георги Митев и др. \r\nПредседателят на Общинския съвет Костантин Луков и общински съветници подкрепиха кампанията с почистването на парк „Минерални бани“. \r\nВ кампанията активно се включиха още 7 НПО, 11 фирми и предприятия и 15 бургаски учебни заведения. \r\nЗа поредна година бургаските водолази от клуб „Приятели на морето“ се гмурнаха около Моста, за да съберат от дъното изхвърлените бутилки и опаковки. \r\nОт почистващата фирма „Титан“ през целия ден приемаха и извозваха боклука на специализирано депо. \r\nРавносметката до 15.00 часа днес е общо 112 тона събрани отпадъци от общо 3000 чувала и насипен боклук. 111 кг. пластмасови бутилки са събрани в 19-те мобилни центъра за разделно събиране на отпадъци на територията на общината, срещу които гражданите са получили 185 кг. висококачествен компост като част от инициативата за събиране на пластмасови бутилки на Община Бургас и Общинско предприятие „Чистота ЕКО“ като допълнение към кампанията „Да изчистим България заедно“. \r\nОбщина Бургас напомня на участниците в кампанията да изнесат събраните отпадъци на място, достъпно за сметоизвозващата техника или до най-близките съдове за отпадъци. Тези от тях, които са извършили почистване на терени извън населените места, могат да уведомят за местоположението на събраните отпадъци, за да може да се организира своевременното им извозване на зелените телефони на Общината – 056 843 891 или +35988 7716637. \r\nОбщинска администрация отправя своите благодарности на всички инициативни граждани и фирми, които се включиха в кампанията и за пореден път проявиха екологично самосъзнание.", "date": "2018.09.15", "title": "Бургас: Хиляди бургазлии се включиха в кампанията „Да изчистим България заедно“ и събраха 112 тона отпадъци"}
{"url": "http://www.focus-news.net/news/2018/09/15/2567459/veliko-tarnovo-ogranicheno-e-dvizhenieto-na-mps-nad-35-tona-na-pat-cheshma-kesarevo.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 30 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.09.15", "title": "Велико Търново: Ограничено е движението на МПС над 3,5 тона на път Чешма-Кесарево"}
{"url": "http://www.focus-news.net/news/2018/09/15/2567455/georgi-parvanov-abv-mnogo-e-vazhno-da-se-postigne-saglasie-s-makedoniya-po-klyuchoviya-vapros-za-ilindensko-preobrazhenskoto-vastanie.html", "text": "Много е важно да се постигне съгласието по ключови въпроси като Илинденско-Преображенското въстание. Това каза Георги Първанов, президент на България в периода 2002-2010 година и основател на АБВ на дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни“, предаде репортер на  Агенция „Фокус“ . „Трябва да докажем, че имаме обща история с Македония и да я дефинираме“, обяви той. „Междудисциплинарната комисия по Договора с Македония има много работа, дали ще я свърши не знам“, коментира Георги Първанов. „Опасявам се, че нещата няма да приключат след референдума в края на месеца. Името Илинденска Македония не мина не заради нашите власти и дипломация, напротив външният министър приветства името, а заради гръцката съпротива“, обясни той. „От дистанцията на краткото време твърдя, че Илинденска Македония не мина, но е в основата на тяхната политика за утвърждаване на македонска идентичност“, заяви Георги Първанов. „Останала ни е ролята на страж на „опожарената територия“ на миналото по македонския въпрос“, каза още той. \r\nБиляна ИВАНОВА", "date": "2018.09.15", "title": "Георги Първанов, АБВ: Много е важно да се постигне съгласие с Македония по ключовия въпрос за Илинденско-Преображенското въстание"}
{"url": "http://www.focus-news.net/news/2018/09/15/2567461/prezidentat-rumen-radev-shte-provede-sreshta-s-predsedatelya-na-mezhdunarodnata-federatsiya-po-gimnastika-na-16-septemvri.html", "text": "На 16 септември, неделя, в 13.00 часа президентът Румен Радев ще приеме на „Дондуков“ 2 председателя на Международната федерация по гимнастика (FIG) Моринари Ватанабе, който е гост на Световното първенство по художествена гимнастика в София. Това съобщиха от  прессекретариата на държавния глава .", "date": "2018.09.15", "title": "Президентът Румен Радев ще проведе среща с председателя на Международната федерация по гимнастика на 16 септември"}
{"url": "http://www.focus-news.net/news/2018/09/15/2567456/komandirat-na-kss-rahman-rama-do-nyakolko-mesetsa-shte-ima-kosovska-armiya.html", "text": "Генералният командир на Косовските сили за сигурност (КСС) Рахман Рама, коментирайки правителствената инициатива за трансформиране на силите му в армия, заяви че вярва, че създаването на армия на Косово ще се случи до няколко месеца, предава базираното в Прищина албанско електронно издание  Gazeta Express . \r\n„Правителството вкара в парламента законопроектите за трансформация на КСС в армия, депутатите си имат свои вътрешни правила. Създаването на армия ще се случи до няколко месеца, заради процедурите. Създаването на косовска армия е необратимо“, заяви той. \r\nСпоред Рама, бъдещата косовска армия ще допринесе за мира и стабилността в региона.  Йонислав Дочев", "date": "2018.09.15", "title": "Командирът на КСС Рахман Рама: До няколко месеца ще има косовска армия"}
{"url": "http://www.focus-news.net/news/2018/09/15/2567463/pregled-na-mezhdunarodnite-novini-do-18-chasa-agentsiya-fokus.html", "text": "Постоянният представител на ЕС за външната политика и политиката на сигурност Федерика Могерини и специалният пратеник на ООН за Сирия Стефан де Мистура призовата страните-гаранти от Астана (Русия, Турция и Иран) да запазят зоната за деескалация в сирийската провинция Идлиб, предава  ТАСС. \r\n„Върховният представител и специалният посланик обмениха мнения за своите контакти с гарантите от Астана, които са призовани да запазят зоната за деескалация в Идлиб“, пише в разпространено официално заявление на външнополитическата служба на ЕС, разпространено в събота след срещата между Могерини и Де Мистура. \r\n***   Бившият министър на външните работи на Великобритания Борис Джонсън заяви, че подкрепя министър-председателя Тереза Мей, но не и нейните предложения как да се осъществи излизането на страната от Европейския съюз, предава   Reuters. \r\n„Не става дума за нейното водачество, а за нейната политика. Аз не я предизвиквам. Но съм против плана от „Чекърс“, заяви Джонсън, коментирайки Тереза Мей и нейния план за излизането от ЕС. \r\nДжонсън подаде оставка от поста външен министър след предложението на министър-председателя. Според него този план ще подчини Великобритания на решенията на Брюксел. \r\n***   В понеделник, 17 септември, американският министър на отбраната Джеймс Норман Матис ще  пристигне в Македония, предава скопският телевизионен канал   „21ТВ“. \r\nДелегацията на САЩ, водена от министъра ще бъде тържествено посрещната на международното летище \"Скопие\" и пред правителството на Македония. \r\nВ рамките на посещението, македонският министър-председател Зоран Заев и министърът на отбраната Радмила Шекеринска и Матис след срещата си  ще дадат изявления за медиите във фоайето на сградата на правителството на Македония. \r\n***   Достигналата до бреговете на САЩ тропична буря „Флорънс“ ее довела до смъртта на петима души в щатите Северна и Южна Каролина. Съобщава се за излезли от коритата си реки и за повалени дървета. Очаква се регионът в близките два дни да бъде застигнат от проливни дъждове, предава    CNBC. \r\n„Изглежда, че няма да има община или човек, който да не пострада по някакъв начин от урагана“, заяви губернаторът на Северна Каролина Рой Купър.  \r\nМайка и бебе за загинали, след като върху дома им в град Уилимингтън в Северна Каролина пада дърво. В град Пендър жена е починала от сърдечен удар, а лекарските екипи не са успели да я спасят заради блокираните пътища.  78 годишен човек загинал при токов удар, след като се е опитвал в проливния дъжд да оправи електрозахранването на къщата си. Петият човек е бил буквално издухан от вятъра. \r\n„Флорънс“ е  трета степен ураган от петбалната скала като скоростта на ветровете достига до 190 км/ч. Очакват се до 100 сантиметра дъжд по бреговете на Северна и Южна Каролина по данните на метеоролозите. \r\nБелият дом съобщи, че президентът на САЩ Доналд Тръмп е говорил с щатските и местните власти, уверявайки ги, че е подготвена федерална помощ. Очаква се той да обиколи пострадалите региони следващата седмица \r\n***  Авни Арифи, началник на кабинета на министър-председателя Рамуш Харадинай и главен преговарящ в диалога със Сърбия, се очаква да бъде назначен за новия посланик на Косово в Обединените Арабски Емирства, пише базираното в Прищина албанско електронно издание  Gazeta Express . \r\nАрифи се очаква да бъде назначен за началник на дипломатическата мисия на Косово в ОАЕ, според решение на министерството на външните работи на страната. Gazeta Express се е свързал с Арифи, който е потвърдил новините, заявявайки, обаче, че още процедури трябва да бъдат завършени, докато той бъде окончателно назначен като посланик. \r\n„Всичко, което мога да кажа, е че името ми е било предадено до парламентарната комисия по външни работи. Ако бъде потвърдено, то има още няколко процедури“, заяви Арифи пред албанския вестник. \r\n***  Президентът на Украйна Петро Порошенко обвини Русия за това, че блокира украинските корабите в Азовско море, за да го „окупира“, предава  РИА Новости . \r\n„Това е жестоко нарушение на международното право и ние не можем да го приемем. Ние укрепваме нашата армия там и започваме дело против Русия в международния арбитражен съд“, заяви той в интервю за американския вестник „Washington Post“. \r\nСпоред Порошенко, блокирането на съдове с украинска метална продукция от Мариупол само за един ден причинява загуби от хиляди долари. \r\n„Ако Русия не прекрати това, ни остава само един инструмент – санкции“, заяви украинският държавен глава. \r\n***  От Белия дом обявиха в събота сутринта, че президентът на страната Доналд Тръмп е одобрил указ за обявяване на бедствено положение в Северна Каролина ден по-рано, което ще отвори възможност за федерално финансиране за американския щат, включително безвъзмездна помощ за къщи и основни ремонти, предава електронното издание на американския вестник  The Washington Post . \r\nГубернаторът на Северна Каролина Рой Купър още в четвъртък беше поискал подобен указ, пишейки в молбата си, че властите в щата „са претоварени с подготовката си за урагана и очакват сериозни щети от него“. \r\nВ изявление в четвъртък Купър заяви: „Знаем, че тази масивна буря ще причини огромни щети и моля Вашингтон да действа бързо, за да може федералната помощ да дойде колкото се може по-скоро“. \r\n***  Ураганът „Флорънс“, който късно в петък беше понижен до тропическа буря, продължи своя буреносен път през щатите Северна и Южна Каролина в събота, с ветрове от 80 км/ч, докато властите се опасяват, че най-лошото тепърва предстои, пише електронното издание на американския вестник  The New York Times . \r\nВ сутрешен брифинг в събота, началникът на Националния център за урагани на САЩ Кен Греъм, заяви че бавното въртене на бурята я прави особено опасна, тъй като изхвърля повтарящи се ивици от вода на места като Сърф Сити и Джаксънвил. Някои градове вече получиха близо 76 см дъжд, поясни той. „Което е абсолютно зашеметяващо, а не е свършило още“. \r\nУраганният център заяви, че бурята е на около 56 км от Мъртъл Бийч със сериозен обхват от около 320 км. \r\nПрогнозите предричат рекордни дъждове от 100 см на квадратен метър, с допълнителни 25 до 40 см в някои райони на Северна и Южна Каролина. \r\nВетровете паднаха до 80 км/ч към 05:00 часа местно време в събота, но сериозните валежи вероятно ще предизвикат „катастрофални наводнения и продължителни преливания на реките“, добавиха от Националния център за урагани. Близо половин милиони души нямат електричество. \r\nЦентърът на бурята се очаква да тръгне на Запад през Южна Каролина, преди да се обърне на Север в събота. \r\n***  Лидерът на Демократическата партия на Албания Лулзим Баша в събота е на посещение в Македония, предава скопският телевизионен канал  „21 ТВ“ . \r\nОчаква се той да проведе срещи с лидерите на политическите партии в страната, започвайки с лидера на партията на движението БЕСА, след това с шефа на „Алианс за Албанците“ Зиядин Села, както и с председателя на Демократичен съюз за интеграция (ДСИ) Али Ахмети. \r\nСъщо така, Баша трябва да проведе срещи и с останалите лидери на политическите партии в Македония. \r\nОчаква се главна тема на разговорите да бъде кампанията за предстоящия референдум за името в страната. \r\n***  САЩ няма да представят дългоочаквания си план за мир между Израел и Палестина в скоро време, а вместо това се опитват едностранно да променят условията за всяко бъдещо предложение, заяви главният преговарящ на Палестина Саеб Ерекат в събота, предава  Reuters . \r\nПовтаряйки дълбокия скептицизъм сред палестинците, арабските страни и анализаторите, Ерекат заяви, че президентската администрация на Доналд Тръмп стои до Израел по всички ключови въпроси в десетилетния конфликт, загробвайки всички шансове за мир в Близкия изток. \r\n„Не мисля, че те някога ще представят план“, заяви той в интервю за Reuters в Йерихон. „Целият свят отхвърля идеите им. Те вече прилагат своя план като променят условията на статуквото“, заяви той. \r\nСпоред Ерекат, изглежда така, сякаш САЩ са приели позициите на Израел и по други големи въпроси в конфликта, не само за Ерусалим, включително съдбата на милиони палестински бежанци от войните, започващи от 1948 година, и израелските заселвания върху земи, които палестинците виждат като част от тяхната бъдеща независима държава. \r\nНо пратеникът на Тръмп за Близкия изток Джейсън Грийнблат заяви пред Reuters, че във Вашингтон са подготвени за критики от Израел върху плана и че двете страни на конфликта могат да очакват части, които ще харесат и които няма да харесат. Той не предостави повече детайли. \r\n„Те ни говорят за „мир, основан върху истината““, заяви Ерекат. „Но истината на (Джаред) Къшнър и истината на (Бенямин) Нетаняху е, че Ерусалим е столица на Израел, бежанците нямат право да се завърнат, заселванията (на евреи) са законни, няма да има палестинска държава в границите от 1967 и Газа трябва да бъде отделена от Западния бряг. Това е напълно неприемливо“, смята главният преговарящ на Палестина. \r\n„Единственото нещо, което тази администрация направи откакто встъпи във власт, е да отдръпне израелците и палестинците от пътя към мира и от пътя към двудържавното решение“, добави той. \r\n***  Генералният командир на Косовските сили за сигурност (КСС) Рахман Рама, коментирайки правителствената инициатива за трансформиране на силите му в армия, заяви че вярва, че създаването на армия на Косово ще се случи до няколко месеца, предава базираното в Прищина албанско електронно издание  Gazeta Express . \r\n„Правителството вкара в парламента законопроектите за трансформация на КСС в армия, депутатите си имат свои вътрешни правила. Създаването на армия ще се случи до няколко месеца, заради процедурите. Създаването на косовска армия е необратимо“, заяви той. \r\nСпоред Рама, бъдещата косовска армия ще допринесе за мира и стабилността в региона. \r\n***  Броят на загиналите от тропическата буря „Флорънс“ в САЩ е достигнал до седем души, предава РИА Новости, като се позовава на американското издание  „News & Observer“ . \r\nДосегашната информация беше за петима загинали, в това число и дете. Един човек е бил хоспитализиран заради получени наранявания. \r\nПо последни данни най-малко 930 000 души в САЩ са останали без електричество. Наводненията вече са се разпространили и на територията на Южна Каролина. \r\nОколо 10 000 военнослужещи от националната гвардия на САЩ и граждански лица с воден транспорт, хеликоптери и лодки са били изпратени за борба с последиците от стихията.  \r\n***  Министърът на външните работи на Иран Мохамад Джавад Зариф заплаши, че страната му може да увеличи обогатяването си на уран, ако Европейският съюз продължи да действа пасивно в разгара на оттеглянето на САЩ от иранското ядрено споразумение, пише електронното издание на турския вестник  Daily Sabah . \r\n„Европейците и другите участници (в споразумението) трябва да действат, за да компенсират ефекта на американските санкции“, заяви Зариф пред германското списание „Der Spiegel“ в събота. \r\n„Петролът и банките“ са били лакмусовият тест, според Зариф. Той предупреди, че Техеран може да действа, ако „балансът на даване и получаване бъде разрушен“. \r\nТой поясни, че това не означава задължително, че Иран ще се оттегли от ядреното споразумение. Частично или намалено прилагане на споразумение е още една възможност, според Зариф. \r\nЕвропейците трябва да решат дали са готови да подплатят с действия своите думи, добави иранският дипломат. Въпросът, според него, е дали Европа ще се предаде на американските искания. \r\nЗариф отхвърли възможността за директни разговори с президента на САЩ Доналд Тръмп. Той заяви, че Иран ще обмисли разговори с Вашингтон единствено, ако той се върне в ядреното споразумение. \r\n***", "date": "2018.09.15", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/15/2567445/rumen-petkov-abv-nastoyavame-v-dogovora-za-dobrosasedstvo-s-makedoniya-da-se-definira-ponyatieto-obshta-istoriya.html", "text": "Основното ни настояване е ясно да се дефинира в Договора за добросъседство с Македония понятието обща история, от гледна точка на науката и на истинността. Това каза председателят на АБВ Румен Петков на дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни“, предаде репортер на  Агенция „Фокус“ . „Имахме среща с премиера, с представители на МВнР и на мултидисциплинарната комисия по Договора с Македония“, посочи той. „Поставили сме много ясно безпокойството си от мълчанието на институциите ни по въпроса за името на Македония- за Илинденска и Северна Македония, както и за грубото погазване на историческата истина“, заяви Румен Петков.  \r\nБиляна ИВАНОВА", "date": "2018.09.15", "title": "Румен Петков, АБВ: Настояваме в Договора за добросъседство с Македония да се дефинира понятието обща история"}
{"url": "http://www.focus-news.net/news/2018/09/15/2567464/haskovo-v-obshtina-topolovgrad-byaha-pochisteni-zoni-za-otdih-i-nereglamentirani-smetishta.html", "text": "В община Тополовград бяха почистени зони за отдих и нерегламентирани сметища, съобщиха от пресцентъра на  Общината . Прогнозното количество събрани отпадъци е около 12 тона. Почистени са нерегламентирани замърсявания извън населените места, места за отдих в Сакар планина, чешми, детски площадки, улици и зелени площи на територията на Община Тополовград. Отпадъците са извозени до Регионално депо за битови отпадъци в гр. Харманли.  \r\nВ акцията се включиха 191 доброволци от града и 11 села от общината. \r\nПриятен вид след почистването придобиха: четири нерегламентирани замърсявания извън регулационните граници на гр. Тополовград, изходните артерии на града за Ямбол, Елхово, Стара Загора, Харманли, две детски площадки в Тополовград, спирката за с. Орешник, зелени площи и главни улици на града, местни чешми в Тополовград - Дядова чешма, Целувката, Палазова чешма, Сухата чешма, райони в урбанизираната територия на села в общината.", "date": "2018.09.15", "title": "Хасково: В община Тополовград бяха почистени зони за отдих и нерегламентирани сметища"}
{"url": "http://www.focus-news.net/news/2018/09/15/2567462/daily-sabah-iran-shte-uvelichi-obogatyavaneto-si-na-uran-ako-es-deystva-pasivno-zayavi-mohamad-dzhavad-zarif.html", "text": "Министърът на външните работи на Иран Мохамад Джавад Зариф заплаши, че страната му може да увеличи обогатяването си на уран, ако Европейският съюз продължи да действа пасивно в разгара на оттеглянето на САЩ от иранското ядрено споразумение, пише електронното издание на турския вестник  Daily Sabah . \r\n„Европейците и другите участници (в споразумението) трябва да действат, за да компенсират ефекта на американските санкции“, заяви Зариф пред германското списание „Der Spiegel“ в събота. \r\n„Петролът и банките“ са били лакмусовият тест, според Зариф. Той предупреди, че Техеран може да действа, ако „балансът на даване и получаване бъде разрушен“. \r\nТой поясни, че това не означава задължително, че Иран ще се оттегли от ядреното споразумение. Частично или намалено прилагане на споразумение е още една възможност, според Зариф. \r\nЕвропейците трябва да решат дали са готови да подплатят с действия своите думи, добави иранският дипломат. Въпросът, според него, е дали Европа ще се предаде на американските искания. \r\nЗариф отхвърли възможността за директни разговори с президента на САЩ Доналд Тръмп. Той заяви, че Иран ще обмисли разговори с Вашингтон единствено, ако той се върне в ядреното споразумение.  Йонислав Дочев", "date": "2018.09.15", "title": "Daily Sabah: Иран ще увеличи обогатяването си на уран, ако ЕС действа пасивно, заяви Мохамад Джавад Зариф"}
{"url": "http://www.focus-news.net/news/2018/09/15/2567465/tomas-bah-na-sreshta-s-rumen-radev-balgariya-e-visokouvazhavan-partnyor-v-olimpiyskoto-dvizhenie.html", "text": "„България е високоуважаван партньор в Олимпийското движение, а както можах да се убедя страната се справя блестящо с организацията и домакинството на три световни първенства в три различни олимпийски спорта“. Това заяви президентът на Международния олимпийски комитет Томас Бах, който разговаря днес на „Дондуков“ 2 с държавния глава Румен Радев, съобщиха от  прессекретариата на държавния глава . Сред гостите беше и председателят на Българския олимпийски комитет Стефка Костадинова. \r\nБългария има потенциала да бъде домакин на Зимни младежки олимпийски игри и може да разчита на подкрепата на МОК за това, подчерта Томас Бах. \r\n„От изключително значение е да успеем да върнем младите хора в училище към спорта, но за това са необходими съвременни методологии и добре обучени треньори“, заяви Румен Радев по време на срещата. Държавният глава добави, че е необходимо да бъде изградена спортна култура в младото поколение, защото по думите му, „спортът е много успешен инструмент за интеграция в обществото“.", "date": "2018.09.15", "title": "Томас Бах на среща с Румен Радев: България е високоуважаван партньор в Олимпийското движение"}
{"url": "http://www.focus-news.net/news/2018/09/15/2567466/gd-granichna-politsiya-intenziven-e-trafikat-na-gkpp-dunav-most-vidin-na-vhod-za-tovarni-avtomobili.html", "text": "Интензивен е трафикът на ГКПП \"Дунав мост\" - Видин, на вход за товарни автомобили. Това съобщиха от пресцентъра на  ГД \"Гранична полиция\" . На всички останали български гранични контролно-пропускателни пунктове трафикът е нормален.", "date": "2018.09.15", "title": "ГД \"Гранична полиция\": Интензивен е трафикът на ГКПП \"Дунав мост\" - Видин, на вход за товарни автомобили"}
{"url": "http://www.focus-news.net/news/2018/09/15/2567467/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\nОт 10.00 до 16.00 часа администрацията на президента отваря врати за граждани като част от инициативата Европейски дни на наследството – 2018 г. Държавният глава Румен Радев ще приеме лично първите гости на „Дондуков“ 2.  \r\nДостъп на представителите на медиите до сградата на „Дондуков“ 2 ще бъде осигурен до 9.30 часа през Официален вход на АП след представяне на валидни журналистическа и лична карта. \r\n*** \r\nВ 13.00 часа президентът Румен Радев ще приеме на „Дондуков“2 председателя на Международната федерация по гимнастика (FIG) Моринари Ватанабе, който е гост на Световното първенство по художествена гимнастика в София. \r\n*** \r\nОт 10.00 до 19.00 часа на бул. „Витоша“ №37, пред Книжен център „Гринуич“ ще се състои националната екоинициатива „Стара хартия за нова книга“. Всяко дете, което заедно с възрастен придружител донесе 5 кг стара хартия за рециклиране ще получи нова детска книга по избор. \r\n*** \r\nОт 10.30 до 13.00 часа в Южния парк /входа откъм бул. „Витоша“/ ще се проведе спортно събитие, част от кампанията „Без оправдания\", сред участниците ще са златното момиче Ренета Камберова и влогърите Павел Колев и Ицака. \r\n*** \r\nОт 11.00 часа с ден на отворените врати ще бъде дадено началото на театралния сезон в театър „Българска армия“. Всички гости на празника ще могат да стъпят на изцяло обновената сцена и да закупят билети на цена от 8лв. за спектаклите до края на ноември. \r\n*** \r\nОт 11.00 часа на централната алея към езерото с лилиите в Борисовата градина, държавният шампион по тенис Александър Лазаров ще проведе открит урок за деца.  \r\n*** \r\nОт 12.00 часа заместник-кметът на София доц. д-р Тодор Чобанов ще се включи в инициативата за почистване на нерегламентирани надписи на публични места в града. Инициативата се организира от Столичната община - чрез Столичен инспекторат и Организацията на евреите \"Шалом\". Сборният пункт на участниците, където ще бъдат раздадени и ръкавици и материали за почистване, е на площада пред църквата \"Света София\". Столичната организация на БСП се присъединява към инициативата на Организацията на евреите в България \"Шалом\" - \"Да изчистим омразата от улиците на София\". \r\n*** \r\nОт 12.00 до 22.00 часа пред парламента, пред всички общини и пред всички български посолства по света ще се проведе протест с искане за смяна на системата.  \r\n*** \r\nОт 12.00 часа пред Националния исторически музей в кв. „Бояна” (София), за трета поредна година ще бъде отбелязан Ден в памет на загиналите мотористи и в подкрепа на пострадалите мотоциклетисти, иницииран от BMM (Bulgarian Motorcycle Media) и социалната мото кампания „Ние сме хора, не „донори”. \r\n*** \r\nОт 20.00 часа пред Народния театър „Иван Вазов“ ще се състои последният концерт от Фестивала за класическа музика.  \r\n*** \r\nВ градския парк ще бъде закрита лятната академия за деца „Шарена ваканция“. В 10.00 часа пред градската библиотека „Паисий Хилендарски“ ще бъде открита изложба за дейностите на Местната комисия за борба срещу противообществените прояви на малолетните и непълнолетните в Асеновград. В 10.30 часа ще започне забава в градския парк с много музика, танци, весели игри, подаръци и почерпка с участниците от лятната академия. \r\n*** \r\nОт 19.00 часа на пл. „Македония“ с концерт под надслов „Ние решаваме“ ще бъде изпратена лятната ваканция.  \r\n*** \r\nОт 11.00 до 13.00 часа в експозиционен център „Флора“ продължава изложението „Бебе Зона“ с полезни съвети към бъдещите родители. В неделния ден в изложението ще участва д-р Мирослава Колева, специалист-неонатолог в Отделението по неонатология в УМБАЛ-Бургас. Тя ще отговаря на въпроси, свързани с физиологичните състояния на новородените, захранването, ваксините и всичко останало, което вълнува бъдещите майки. \r\n*** \r\nОт 8.30 часа пред Катедрален храм „Успение Богородично“ ще се състои посрещане на Негово Светейшество Българския патриарх и Софийски митрополит Неофит. \r\n*** \r\nОт 12.30 часа в Дворцовата базилика в Националния историко-археологически резерват „Велики Преслав“ ще бъде отслужен благодарствен молебен по повод 1125 години от Първия църковно-народен събор, провел се през 893 година в Преслав.   \r\n*** \r\nОт 16.00 до 22.00 часа в пространството около Художествена галерия „Борис Денев“ ще се проведе благотворителен базар за книги и фотографии. \r\n***  \r\nОт 20.00 часа в Летния театър в рамките на „Есенни джаз вечери – Велико Търново 2018“ ще се проведе концерт на Михаил Йосифов секстет и Велека Цанкова. \r\n*** \r\nОт 09.00 часа в конферентния център на Областна администрация Видин ще се проведе информационна среща с Ричард Райдлър - председател на благотворителния фонд „Bees Abroad”. \r\n*** \r\nОт 09.00 до 14.00 часа фолклорният фестивал „Да съхраним българското“ ще бъде част от културната програма на юбилейното издание на Врачанския есенен панаир. \r\n*** \r\nОт 11.00 часа на картинг писта „Пауталия\" ще се проведе ендюранс - отборно картинг състезание за издръжливост от типа „24 часа на Льо Ман“.   \r\n*** \r\nОт 10.00 часа в спортна зала „Кракра\" ще се проведе турнир по баскетбол 3х3. От 11.00 часа пред двореца на културата ще се състоят забавни игри за най-малките. \r\n*** \r\nОт 11.00 часа в Младежки център на Гребната база ще бъде открита Първата образователната градинка с външна класна стая - проект на Младежкия център и Фондация Вило.  \r\n*** \r\nИнициативата на Европейската комисия „Европейска седмица на мобилността 16 - 22 септември” ще се проведе в Община Пловдив с богата програма от събития. Подканващата фраза на 2018-та е „Комбинирай! Движи се!”. \r\n*** \r\nВ 19.00 часа в Дома на културата „Борис Христов“ ще започне есенното издание на Международния фестивал „Дни на музиката в Балабановата къща“.  \r\n*** \r\nВ 11.00 часа в салона на Кукления театър ще бъде представен спектакълът „Академия Магика“. \r\n*** \r\nОт 10.00 до 14.00 часа в парк „Артилерийски“ ще се проведе скаутски празник по случай началото на учебната година и изпращане на лятото. В празника могат да участват всички желаещи деца от 1-7 клас. \r\n*** \r\nОт 11.00 часа в Държавен куклен театър ще бъде представена постановката „Вълшебникът от Оз“ по Лиман Франк Баум.", "date": "2018.09.15", "title": "Предстоящи събития в страната за 16 септември (Агенция „Фокус“)"}
{"url": "http://www.focus-news.net/news/2018/09/15/2567469/vitseprezidentat-iliyana-yotova-v-odrin-silata-na-edin-narod-e-v-pametta-za-negovata-istoriya.html", "text": "Силата на един народ е в паметта за неговата история. Тук, на Балканите сме преживели доста конфликти, но сме научили най-важното – как да живеем заедно, как да уважаваме миналото си и да го предаваме на идните поколения. Едновременно с това сме отправили поглед към бъдещето и си подаваме ръце в името на децата ни. С тези думи в двора на българската православна църква „Св. Вмчк Георги“ в Одрин вицепрезидентът Илияна Йотова се обърна към събралите се да отбележат два знакови юбилея. Българското читалище „Просвета“ към църквата „Св. Георги“ чества 10 години от създаването си, а българската православна църква „Св. св. Константин и Елена“ отбелязва 10 години от възстановяването си. Това съобщиха от  прессекретариата на държавния глава \r\n„Да построиш духовен храм, където се стича мало и голямо, за да се просвещава и да пази традициите – това е пример за родолюбиво дело“, заяви вицепрезидентът и поднесе своите благодарности за дейността на фамилията Чъкърък, която поддържа българския дух жив. Илияна Йотова специално поздрави за създаването на първия клон на читалище извън границите на България инициативния комитет. Ден по-рано вицепрезидентът присъства на отбелязването на юбилея в читалище „Просвета - 1870“ в Свиленград.  \r\n„Когато има мир и добросъседство, всичко се постига“, отбеляза вицепрезидентът. По думите й хората от двете страни на границата доказват, че могат да имат успешни съвместни проекти за доброто на всички.    \r\n„Убедена съм, че всеки проблем може да бъде решен, когато има диалог и активна работа“, подчерта Илияна Йотова. „Тук в дълг са институциите от двете страни на границата. Все още стои въпросът с обезщетенията на тракийските бежанци. Но съм сигурна, че съвместната българо-турска комисия скоро ще заработи активно, за да се постигне справедливост и решения, които не ощетяват никого. Да следваме благородния и мъдър завет на дедите ни тракийци: Не забравяйте, но не отмъщавайте“, заяви вицепрезидентът.  \r\nПриветствието си Илияна Йотова завърши със словата на отец Чъкърък: „Най-важното е да работим заедно и който на какъвто език иска, на такъв да се моли. Молитвата звучи по един и същи начин.“  \r\nВ двора на църквата Илияна Йотова и кметът на Одрин Гюнай Йоздемир засадиха дърво – дар от Балчишката църква, осигурено от Съюза на народните читалища в България. Представителите на българските и турските официални власти прерязаха лентата на новосъздадената мултифункционална сграда на читалището.   \r\nТържеството бе последвано от „Тракийска среща“ и шествие на български и турски фолклорни състави. С фолклорен концерт с участието на ансамбли от Самоков, Любимец, Елхово, Харманли и Одрин бе отбелязана 10-годишнината от възстановяването на българската православна църква „Св. св. Константин и Елена“.  \r\nВ Академия по изкуствата „Сезай Ърмак“ вицепрезидентът разговаря с деца и родители от неделния курс по български език в град Одрин и с представители на изселническите дружества в Турция. Те изразиха благодарност, че за първи път български вицепрезидент е поискал среща с тях.  \r\nПо-рано Илияна Йотова проведе срещи с представители на регионалните и местните власти в Република Турция, на които бяха обсъдени въпроси от двустранен характер, както и по-глобални теми като мигрантската криза. При разговорите си вицепрезидентът настоя за възстановяване работата на съвместната българо-турска комисия по нерешените въпроси. Фиали от Рогозенското съкровище Илияна Йотова подари на областния управител Гюнай Йоздемир и кмета на Одрин Реджеп Гюркан.", "date": "2018.09.15", "title": "Вицепрезидентът Илияна Йотова в Одрин: Силата на един народ е в паметта за неговата история"}
{"url": "http://www.focus-news.net/news/2018/09/15/2567451/georgi-parvanov-abv-v-rechta-si-v-evroparlamenta-premierat-zoran-zaev-za-parvi-pat-spomena-i-balgarite-pri-izbroyavaneto-na-etnosite-v-makedoniya.html", "text": "В речта си в европарламента македонският премиер Зоран Заев, когато изброяваше етносите в мултиетническото македонско общество, за първи път спомена и българите, след македонци, албанци, шиптари, роми. Това каза Георги Първанов, президент на България в периода 2002-2010 година и основател на АБВ на дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни“, предаде репортер на  Агенция „Фокус“ . „Умереният натиск на някои фактори в България в последната година дава резултат. На 1 и 2 август миналата година, когато полагаха цветя на паметника на Гоце Делчев, ние българите отсъствахме“, заяви той. „Винаги съм отстоявал тезата, че македонският и българският народ са най-близки“, обяви Георги Първанов. „Трябва да изграждаме отношение малко по-различно мотивирани от тези, които виждаме в момента“, посочи той. „Новото сближение е евроатлантически мотивирано. То не произлиза от осъзнато етническо родство в миналото“, обясни Първанов. „Оценявам позитивно това, което се случи през последната малко повече от година. Договорът с Македония е продукт на усилията на дипломатите, политиците, експертите от няколко правителства. Това без съмнение е добра стъпка, ще бъде грешно, ако го отречем“, каза още той. \r\nБиляна ИВАНОВА", "date": "2018.09.15", "title": "Георги Първанов, АБВ: В речта си в европарламента премиерът Зоран Заев за първи път спомена и българите при изброяването на етносите в Македония"}
{"url": "http://www.focus-news.net/news/2018/09/15/2567453/valentin-vasilev-prevozvach-zadalzhitelnoto-oborudvane-na-avtobusite-s-kolani-e-politichesko-reshenie.html", "text": "Задължителното оборудване на автобусите с колани е политическо решение. Това заяви за  Радио „Фокус“ – Варна  Валентин Василев, управител на „Пътнически превози“ – Добрич, във връзка с промените в Закона за пътищата и задължителното оборудване на автобусите с колани и видеорегистратори. Валентин Василев отбеляза, че има много неясни моменти относно прилагането на приетите промени. „Ще минават ли автобусите през техническа регистрация или изпитания не е ясно. За определен вид превози – специализиран превоз, до 30 километра няма да има колани, но нима специализираният превоз е по- безопасен от редовния или от случайния превоз. Решението е политическо, взето при разглеждане на Закона за пътищата“, посочи Валентин Василев. Той отбеляза, че по отношение на глобите също не е ясно дали шофьорът ще бъде санкциониран, ако част от пътуващите не ползват обезопасителни колани. „Няма как шофьорът да носи отговорност, ако някой от пътниците не постави колан или по време на пътуването го отвори“, каза още Валентин Василев. Според него преди приемането на подобни решения е необходим анализ на цялостната ситуация. Валентин Василев изрази мнение, че усилията трябва да бъдат насочени към организирането на разяснителни кампании към пътниците, че коланите трябва да бъдат ползвани. „Рядка гледка е човек с колан в автобус, особено на близки разстояния, примерно Добрич – Варна. Затова са необходими разяснителни кампании. Няма как за ден да накараме обществото да поставя колани в автобусите“, каза Валентин Василев. По отношение на видеорегистраторите Валентин Василев отбеляза, че те дисциплинират системата. „Но ако има подобно решение, то трябва да е валидно за всички превозни средства“, допълни Валентин Василев. \r\nМарияна ВАЛЕНТИНОВА", "date": "2018.09.15", "title": "Валентин Василев, превозвач: Задължителното оборудване на автобусите с колани е политическо решение"}
{"url": "http://www.focus-news.net/news/2018/09/15/2567468/radio-svobodna-evropa-makedoniya-aleksandar-vuchich-ne-priema-dogovor-za-kosovo-bez-tsyalosten-paket-za-sarbiya.html", "text": "Президентът на Сърбия Александър Вучич заяви в събота, че няма да приеме договор за Косово, без цялостен пакет за Сърбия, предава македонската електронна медия  „Радио Свободна Европа“ . \r\nТой поясни, че не е оптимист относно постигането на споразумение, но че ще направи всичко възможно. \r\nПозовавайки се на медийните твърдения, че е поискал гаранции за членство на Сърбия в Европейския съюз до 2025 година, ако подпише договор с Прищина, Вучич поясни, че „и преди е казвал това поне 100 пъти“ и го е заявил пред международната общност. \r\n„Но, ако някой смята че е възможен договор без цялостен пакет, който да се отнася до бъдещето на Сърбия, и без допълнителна икономическа помощ и много по-бърз ръст, нека да знае, че това не е сред плановете ми“, добави сръбският президент. \r\nСпоред него Сърбия е поставила добре своята платформа.  Йонислав Дочев", "date": "2018.09.15", "title": "„Радио Свободна Европа“ (Македония): Александър Вучич не приема договор за Косово без цялостен пакет за Сърбия"}
{"url": "http://www.focus-news.net/news/2018/09/15/2567471/varna-balgarskiyat-patriarh-neofit-shte-uchastva-v-otbelyazvaneto-na-1125-godini-ot-preslavskiya-tsarkovno-naroden-sabor.html", "text": "Българският патриарх Неофит ще участва в отбелязването на 1125 години от Преславския църковно-народен събор, което ще се състои във Варненската и Великопреславска епархия. Това съобщиха от пресцентъра на митрополията. През 2018 година се навършват 1125 години от Първия църковно-народен събор, провел се през 893 година в Преслав. По този повод ръководството на Варненска и Великопреславска света митрополия организира тържествено честване на това значимо събитие на 16 септември, на което ще присъства Негово Светейшество Българският патриарх и Софийски митрополит Неофит. От 8.30 часа на 16 септември ще се състои посрещане на Негово Светейшество Българския патриарх и Софийски митрополит Неофит в Катедрален храм „Успение Богородично“ и начало на Светата Божествена Литургия. В 12.30 часа в Националния историко-археологически резерват „Велики Преслав“ – град Велики Преслав, ще се състои благодарствен молебен в Дворцовата базилика.", "date": "2018.09.15", "title": "Варна: Българският патриарх Неофит ще участва в отбелязването на 1125 години от Преславския църковно-народен събор"}
{"url": "http://www.focus-news.net/news/2018/09/15/2567460/ria-novosti-zhertvite-na-uragana-florans-v-sasht-stanaha-sedem.html", "text": "Броят на загиналите от тропическата буря „Флорънс“ в САЩ е достигнал до седем души, предава  РИА Новости , като се позовава на американското издание „News & Observer“. \r\nДосегашната информация беше за петима загинали, в това число и дете. Един човек е бил хоспитализиран заради получени наранявания. \r\nПо последни данни най-малко 930 000 души в САЩ са останали без електричество. Наводненията вече са се разпространили и на територията на Южна Каролина. \r\nОколо 10 000 военнослужещи от националната гвардия на САЩ и граждански лица с воден транспорт, хеликоптери и лодки са били изпратени за борба с последиците от стихията.   Йонислав Дочев", "date": "2018.09.15", "title": "РИА Новости: Жертвите на урагана „Флорънс“ в САЩ станаха седем"}
{"url": "http://www.focus-news.net/news/2018/09/15/2567474/sport-livarpul-pobedi-kato-gost-totnam-s-21-na-uembli.html", "text": "Ливърпул спечели пета поредна победа от началото на сезона в Англия. Тимът на Юрген Клоп се наложи с 2:1 при гостуването си на Тотнъм и с мач повече излезе с три точки пред Челси и Уотфорд на върха в класирането. Головете на стадион „Уембли“ вкараха Жоржиньо Вайналдум в 39-ата и Роберто Фирмино в 54-ата минута. В добавеното време на срещата Ерик Ламела върна едно попадение. Преди да прозвучи последния съдийски сигнал, Сон падна в наказателното поле след единоборство с Мане. Домакините поискаха дузпа, но такава не бе отсъдена.", "date": "2018.09.15", "title": "Спорт: Ливърпул победи като гост Тотнъм с 2:1 на „Уембли“"}
{"url": "http://www.focus-news.net/news/2018/09/15/2567473/plovdiv-do-nachaloto-na-2019-g-se-ochakva-da-priklyuchat-osnovnite-stroitelni-deynosti-zalozheni-v-proekta-za-podobryavane-na-gradskata-sreda.html", "text": "До началото на 2019 година се очаква да приключат основните строителни дейности, заложени в проекта за подобряване на градската среда в Пловдив. Това съобщи Соня Славчева, ръководител на проекта на община Пловдив при представянето на изпълнението му, предаде репортер на  Радио „Фокус”- Пловдив . Проектът е финансиран с над 24 милиона лева по Оперативна програма „Региони в растеж“. До края на месец октомври се очаква да приключи и пълната реконструкция на бул. „Марица – Юг“, включително и изграждането на зелените площи. В проекта се предвиждат и други улични ремонти, озеленяване на 10 обекта, сред които и междублокови пространства. В напреднала фаза са ремонтите на улиците около Понеделник пазара и на тротоарите по бул. „Мария Луиза“. По проекта предстои реконструкция на тротоарите по бул. „Христо Ботев“ от  Автогара – Юг до Стоматологичния факултет и облагородяване на междублоковите пространства между булевардите „Мария Луиза“ и „Марица – Юг“. Бе отчетено, че има забавяне по реконструкцията на площада пред Централна гара. Причината е, че се изчаква съгласуване с проекта за Тютюневия град, за да се изгради обща визия на ул. „Иван Вазов“, която е и в двата обекта. \r\nЦветана ТОНЧЕВА", "date": "2018.09.15", "title": "Пловдив: До началото на 2019 г. се очаква да приключат основните строителни дейности, заложени в проекта за подобряване на градската среда"}
{"url": "http://www.focus-news.net/news/2018/09/15/2567477/kolyo-hubenov-muzey-na-vazrazhdaneto-varna-prez-1866-godina-vav-varna-otvarya-vrati-i-devichesko-uchilishte.html", "text": "През 1866 година във Варна отваря врати и девическо училище. Това каза в интервю за  Радио „Фокус” – Варна  Кольо Хубенов, уредник в Музея на Възраждането. То се помещава в стаята на читалище „Възрождение“. Новото училище отново е дело на българските общественици в града и се издържа чрез дарения. Първа преподавателка е Мария Бацарова, съпруга на Никола Бацаров, учител по същото време в другото училище. „Въпреки явното желание на българите в града да развиват образователното дело, техните финансови възможности не стигат за поддържането и на двете училища. От това страда най-вече девическото, което се развива по-бавно и бива затваряно за определени периоди“, добави Кольо Хубенов. \r\nМарияна ВАЛЕНТИНОВА", "date": "2018.09.15", "title": "Кольо Хубенов, Музей на Възраждането – Варна: През 1866 година във Варна отваря врати и девическо училище"}
{"url": "http://www.focus-news.net/news/2018/09/15/2567475/stara-zagora-v-kazanlashkoto-selo-razhena-be-otkrita-obnovenata-sgrada-na-ou-sv-sv-kiril-i-metodiy.html", "text": "Обновената сграда на Основно училище „Св. св. Кирил и Методий“ бе открита в село Ръжена на официална церемония, предаде кореспондент на  Радио „Фокус“ . Директорът на училището Нанка Арнаудова поясни пред присъстващите, че екипът на учебното заведение дълги години е мечтал за подобен цялостен ремонт. „В тази обновена сграда ние ще можем да повишим качеството на обучение на нашите деца“, каза Арнаудова. Директорът на училището изрази благодарността на своя колектив и на жителите на Ръжена към кмета на община Казанлък Галина Стоянова и нейния екип за реализацията на проекта, както и за непрекъснатата подкрепа, която срещат в тяхно лице. \r\n„Децата ви трябва да учат в това училище, ако вие искате да им дадете бъдеще. Децата на село Ръжена имат прекрасен и уютен дом, прекрасни учители и си заслужава всички деца на Ръжена да прекрачат този училищен праг, за да излязат тези граждани, които очакваме от тях да станат“, каза в словото си кметът Галина Стоянова. Тя поясни, че за реконструкцията на петте училищни сгради по проекта на Община Казанлък са ангажирани местни фирми, което е едно от големите предимства. „Да имаме възможността въпреки Закона за обществените поръчки, да избираме местни строители. Тогава нещата се случват много по-добре, много повече отколкото ни позволяват средствата и проектите, и отговорността на строителите е много по- голяма“, каза още кметът. \r\nСградата на Основно училище „Св. св. Кирил и Методий“ е реновирана в рамките на проект на Община Казанлък „Обновяване на образователната инфраструктура в Община Казанлък“, финансиран по Оперативна програма „Региони в растеж 2014-2020. Общата стойност на проекта е в размер на 9 504 532 лв. по Оперативна програма „Региони в растеж“ - 2014-2020, Приоритетна ос 1 „Устойчиво и интегрирано градско развитие“. Със средствата са реконструирани общо осем обекта от образователната инфраструктура на територията на община Казанлък - три детски градини в казанлъшкия квартал „Изток“ и пет училища – в селата Овощник, Хаджидимитрово, Ръжена и в градовете Шипка и Крън. \r\nВ резултат на строително-монтажните работи са въведени мерки за енергийна ефективност, ремонтирани и изградени са водопровод и канализационни инсталации, извършени са газификация и свързване с градската газоразпределителна мрежа, монтирано е ново оборудване и са осигурени мерки за достъпна среда. \r\nСъс завършването на дейностите до края на 2019г. учебната база на територията на общината ще бъде изцяло обновена. \r\nСлавяна ГАЙДАРОВА", "date": "2018.09.15", "title": "Стара Загора: В казанлъшкото село Ръжена бе открита обновената сграда на ОУ „Св. св. Кирил и Методий“"}
{"url": "http://www.focus-news.net/news/2018/09/15/2567476/redzhep-tayip-erdogan-razreshavaneto-na-konflikta-v-nagorni-karabah-e-zadalzhitelno-uslovie-za-podobryavane-na-otnosheniyata-s-armeniya.html", "text": "Президентът на Турция Реджеп Тайип Ердоган заяви в събота, че решението на конфликта в Нагорни Карабах е задължително условие за подобряване на отношенията с Армения, предава  Anadolu Agency . \r\nГоворейки по време на събитие за отбелязване на 100-годишнината от освобождението на Баку от Кавказката мюсюлманска армия, Ердоган припомни за клането в Ходжали, което отнема живота на стотици азербайджански граждани. \r\n„Тези, които не могат да обяснят какво се случи в Ходжали преди 26 години, клането в Нагорни Карабах, и обявяват убийците за герои, не трябва да дават на Турция никакви уроци по история“, заяви Ердоган, визирайки Армения. \r\nТой добави и, че „тези, които окупират 20 процента от азербайджанските земи и пречат на над 1 милион азербайджанци да се завърнат към родината си, не трябва да очакват от Турция да отвори границите си“. \r\n„От ранните периоди на азербайджанската независимост, Турция подкрепя братската страна по всеки възможен начин и ще продължи да го прави“, заяви турският президент.  Йонислав Дочев", "date": "2018.09.15", "title": "Реджеп Тайип Ердоган: Разрешаването на конфликта в Нагорни Карабах е задължително условие за подобряване на отношенията с Армения"}
{"url": "http://www.focus-news.net/news/2018/09/15/2567480/georgi-tronkov-kmet-na-obshtina-valchi-dol-su-vasil-levski-v-grada-zapochva-uchebnata-20182019-godina-s-395-uchenitsi-a-parvoklasnitsite-sa-31.html", "text": "СУ „Васил Левски” в град Вълчи дол започва учебната 2018/2019 година с 395 ученици, а първокласниците са 31. Това каза в интервю за  Радио „Фокус“ – Варна  Георги Тронков, кмет на Община Вълчи дол. Училището разполага с два учебни корпуса, два физкултурни салона, стол за хранене, актова зала, библиотека, два ресурсни кабинета, логопедичен кабинет, кабинет на психолога, стая за занимания по интереси, учителска стая, стая на директора, медицински кабинет. Преди началото на учебната година са извършени текущи ремонти, като измазване и боядисване на стаи, санитарни помещения и физкултурен салон, допълни кметът. \r\nНеутолимата жажда за знания е принудила жителите на село Курт дере (Вълчи дол) в края на ХІХ век да изпращат децата си да учат в близките села Караагач (Брестак) и Козлуджа (Суворово). Необходимостта от училище ставала все по-голяма и през 1880 година то е открито във Вълчи дол. Помещавало се е в джамията, която се е намирала до днешната чешма на площада в центъра на града. Новата училищна сграда е построена през 1987 година. Училището е светиня за жителите на града, храм на познанието, в който сегашното поколение учители продължават високоблагородното дело на своите предшественици. \r\nМарияна ВАЛЕНТИНОВА", "date": "2018.09.15", "title": "Георги Тронков, кмет на Община Вълчи дол: СУ „Васил Левски” в града започва учебната 2018/2019 година с 395 ученици, а първокласниците са 31"}
{"url": "http://www.focus-news.net/news/2018/09/15/2567478/plovdiv-16-peshehodni-pateki-v-blizost-do-uchilishta-v-oblastta-ne-otgovaryat-na-naredbata-za-signalizatsiya-s-patna-markirovka.html", "text": "16 пешеходни пътеки в близост до училища в Пловдивска област не отговарят на Наредба № 2 от 17.01.2001 г. на Министерството на регионалното развитие и благоустройството за сигнализация на пътищата с пътна маркировка. Това съобщи за  Радио „Фокус”- Пловдив  инспектор Ботьо Гиргинов, от КАТ „Пътна полиция”. Издадени са 12 разпореждания по чл. 64 от ЗМВР за отстраняване на констатираните слабости от извършените проверки по безопасност на движението. \r\nКАТ „Пътна полиция” в Пловдив е извършила общо 519 проверки на пешеходни пътеки в близост до учебни заведения преди началото на учебната година, с цел констатиране и отстраняване на съществуващи нередности. \r\nСъс започването на новата учебна година мерките за пътна безопасност на децата и младежите се засилват. В тази връзка основен акцент в дейността на служителите от областната дирекция на МВР е поставен върху превенцията на пътния травматизъм и е създадена организация за подсигуряване условията на придвижване в районите на всички детски и учебни заведения. Обстойно са направени огледи на сигнализацията с пътни знаци и маркировка, уличното осветление, предпазните огради на детските градини и училищата и пешеходните ограждания (парапети) от висок или нисък тип, които канализират пешеходните потоци и не позволяват пресичане на уличните платна на нерегламентирани места; обезопасеността на входовете на всички детски градини и училища. \r\nЦветана ТОНЧЕВА", "date": "2018.09.15", "title": "Пловдив: 16 пешеходни пътеки в близост до училища в областта не отговарят на наредбата за сигнализация с пътна маркировка"}
{"url": "http://www.focus-news.net/news/2018/09/15/2567479/sport-atletiko-madrid-s-domakinsko-ravenstvo-11-sreshtu-eybar.html", "text": "Атлетико (Мадрид) завърши наравно у дома 1:1 срещу Ейбар в мач от четвъртия кръг на Примера дивисион и продължава колебливото си представяне от началото на сезона. Отборът на Диего Симеоне се размина  с  поражението благодарение на дебютиращия юноша на клуба Борха Гарсес Морено, който отбеляза гол в четвъртата минута на добавеното време. Серхи Енрик беше извел гостите напред в 87-ата минута.  \r\nТака Атлетико остава само с една победа от четири кръга и може да се озове на 7 точки зад лидерите Барселона и Реал (Мадрид), ако по-късно днес те спечелят мачовете си срещу Реал Сосиедад и Атлетик Билбао съответно.", "date": "2018.09.15", "title": "Спорт: Атлетико Мадрид с домакинско равенство 1:1 срещу Ейбар"}
{"url": "http://www.focus-news.net/news/2018/09/15/2567470/zoran-zaev-sled-referenduma-zapochvame-s-konstitutsionnite-promeni.html", "text": "Министър-председателят на Македония Зоран Заев заяви, че веднага след референдума на 30 септември ще започне работа по конституционните промени, които произлизат от договора от Преспа, предава излъчващият на албанския език скопски телевизионен канал  „Алсат-М“ . \r\nОсвен промяна на името от Република Македония на Република Северна Македония, ще има промени и в преамбюла, както и в членовете 3 и 49. \r\nЗаев смята, че сега не е моментът за обявяване на измененията, тъй като това би попречило на волята на гражданите. \r\nЗа конституционните промени, които трябва да преминат през три етапа, ще са нужни около три месеца и половина. \r\nВ писмена реакция, от опозиционната ВМРО-ДПМНЕ обвиниха, че с упоритото криене на измененията, Заев и СДСМ искат да заблудят населението, за да не знае за какво гласува.  Йонислав Дочев", "date": "2018.09.15", "title": "Зоран Заев: След референдума започваме с конституционните промени"}
{"url": "http://www.focus-news.net/news/2018/09/15/2567482/nimh-vremeto-utre-shte-bade-predimno-slanchevo-s-maksimalni-temperaturi-mezhdu-26-i-31.html", "text": "Атмосферното налягане ще се повиши и ще е по-високо от средното за септември. През нощта над по-голямата част от страната ще бъде предимно ясно, утре - предимно слънчево. Ще има и временни увеличения на облачността, по-значителни над Източна България и там на места, главно в следобедните часове, ще има краткотрайни валежи. В западната половина на страната ще духа слаб до умерен северозападен вятър, в източната – от север-североизток. Минималните температури ще са предимно между 11° и 16°, максималните - между 26° и 31°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.   \r\nНад Черноморието облачността ще е предимно значителна. Главно след обяд ще има валежи, в отделни райони – интензивни. Ще духа слаб до умерен вятър от север-североизток. Максималните температури ще са   между 24° и 29°. Температурата на морската вода е 24-25°. Вълнението на морето ще е 2-3 бала.  \r\nНад планините ще е предимно слънчево. По-значителни увеличения на облачността ще има над планините в Източна, а след обяд и над Централна България, но само на отделни места там ще превали. Ще духа до умерен вятър от север-северозапад. Максималната температура на височина 1200 метра ще е около 20°, на 2000 метра – около 12°. \r\nВ понеделник ще има променлива облачност, почти без валежи. Вятърът ще отслабне, в отделни западни райони временно и ще стихне, а в Източна България ще стане от изток-североизток и дневните температури там слабо ще се понижат. През следващите дни над по-голямата част от страната ще преобладава слънчево време, с временни увеличения на облачността. Ще духа слаб източен вятър, в Източна България - до умерен, от изток-североизток. Минималните температури ще са от около 8°-10° до към 15°-16°, максималните - предимно между 23° и 28°.", "date": "2018.09.15", "title": "НИМХ: Времето утре ще бъде предимно слънчево с максимални температури между 26° и 31°"}
{"url": "http://www.focus-news.net/news/2018/09/15/2567483/pernik-7-otbora-ot-pernik-plovdiv-i-srabskiya-grad-bosilegrad-vzeha-uchastie-v-predposledniya-turnir-na-darzhavnoto-parvenstvo-po-hokey-na-treva.html", "text": "7 отбора от клубове в Перник, Пловдив и сръбския град Босилеград взеха участие в предпоследния турнир на държавното първенство по хокей на трева, съобщиха от пресцентъра на  Община Перник . Младите спортисти излязоха на терен в пернишкия кв. „Изток“. Всички състезатели бяха приветствани от зам.-кмета Йордан Павлов, който им пожела здраве и спортсменски дух. „Продължавайте все така усилено да тренирате и да вървите успешно по стълбата към върха. Щастлив съм, че днес спортът събира толкова много млади хора в града. Успех и нека най-добрите победят“, каза още Павлов. \r\nЧелното място във възрастова група до 12 години спечели пловдивският клуб по хокей на трева „Петър Берон“, негови подгласници станаха перничаните от спортен клуб „NGS“ с треньор Руслан Стефанов, а третото място заеха спортистите от Босилеград. \r\nВ по-голямата възрастова група до 14 години на първо и второ място отново се наредиха състезателите от град Пловдив - от клубовете „Петър Берон“ и „Пловдив“, а третото място беше определено за пернишките момчета. \r\nСъстезанието беше уважено още от изпълнителния директор на Федерацията по хокей на трева доц. Антонио Антонов и спортния експерт от Община Перник Десислава Стойова.  \r\nПоследният турнир от държавното първенство ще бъде идната седмица в Свищов, тогава ще стане ясно кои 6 отбора  ще се класират за дивизия А. \r\nПо думите на треньора на пернишкия клуб Руслан Стефанов резултатите до момента нареждат на сто процента нашите момчета до 12 години да играят в дивизия А, все още не е ясна позицията на по-големите, чакат се представянето на отборите, които ще се състезават в Свищов.", "date": "2018.09.15", "title": "Перник: 7 отбора от Перник, Пловдив и сръбския град Босилеград взеха участие в предпоследния турнир на държавното първенство по хокей на трева"}
{"url": "http://www.focus-news.net/news/2018/09/15/2567472/gubernatorat-na-severna-karolina-florans-izsipva-nevizhdani-kolichestva-dazhdove-v-shtata.html", "text": "Губернаторът на Северна Каролина Рой Купър в събота предупреди евакуираните жители на щата, да не се връщат по домовете си заради опасност от повишаващите се води, предава  AFP . \r\n„Знайте, че водата нараства бързо навсякъде, дори на места, в които обикновено няма наводнения“, заяви той. „Тази буря изсипва невиждани количества дъждове: в някои места водата се измерва в метри, не в сантиметри“.  Йонислав Дочев", "date": "2018.09.15", "title": "Губернаторът на Северна Каролина: „Флорънс“ изсипва невиждани количества дъждове в щата"}
{"url": "http://www.focus-news.net/news/2018/09/15/2567485/gabrovo-zasileni-merki-predpriema-odmvr-za-garantirane-sigurnostta-na-uchenitsite-vav-vrazka-s-otkrivaneto-na-novata-uchebna-godina.html", "text": "Засилени мерки предприема ОД МВР -Габрово за гарантиране сигурността на учениците във връзка с откриването на новата учебна година. Започва традиционната акция „Децата тръгват на училище! Да ги пазим на пътя!, която се провежда от Отдел Пътна полиция, съобщават за  Радио „Фокус“ – Велико Търново  от ОДМВР–Габрово. \r\nУниформени служители ще осъществяват засилен контрол в районите на учебните заведения, преди началото и в края на учебните занятия с цел ограничаване на предпоставките за възникване на пътни инциденти. Акцията ще продължи до края на месец октомври. \r\nВ районите на всички детски и учебни заведения, служители на „Пътна полиция” съвместно с представители на общините и кметствата, извършват оглед на сигнализацията с пътни знаци и маркировка, на уличното осветление, на предпазните огради на детските градини и училищата и пешеходните парапети от висок или нисък тип, които канализират пешеходните потоци и не позволяват пресичане на уличните платна на нерегламентирани места. \r\nСлужители от Пътна полиция ще съгласуват графици за изнасяне на беседи по пътна безопасност с Регионално управление на образованието и с училищните ръководства. \r\nВ даваните практически препоръки вниманието ще бъде насочено към рисковите пешеходни преходи, кръстовища, участъци и спирки на масовия градски транспорт, като ще бъдат очертани конкретни  безопасни маршрути от дома до училище и обратно. \r\nВ рамките на акцията ще бъде проведена и „Седмица за превенция на детската пътна безопасност“ – 24-30 септември, като денят 29 септември е обявен за Ден на превенцията. \r\nМария НЕДЕВА", "date": "2018.09.15", "title": "Габрово: Засилени мерки предприема ОДМВР за гарантиране сигурността на учениците във връзка с откриването на новата учебна година"}
{"url": "http://www.focus-news.net/news/2018/09/15/2567484/the-jerusalem-post-mirotvorniyat-plan-na-donald-tramp-za-blizkiya-iztok-e-v-podgotvitelen-etap-privarshva-se-s-ikonomicheskiya-paket.html", "text": "Най-висшестоящите дипломати на президента на САЩ Доналд Тръмп подготвят сцената за представянето на неговия миротворен план за Близкия изток – със или без участието на палестинската автономия, твърдят висшестоящи представители на президентската администрация на САЩ пред израелския вестник  The Jerusalem Post . \r\nБлизкоизточният миротворен екип, воден от зетя на Тръмп, Джаред Къшнър, и Джейсън Грийнблат, неговият специален представител за международни преговори, все още завършва икономическата част от плана, който се разработва от близо 19 месеца. \r\n„Ние сме в „подготвителния“ етап на плана и все още трябва да направим довършителните работи, въпреки че това може да се случи много бързо“, заяви един от висшестоящите представители. „И, в един идеален свят, бихме искали да представим плана в подходящо време, което да му даде най-добри възможности за успех“. \r\nНо миротворният екип признава, че възможността може и да не дойде, и е възможно в крайна сметка да бъде представена препоръка към президента за продължаване без палестинско сътрудничество, тъй като вече месеци минават без да има помиряване. Напротив, отношенията между Рамала и Вашингтон само се влошават през последните седмици. \r\nДокато Тръмп подготвя почвата за предстоящия план, Белият дом същевременно удари палестинската автономия с няколко наказателни мерки, включително закриването на офисите на Палестинската освободителна организация (ПОО) във Вашингтон и прекратяване на финансовата помощ за Западния бряг и Газа, както и за болниците в Източен Ерусалим и Агенцията за палестински бежанци към ООН. \r\nПредставителите на администрацията са заявили пред израелския вестник, че разбират, че последните действия може и да окажат влияние върху миротворните усилия. Но те настояха, че съкращенията не са част от дипломатическа стратегия за започване на преговори – нито пък са индикатор за съдържанието на плана. \r\n„Тези решения трябва да бъдат направени независимо, но разбираме че те, както и решението за Ерусалим, може да окажат някакво влияние върху миротворните усилия“, заяви един от представителите. \r\nНо „това не е политическа стратегия“, според него. „САЩ трябва да вземат решения относно определени проблеми постоянно. Президентът пожела всичката чуждестранна помощ да бъде преразгледана. Това включваше и помощта към палестинците. И докато в предишните администрации, финансовата помощ към палестинците се разглеждаше в контекста на мирния процес, ние не гледаме тези решения през тези очила. Гледаме ги през това как САЩ се възползват от използването на тези пари“. \r\n„Това, което ще доведе двете страни до масата за преговори е самият план“, уверен е другият представител на президентската администрация.  Йонислав Дочев", "date": "2018.09.15", "title": "The Jerusalem Post: Миротворният план на Доналд Тръмп за Близкия изток е в „подготвителен“ етап, привършва се с икономическия пакет"}
{"url": "http://www.focus-news.net/news/2018/09/15/2567488/predstoyashti-mezhdunarodni-sabitiya-za-16-septemvri-agentsiya-fokus.html", "text": "Канцлерът на Германия Ангела Меркел ще се срещне с австрийския си колега Себастиан Курц преди предстоящата среща на върха на ЕС. \r\n***  Тайфунът „Мангкхут“ се очаква да удари Хонг Конг, Макау и територията на Китай. \r\n***  Сирия ще проведе местни избори. \r\n***  Ден на независимостта на Мексико. \r\n***  Новоизбраният президент на Мексико Андрес Мануел Лопес Обрадор започва своята национална обиколка преди да встъпи в длъжност. \r\n***", "date": "2018.09.15", "title": "Предстоящи международни събития за 16 септември (Агенция \"Фокус\")"}
{"url": "http://www.focus-news.net/news/2018/09/15/2567486/emsc-zemetresenie-s-magnitud-47-po-skalata-na-rihter-e-registrirano-v-polsha.html", "text": "Земетресение с магнитуд 4.7 по скалата на Рихтер е регистрирано в Полша, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 18:35 часа местно време (19:35 часа българско време) на дълбочина от 15 км. Епицентърът е на 2 км източно от град Гребоцице, на 13 км североизточно от град Полковице и на 209 км североизточно от чешката столица Прага. \r\nЗасега няма данни за жертви и материални щети.  Йонислав Дочев", "date": "2018.09.15", "title": "EMSC: Земетресение с магнитуд 4.7 по скалата на Рихтер е регистрирано в Полша"}
{"url": "http://www.focus-news.net/news/2018/09/15/2567489/plovdiv-v-rayon-zapaden-shte-razdavat-kurban-za-zdrave-na-16-septemvri.html", "text": "Между двата големи християнски празника – Кръстовден и Светите Вяра, Надежда, Любов и майка им София кметът на район „Западен“ Димитър Колев ще раздаде курбан за здраве. Това съобщиха от  администрацията на район „Западен“ . Събитието ще се състои в неделя, 16-ти септември, от 11.00 часа в църквата „Свети Николай Мирликийски Чудотворец” на булевард „Копривщица“ 21. „Курбанът се прави за здраве и благоденствие и ще е агнешки. С него ще почетем двата големи християнски празника – Кръстовден и Светите Вяра, Надежда, Любов и майка им София, заяви кметът Димитър Колев.", "date": "2018.09.15", "title": "Пловдив: В район „Западен” ще раздават курбан за здраве на 16 септември"}
{"url": "http://www.focus-news.net/news/2018/09/15/2567487/veliko-tarnovo-61-detsa-ot-29-semeystva-poseshtavat-tsentara-za-obshtestvena-podkrepa-v-grada.html", "text": "61 деца от 29 семейства посещават Центъра за обществена подкрепа към „SOS Детски селища България“ във Велико Търново към момента. Това съобщи за  Радио „Фокус“ – Велико Търново  Албена Добрева, ръководител на Центъра. Тази година бяха отбелязани 10 години от разкриването на социалната услуга в града. За този период са подпомогнати 730 деца. Албена Добрева посочи, че работата на социалните работници с тях е била свързана с превенция на изоставянето и неприемливото поведение на детето в училище или в семейната среда. Помощ е оказана и на родители, чиито деца са изведени от семейната среда, както и на семейства, които поради бедност, нисък жизнен стандарт или различни културни разбирания не полагат добра грижа за своите деца. \r\nАлбена Добрева съобщи, че през това лято Центърът за обществена подкрепа е реализирал кампания „Тебешир“. В нея са били обхвати деца от Килифарево, Присово, Ново село и Велико Търново. Мобилни екипи от Центъра са организирали по места различни образователни игри. „Целта ни бе чрез тези уж лесни игри да търсим дадени проблеми предвид наближаващата учебна година, т.е. да видим дали има изоставане. Благодарение на кампанията вече имаме клиенти от две от тези населени места. Видяхме, че децата не се справят и потърсихме родители. Децата ще бъдат подкрепени чрез психологическа и педагогическа консултация“, посочи Албена Добрева. \r\nНадежда КРЪСТЕВА", "date": "2018.09.15", "title": "Велико Търново: 61 деца от 29 семейства посещават Центъра за обществена подкрепа в града"}
{"url": "http://www.focus-news.net/news/2018/09/15/2567492/sport-balgarskiyat-ansambal-na-treto-myasto-vav-vremennoto-klasirane.html", "text": "Българският ансамбъл по художествена гимнастика заема 3-о място във временното класиране след изиграването на първото съчетание. В зала „Арена Армеец“ лидери са рускините, а след тях се нарежда Италия. \r\nТова е второ световно първенство за този ансамбъл, който при дебюта си в Пезаро, Италия, през 2017 година спечели сребро в многобоя, като бе изпреварен единствено от Русия. \r\nВ неделя шампионатът продължава с финалите на отделните уреди.", "date": "2018.09.15", "title": "Спорт: Българският ансамбъл на трето място във временното класиране"}
{"url": "http://www.focus-news.net/news/2018/09/15/2567493/gabrovo-izvanklasnite-zanimaniya-za-uchenitsite-v-ramkite-na-initsiativata-doydoh-vidyah-i-izbrah-v-oblastta-shte-prodalzhat-i-prez-tazi-uchebna-godina.html", "text": "Извънкласните занимания за учениците в област Габрово в рамките на инициативата „Дойдох, видях и избрах“ ще продължат и през тази учебна година. Това каза за  Радио „Фокус“ – Велико Търново  Георги Маринов, началник на Регионалното управление на образование в Габрово. Миналата година в рамките на кампанията бяха обхванати близо 400 ученици от 6 и 7 клас и от 10 и 11 клас от училищата във всички четири общини на територията на областта. Учениците имаха възможност да посетят различни културни институти, предприятия и фирми и да се запознаят с тяхната работа. Целта е те да се ориентират в своето професионално развитие от по-ранна възраст.  \r\nГеорги Маринов посочи, че сред предпочитаните от учениците сфери са били хуманитарните, здравеопазване, машиностроене и електроника, обществен ред и сигурност. „Под ръководството на преподавателите и със знанието на директори на училища, учениците посетиха болници и предприятия. Организираха се дни на отворени врати два пъти в годината. Смятам, че този модел на посещение и вземане на извънкласни дейности е добър. Министерство на образованието също подкрепя този вид извънкласните дейности и през тази учебна година той ще продължи да се прилага на територията на област Габрово, защото ефектът от него беше добър“, посочи Георги Маринов. \r\nНадежда КРЪСТЕВА", "date": "2018.09.15", "title": "Габрово: Извънкласните занимания за учениците в рамките на инициативата „Дойдох, видях и избрах“ в областта ще продължат и през тази учебна година"}
{"url": "http://www.focus-news.net/news/2018/09/15/2567494/ria-novosti-v-ukrayna-otseniha-vazmozhnite-shteti-ot-severen-potok-2.html", "text": "Директорът на „Нафтогаз Украйна“ Андрей Кобелев заяви, че реализацията на проекта „Северен поток 2“ ще бъде тежък удар за икономиката на страната, предава  РИА Новости . \r\n„Ако говорим за обема, това са три милиарда долара на година. Към момента това са доходите, които получаваме за транзитния газ през Украйна. Ако „Северен поток 2“ започне сега, например, то след две години проектът може да бъде завършен и когато това се случи, всички изчисления показват, че няма да има преминаващ газ през Украйна“, заяви Кобелев. \r\nТой поясни, че тези щети ще съставляват приблизително три процента от БВП на страната. „За нас това ще бъде огромна загуба“, добави той. \r\nПо думите на Кобелев, след завършването на газопровода, част от транзита на синьото гориво ще се осъществява през „Турски поток“, а останалата част ще бъде през „Северен поток 2“.  Йонислав Дочев", "date": "2018.09.15", "title": "РИА Новости: В Украйна оцениха възможните щети от „Северен поток 2“"}
{"url": "http://www.focus-news.net/news/2018/09/15/2567491/abv-nastoyava-obshtata-ni-istoriya-s-makedoniya-da-se-definira-v-dogovora-za-dobrosasedstvo-obzor.html", "text": "ПП АБВ организира дискусия за развитието на отношенията между България и Македония, за да се предложат мерки в защита на националните ни интереси. Президентът на България в периода 2002-2010 година и основател на АБВ Георги Първанов обърна внимание, че в речта си в европарламента премиерът Зоран Заев за първи път е споменал и българите при изброяването на етносите в Македония. Според него това показва, че умереният натиск на някои фактори в България в последната година дава резултат. „На 1 и 2 август миналата година, когато полагаха цветя на паметника на Гоце Делчев, ние българите отсъствахме“, коментира Първанов. Той заяви, че народите на България и Македония са най-близките, но новото сближаване между двете страни е евроатлантически мотивирано, а не произлиза от осъзнато етническо родство в миналото. Георги Първанов беше категоричен, че постигането на съгласие с Македония по ключовия въпрос за Илинденско-Преображенското въстание е много важно. Партията реагира и на думите на Зоран Заев, че въстанието е македонско. Тогава от АБВ заявиха, че общото между България и Македония е в единното национално съмосъзнание на населението по територията на сегашните две държави. Георги Първанов прогнозира, че темата няма да приключи с предстоящия референдум за името на Македония. „Името Илинденска Македония не мина не заради нашите власти и дипломация, напротив външният министър приветства името, а заради гръцката съпротива“, обясни той. Според него точно името Илинденска Македония е в основата на политиката за утвърждаване на македонска идентичност. „Останала ни е ролята на страж на „опожарената територия“ на миналото по македонския въпрос“, коментира Първанов. \r\nОт АБВ отново настояха в Договора за добросъседство с Македония да се дефинира понятието обща история. При срещата си с премиера Бойко Борисов на 4 септември ръководството на партията се обяви за единна общобългарска позиция по общата история на България и Македония. Председателят на АБВ обясни, че понятието обща история трябва да се дефинира ясно, от гледна точка на науката и на истинността. АБВ изрази безпокойството си от мълчанието на институциите ни по въпроса за името на Македония, както и за грубото погазване на историческата истина. \r\nБиляна ИВАНОВА", "date": "2018.09.15", "title": "АБВ настоява общата ни история с Македония да се дефинира в Договора за добросъседство (ОБЗОР)"}
{"url": "http://www.focus-news.net/news/2018/09/15/2567496/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили на ГКПП \"Капитан Андреево\" и ГКПП \"Дунав мост\" - Видин. Това съобщиха от пресцентъра на  ГД \"Гранична полиция\" . На ГКПП \"Капитан Андреево\" трафикът е интензивен на изход за товарни автомобили, а на ГКПП \"Дунав мост\" - Видин - на вход за товарни автомобили. На всички останали български гранични контролно-пропускателни пунктове трафикът е нормален.", "date": "2018.09.15", "title": "ГД \"Гранична полиция\": Интензивен е трафикът за товарни автомобили на ГКПП \"Капитан Андреево\" и ГКПП \"Дунав мост\" - Видин"}
{"url": "http://www.focus-news.net/news/2018/09/15/2567481/plyus-info-makedoniya-partiyata-na-ramush-haradinay-kosovo-tryabva-speshno-da-formira-armiya.html", "text": "Отделът за отбрана и политики за сигурност към управляващата партия „Алианс за бъдещето на Косово“ (ААК) оцени като изключително позитивно вкарването в парламента, от страна на правителството, на трите законопроекта, с които се пристъпва към трансформация на Косовските сили за сигурност (КСС) в армия на Косово, предава македонската електронна медия  „Плюс Инфо“ . \r\nТози орган на партията на косовския премиер Рамуш Харадинай смята, че „тези проактивни действия на правителството, в координация със стратегическите партньори на КСС, НАТО и САЩ, създават завършена правна инфраструктура за формирането на армия на Косово“. \r\n„Това е основна част от сигурността за гарантирането на суверенитета и мира, който запазва пряко състоянието на сигурност в Косово и региона и военния капацитети за миротворни мисии в света“, се казва в съобщението на Отдела. \r\nОт ААК подчертават, че „приветстват всички държавни и международни ангажименти, с особен акцент върху САЩ и НАТО, за готовността им да предложат стратегическа подкрепа за техническите военни аспекти и логистика в интерес на мисията на КСС“. \r\n„Нуждата Косово да формира армия е много спешна и намирането на координиран формален вариант би означавало разширяване на мисията на КСС до пълната ѝ трансформация“, се казва още в съобщението на Отдела за отбрана и политики за сигурност към ААК.  Йонислав Дочев", "date": "2018.09.15", "title": "„Плюс Инфо“ (Македония): Партията на Рамуш Харадинай: Косово трябва спешно да формира армия"}
{"url": "http://www.focus-news.net/news/2018/09/15/2567495/shumen-zavarshiha-razkopkite-na-ediniya-ot-dvata-ekipa-koito-tazi-godina-izvarshvat-prouchvaniya-v-stariya-preslav.html", "text": "Завършиха разкопките на единия от двата екипа, които тази година извършват проучвания в стария Преслав. Приключи работата под ръководството на д-р Петър Димитров и д-р Мария Манолова, съобщи пред  Радио „Фокус“- Шумен  д-р Манолова. Изследваният сектор се намира в близост до Владетелската църква и е свързан с некропола, който се развива около нея. Към момента това е един от най- големите средновековни некрополи, проучвани на територията на България, с над 520 гроба. И през август са проучвани гробове в северната му периферия, успоредно с това и жилища от следстоличния период на Преслав. „През този сезон успяхме да проучим изцяло едно жилище, очерта се още едно, т.е. на много места сме на границите на най- интригуващата част от нещата, там, където започват да се очертават различни структури, различни съоръжения, свързани с производство или помещения, които са обитавани от края на 10 век до втората половина на 13 век“, каза д-р Манолова. Сред откритите находки при теренната работа има керамика, монети, нагръдни кръстове, накити от мед и сребро, върхове на стрели и др. Д-р Манолова посочи, че са попаднали и на много рядка находка. Става дума за украшение, изработено от стъкло, изобразяващо птица, вероятно гълъб. „Доколкото мога в момента да преценя, тази находка няма аналог у нас. За жалост, не е цялостно запазена, открихме я в сметна яма, но нейното присъствие е много интересно. Понеже няма паралел, е трудно да се обясни каква точно е била функцията на украшението, но е факт, че е изключително изящно произведение на стъкларството, което показва доста високо развитие на занаята в Преслав“, каза д-р Манолова. В разкопките са се включили и чуждестранни студенти доброволци, които са във Велики Преслав по инициатива на фондация „Open Space”. Вторият екип, който ще работи на територията на старините е под ръководството на проф. Маргарита Ваклинова и Снежана Горанова. \r\nИвелина ИВАНОВА", "date": "2018.09.15", "title": "Шумен: Завършиха разкопките на единия от двата екипа, които тази година извършват проучвания в стария Преслав"}
{"url": "http://www.focus-news.net/news/2018/09/15/2567500/veliko-tarnovo-virtualen-muzey-za-promotirane-na-kulturno-istoricheskoto-nasledstvo-sazdavat-v-gorna-oryahovitsa.html", "text": "Виртуален музей за промотиране на културно-историческото наследство създават в Горна Оряховица. Проектът  е съвместен с румънския град Рошиори де Веде и се финансира в рамките на програмата INTERREG V-A RUMANIA-BULGARIA. Това съобщиха от пресцентъра на  Община Горна Оряховица . Договорът за изпълнение бе подписан от кмета на железничарския град инж. Добромир Добрев заедно с градоначалника на Рошиори де Веде Георге Сиркуимаро. Наименованието на проекта е „Иновативен подход за промотиране на културното/ историческо наследство в трансграничния регион България-Румъния“. Продължителността на дейностите ще е  2 години и включва изграждането на виртуален музей с няколко тематично обособени виртуални подразделения (стаи), създаване на VR Реалност; поставяне на интерактивни холограми, както и 3D мапинг прожекции – по 8 бр. за всяка от годините. Прожекциите ще бъдат излъчвани на избрани от Община Горна Оряховица дати. На огледален принцип това ще бъде осъществено и в Община Рошиори де Веде.", "date": "2018.09.15", "title": "Велико Търново: Виртуален музей за промотиране на културно-историческото наследство създават в Горна Оряховица"}
{"url": "http://www.focus-news.net/news/2018/09/15/2567497/georgi-tronkov-kmet-na-obshtina-valchi-dol-13-parvoklasnitsi-shte-prekrachat-praga-na-obedinenoto-uchilishte-v-selo-mihalich.html", "text": "13 първокласници ще прекрачат прага на обединеното училище „Васил Левски“ в село Михалич. Това каза в интервю за  Радио „Фокус“ – Варна  Георги Тронков, кмет на Община Вълчи дол. Учениците, които ще се обучават в учебното заведение през учебната 2018/2019 година са общо 151. Училището разполага с 12 класни стаи, стая на директора, стая за учители, медицински кабинет, столова, библиотека, компютърен кабинет, физкултурен салон и методически кабинет. Преди началото на новата учебната година е извършено частично боядисване на всички класни стаи. В две от класните стаи е поставен гипсокартон на таваните, извършени са и текущи ремонти на санитарните помещения. \r\nПърви сведения за създаване на училище в село Михалич датират от 1872 година. То се помещавало в одаята на дядо Димо Керчев, а първи учител бил даскал Янчо от Върбица, Преславско. На следващата година той бил сменен от даскал Кузман Шиваров също от село Върбица, който бил същевременно и терзия. Начално училище „Васил Левски“ е основано през 1894 година. Училищната сграда е строена на два етапа. Първият през 1911 година с три класни стаи и една канцелария. През 1936 година към сградата са пристроени още 4 класни стаи и от 1939 година училището става основно. През 1966 година започва стоежът на новата сграда заедно с физкултурния салон и кабинета по трудово обучение. \r\nМарияна ВАЛЕНТИНОВА", "date": "2018.09.15", "title": "Георги Тронков, кмет на Община Вълчи дол: 13 първокласници ще прекрачат прага на обединеното училище в село Михалич"}
{"url": "http://www.focus-news.net/news/2018/09/15/2567490/reuters-germanskiyat-ministar-na-otbranata-ne-mozhe-da-othvarli-vazmozhnostta-za-dalgosrochna-voenna-rolya-na-germaniya-v-blizkiya-iztok.html", "text": "Министърът на отбраната на Германия Урсула фон дер Лайфен заяви в събота, че не може да отхвърли варианта за дългосрочно разполагане на германски сили в Близкия изток, предава  Reuters . \r\nТя говори по време на посещение във въздушната база Азрак в Йордания, където около 300 германски военнослужещи поддържат самолет за зареждане на гориво и четири бойни самолета „Торнадо“, които участват в разузнавателни мисии, като част от операциите на водената от САЩ коалиция срещу „Ислямска държава“ в Ирак и Сирия. \r\nЗапитана дали Германия се нуждае от стратегическа база в Близкия изток, Фон дер Лайен заяви, „Първо, трябва да завършим настоящата си операция успешно. Нека да го кажа така, не искам да отхвърлям подобна възможност“.  Йонислав Дочев", "date": "2018.09.15", "title": "Reuters: Германският министър на отбраната не може да отхвърли възможността за дългосрочна военна роля на Германия в Близкия изток"}
{"url": "http://www.focus-news.net/news/2018/09/15/2567517/tass-eksperti-na-oon-obvinyavat-severna-koreya-che-e-prodavala-orazhie-na-siriya.html", "text": "Експертна група на ООН е изготвила доклад, че са доказани нарушенията на Северна Корея на икономически санкции, включително чрез продажбата на оръжие за Сирия, Йемен, Либия и други страни, където има зони на въоръжени конфликти, според статия в събота във вестник The Wall Street Journal, цитиран от  TACC . \r\nСпоред публикацията експертите на ООН са открили увеличение на доставките на гориво за КНДР на кораби от Русия и Китай, както и случаи на транспортиране на въглища от Пхенян до Китай. В доклада, който е поверителен и все още не е публикуван, се съдържа препратка към определен сирийски посредник, договор за покупка на танкове от Пхенян за хутите в Йемен както и гранатомети, балистични ракети и други оръжия. На същият бизнесмен се приписват сделки за продажбата на противотанкови оръжия севернокорейско производство на Судан. \r\nСпоред вестника експертите на ООН са документирали  броя на пътуванията на севернокорейските експерти по оръжие до сирийските военни предприятия през 2017 г. Докладът предоставя информация за повече от 200 съвместни предприятия на Китай и Северна Корея, както и 39 съвместни предприятия на Руската федерация и Северна Корея. Темата за дейността на представителите на финансовите организации на Пхенян на територията на Русия и Китай също е засегната, пише Wall Street Journal.  Юлиян Марков", "date": "2018.09.15", "title": "ТАСС: Експерти на ООН обвиняват Северна Корея, че е продавала оръжие на Сирия"}
{"url": "http://www.focus-news.net/news/2018/09/15/2567499/ministar-krasimir-valchev-otkri-obnovenoto-vtoro-osnovno-uchilishte-vasil-levski-v-kostinbrod-obzor.html", "text": "В навечерието на новата учебна година министърът на образованието и науката Красимир Вълчев откри обновеното 2-ро Основно училище „Васил Левски“ в Костинброд. Министър Вълчев преряза лентата на училището, което на 17 септември ще посрещне своите ученици през новата учебна 2018/2019 г.  Домакини бяха директорът на училището Красимира Манова десетки ученици и учители, които бяха подготвили празнична програма. Децата рецитираха стихотворения, пяха песнички, а обновената сграда бе украсена с балони. В двора изложба от рисунки на учениците радваше гостите. \r\nЗаедно с родители и гости министър Вълчев бе сред първите, които разгледаха обновената материална база на учебното заведение \r\nПред журналисти той обясни, че са му харесали цветовете, отделни елементи на средата в обновената сграда и най-вече наличието на открита класна стая. По думите му училището в Костинброд е малко, но според него има дух. \r\nМинистърът отчете, че през тази седмица е открил няколко училища и обърна внимание на изцяло новото учебно заведение в Бургас. По думите му над 150 изцяло обновени учебни заведения ще бъдат открити, а с частични ремонти - около 1000.  \r\nСпоред Вълчев добрите учители и материална база са основните фактори за добро образование и в  тази връзка той обяви, че е планирано второто увеличение на учителските заплати от 1 януари 2019 г. да бъде с 20 %.  Министърът поясни, че директорите на училищата с обновена материална база са благодарни. „Посещавам всички области. Правя срещи с всички директори. Много са темите в навечерието на учебната година - подготовката, финансирането и организацията на работа. Разбира се, навсякъде си има проблеми, предизвикателства. Може би не сме изпълнили ангажимента към учителите да облекчим административната работа. Другите ангажименти, които предприехме преди година що-годе ги изпълнихме“, заяви министърът. По думите му общините са основни партньори в системата на образованието. Той отчете, че заедно с държавата работят като единна машина, като според него механизмът за съвместна работа на институциите е много по-добър от миналата година. \r\nДеница КИТАНОВА", "date": "2018.09.15", "title": "Министър Красимир Вълчев откри обновеното Второ основно училище „Васил Левски“ в Костинброд (ОБЗОР)"}
{"url": "http://www.focus-news.net/news/2018/09/15/2567498/sputnik-donald-tramp-obmislya-da-zameni-dzheyms-matis-kato-ministar-na-otbranata-sled-mezhdinnite-izbori-prez-noemvri.html", "text": "Президентът на САЩ Доналд Тръмп обмисля да замени министъра на отбраната Джеймс Матис след междинните избори с някой, който по-открито да подкрепя политиките му за сигурност и външни работи, съобщава вестник „The New York Times“, цитирайки свои анонимни източници, предава  Sputnik . \r\nСпоред американското издание, вотът през ноември най-вероятно ще даде началото на разгорещена предизборна борба за президентските избори през 2020 година, което ще изисква от Тръмп да подсигури, че екипът му напълно споделя неговите виждания. \r\nМеждувременно, отношенията между Тръмп и Матис в последно време се влошиха, заради няколко несъгласия, твърди вестникът. Предполага се, че двамата политици спорят относно политиката за НАТО, въпросът за военните учения с Южна Корея и дори оценките за ефективността на решението на САЩ да се оттеглят от ядреното споразумение с Иран и да възобновят санкциите срещу Техеран.  Йонислав Дочев", "date": "2018.09.15", "title": "Sputnik: Доналд Тръмп обмисля да замени Джеймс Матис като министър на отбраната след междинните избори през ноември"}
{"url": "http://www.focus-news.net/news/2018/09/15/2567501/plovdiv-defile-na-domashni-lyubimtsi-shte-se-provede-v-kv-komatevo-vav-vrazka-s-initsiativata-mesets-v-pomosht-na-zhivotnite-i-horata-koito-gi-obichat.html", "text": "Дефиле на домашни любимци ще се проведе в кв. „Коматево“ в Пловдив във връзка с инициативата „Месец в помощ на животните и хората, които ги обичат“. Това съобщи за  Радио „Фокус“ – Пловдив  кметът на район „Южен“ в Пловдив Борислав Инчев. Дефилето ще се състои на 28 септември от 13.30 часа в двора на ОУ „Захари Стоянов“, като темата на събитието е „Моят домашен любимец“. Учениците от училището ще представят домашните си любимци, като за участниците са предвидени много награди. Два дни преди това – на 26 септември, от 10.00 часа на обособената площадка за свободно разхождане на домашни любимци, намираща се на бул. „Цар Борис III Обединител“ ще се проведе базар-изложение на представители на ветеринарни клиники, ветеринарни лекари, зоомагазини и търговци, търгуващи със стоки за домашни любимци. \r\nТони МИХАЙЛОВ", "date": "2018.09.15", "title": "Пловдив: Дефиле на домашни любимци ще се проведе в кв. „Коматево“ във връзка с инициативата „Месец в помощ на животните и хората, които ги обичат“"}
{"url": "http://www.focus-news.net/news/2018/09/15/2567518/cnn-zhertvite-na-uragana-florans-dostignaha-osem-nad-edin-milion-sa-evakuirani.html", "text": "Ураганът Флорънс, отслабнал до тропическа буря, в събота отне живота на още трима души в щатите Северна Каролина и Южна Каролина. Така общият брой на жертвите се е увеличил от пет на осем, съобщава  CNN . \r\nДвама мъже загинаха в окръг Лънор, Северна Каролина. Единият е бил ударен от електричество, докато е включвал  генератор, а другият, докато проверявал кучетата си навън, съобщиха аварийни служители. \r\nДвама души загинаха в събота в окръг Дъплин, Северна Каролина, заради наводненията, съобщиха от местната полиция. \r\nСпоред Националния център за наблюдение на ураганите Флорънс се намира на 85 километра западно от Миртъл Бийч, Южна Каролина и се движи на запад със скорост 1,3 м / сек, при скорост на вятъра 20,1 м / сек. \r\nЩатските власти на Джорджия, Вирджиния, Северна Каролина, Южна Каролина, Мериленд, както и столицата Вашингтон по-рано въведоха извънредно положение. Бурята вече доведе до наводнения в районите на Южна и Северна Каролина. По-рано в тези два щата  бе обявена евакуацията на крайбрежните зони с население над 1,5 милиона души. На източното крайбрежие на Съединените щати бяха анулирани повече от хиляда полета, насрочени за петък и събота.  Юлиян Марков", "date": "2018.09.15", "title": "CNN: Жертвите на урагана Флорънс достигнаха осем, над един милион са евакуирани"}
