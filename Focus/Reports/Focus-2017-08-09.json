{"url": "http://www.focus-news.net/news/2017/08/09/2424207/reuters-venetsuelski-kmet-koyto-izbyaga-ot-stranata-prizova-za-saprotiva-sreshtu-rezhima-na-prezidenta-nikolas-maduro.html", "text": "Венецуелският кмет, който се превърна в белгец, след като властите се опитаха да го арестуват, призова за съпротива срещу президента Николас Мадуро, предава Reuters.\r\nРамон Мучачо, който бе кмет на богатия каракаски квартал Чакао, се появи във видео от неизвестна локация, след като Върховният съд се опита да го отстрани от позицията му, и да го прати в затвора за 15 месеца. \r\n„Към всички венецуелци посланието ми е, да продължат борбата“, заяви Мучачо. Симеон Миланов", "date": "2017.08.09", "title": "Reuters: Венецуелски кмет, който избяга от страната, призова за съпротива срещу режима на президента Николас Мадуро"}
{"url": "http://www.focus-news.net/news/2017/08/09/2424176/anastasiya-stoycheva-ban-v-kraya-na-tazi-sedmitsa-se-ochakva-znachitelno-ponizhenie-na-temperaturite.html", "text": "В неделя температурите ще паднат до 20-22 градуса в западните райони на страната. Това каза в обзорното предаване „Това е България“ по Радио „Фокус“ дежурният синоптик към БАН Анастасия Стойчева. Тя поясни, че в събота срещу неделя се очаква значително понижение на температурите поради нахлуването на студен атмосферен фронт. Очакват се интензивни валежи, придружени с гръмотевици и градушка. „В неделя температурите ще са доста по-ниски в сравнение с тези през последните дни - над 35 градуса в по-голямата част от страната. В западните райони очакваме те да се понижат до 20-22 градуса. Всъщност, при голямата разлика в температурите, която се получава при въздушната маса, която е пред този фронт, който очакваме и сега, високите температури преди това, горещата въздушна маса и идващия в тила на фронта студен въздух – се получават екстремни метеорологични явления. Но това не е нещо, което не се е случвало в нашата страна досега“, коментира Стойчева. Тя каза още, през септември също са възможни температурни аномалии. Например, през 1924 г. в Плевен температурата е достигнала над 37 градуса, а през 1970 г. е имало силно застудяване, като на връх Ботев са се образували преспи от сняг до 30-40 см, посочи синоптикът.", "date": "2017.08.09", "title": "Анастасия Стойчева, БАН: В края на тази седмица се очаква значително понижение на температурите"}
{"url": "http://www.focus-news.net/news/2017/08/09/2424177/bbc-zhan-klod-yunker-e-poharchil-25-hil-evro-za-polet-ot-bryuksel-do-rim.html", "text": "Председателят на Европейската комисия Жан-Клод Юнкер е похарчил 25 хил. евро за частен самолет, с който деветчленна делегация да пътува от Брюксел до Рим, предава BBC. \r\nОт Комисията отбелязаха, че тези разходи не нарушават правилата на блока. \r\nГоворителят на европейската комисия Мина Андреева уточни, че частният самолет е бил използван, тъй като е нямало „наличен граждански самолет, който да отговаря на нуждите  на председателя“ и подчерта, че пътуването е струвало по 2, 927 евро за човек.  \r\nОсвен това стана ясно, че общите разходи на еврокомисарите за транспорт и хотели от януари и февруари 2016 г. са били почти 500 хил. евро. Информацията беше разкрита от испанската организация за защита правата на човека Access Info и белгийското списание Knack.  Мария Динкова", "date": "2017.08.09", "title": "BBC: Жан-Клод Юнкер е похарчил 25 хил. евро за полет от Брюксел до Рим"}
{"url": "http://www.focus-news.net/news/2017/08/09/2424178/kevr-ne-nameri-osnovanie-da-otneme-litsenziyata-na-evn-obzor.html", "text": "EVN е извършила нарушение като си е прихванала дължимите ѝ от Националната електрическа компания (НЕК) вземания през 2014 година. Дружеството е санкционирано с максималната предвидена глоба от 1 милион лева, съгласно административно-наказателните разпоредби на Закона за енергетиката. Въпреки това Комисията за енергийно и водно регулиране (КЕВР) не е открила достатъчно основание за отнемането на лицензията на електроенергийния доставчик. Това обяви пред журналисти председателят на енергийния регулатор Иван Иванов във връзка с прекратената процедурата за отнемане на лицензията на EVN. Той подчерта, че наложената на дружеството глоба е максимално високото наказание, съгласно Закона за енергетика. „Що се касае до другите две дружества – от септември ще започне внимателно анализиране на цялата документация и ще излезем с решения“, отбеляза още председателят на КЕВР и обърна внимание, че обемът от информация е много голям и изисква значителна работа от експертите на комисията. На въпрос дали и за останалите две ЕРП-та ще бъде взето аналогично решение, той отговори: „Не мога да кажа това, защото трите въпроса се разглеждат абсолютно самостоятелно, независимо един от друг, и решенията се вземат след внимателен анализ и изготвяне на мотиви към него“. Иван Иванов припомни, че глобите, наложени на ЧЕЗ и Енерго-Про също са били на стойност 1 милион лева. „EVN обжалва пред административния съд-Пловдив наложената глоба. Тя беше потвърдена на първа инстанция, впоследствие се обжалва и беше потвърдена и на втора. В края на миналата година зам.-окръжният прокурор на Пловдив поиска възобновяване на делото. На 1 август тази година Административен съд-Пловдив отказа възобновяване и потвърди окончателно, че глобата от 1 милиона лева влиза в държавния бюджет на Република България“, обясни Иванов. От думите му стана ясно също, че до момента единствено EVN от трите електроразпределителни дружества е изпратило официално писмо до комисията, в което уведомява за сключено извънсъдебно решение с НЕК да върне прихванатите вземания. В четвъртък се очаква КЕВР да публикува и мотивите за решението си.Агенция „Фокус“ припомня:  През 2014 година Държавната комисия за енергийно и водно регулиране (ДКЕВР) откри процедури за отнемане на лицензите на трите електроразпределителни дружества EVN, ЧЕЗ и Енерго-Про, заради прихванати насрещни задължения на НЕК. По този начини ЕРП-тата се опитаха да компенсират разходите от изкупуване на зелена енергия, които общественият доставчик не им бе покрил. Тогава енергийният регулатор постанови, че неизплащането на дължимите суми е довело до фактическо блокиране на цялостната дейност на НЕК и до невъзможност да извършва разплащания към производителите на електрическа енергия, като по този начин реално е застрашена сигурността на доставките в енергийната система. Общите задълженията на трите електроснабдителни дружества бяха 347, 6 млн. лв., от които EVN дължеше 216, 6 млн. лв.,ЧЕЗ - 67,3 млн. лв., а Енерго-Про - 63,7 млн. лв. Те бяха заставени от тогавашния енергиен министър Драгомир Стойнев и ДКЕВР да платят дълговете си към НЕК, като министър Стойнев дори коментира, че ако се стигне до отнемане на лицензи, държавата може да си върне електроразпределителните дружества. В началото на тази година ЕVN, която имаше най-голям дълг, и НЕК подписаха споразумение за погасяване на взаимни задължения чрез метода на прихващане, съгласно Закона за задълженията и договорите. От електроразпределителното дружество посочиха, че с подписване на споразумението с НЕК отпада основанието за продължаване на производството от страна на КЕВР, както и че характерът на отношения им с обществения доставчик е търговски, а не лицензионен.\r\nВесела ПЕТРОВА", "date": "2017.08.09", "title": "КЕВР не намери основание да отнеме лицензията на EVN (ОБЗОР)"}
{"url": "http://www.focus-news.net/news/2017/08/09/2424179/stara-zagora-vav-vrazka-s-140-ata-godishnina-ot-shipchenskata-epopeya-v-hudozhestvenata-galeriya-v-kazanlak-be-otkrita-fotodokumentalna-izlozhba.html", "text": "В навечерието на 140-та годишнина от Шипченската епопея в Художествената галерия в Казанлък бе открита фотодокументалната изложба „Шипченската епопея през погледа на участника в Българското опълчение Стефан Кисов“, предаде кореспондент на Радио „Фокус“. Сред официалните гости на събитието бяха областният управител Гергана Микова, зам.-кметът на община Казанлък Даниела Коева, проф. Петко Петков от Великотърновския университет, народни представители, граждани. \r\nИзложбата е първото събитие в програмата за националните чествания на годишнината от епопеята, чиято кулминация е на 25 и 26 август на връх Шипка. \r\nИзложбата представя войната и епичните боеве за Шипка през погледа на командира на 3-та рота от 3-та опълченска дружина Стефан Кисов с откъси от книгата му „Българското опълчение в Освободителната Руско-турска война 1877-1878“. В нея са представени и ордени, медали, оригинални документи, снимки и вещи на опълченци, участвали в отбраната на Шипка. За първи път е  показана пушка „Шаспо“, която е била на въоръжение в Българското опълчение.\r\nСлавяна ГАЙДАРОВА", "date": "2017.08.09", "title": "Стара Загора: Във връзка с 140-ата годишнина от Шипченската епопея в Художествената галерия в Казанлък бе открита фотодокументална изложба"}
{"url": "http://www.focus-news.net/news/2017/08/09/2424180/kzp-e-izvarshila-nezabavna-proverka-na-restorantyora-nachislil-po-20-lv-na-stol-pri-rezervatsiya-potrebitelite-ne-sa-zaplatili-iziskanata-taksa.html", "text": "Във връзка с публикувана в социалните медии информация, че ресторантьор в Созопол начислява по 20 лв. на стол при резервация Комисията за защита на потребителите извърши незабавна проверка в обекта. Установено беше, че потребителите не са заплатили изисканата такса. Това съобщиха от Комисията за защита на потребителите.  \r\nОт Комисията посочват, че подобни опити за накърняване на потребителските права не могат да бъдат поощрявани. Те напомнят случая от миналата година, когато ресторант в Стара Загора изискваше от клиентите си да заплащат такса от минимум 20 лв. в случай, че детето им играе в заведението – нарушение, за което търговецът бе санкциониран.", "date": "2017.08.09", "title": "КЗП е извършила незабавна проверка на ресторантьора, начислил по 20 лв. на стол при резервация - потребителите не са заплатили изисканата такса"}
{"url": "http://www.focus-news.net/news/2017/08/09/2424181/slavka-chakarova-kmet-na-chepelare-remontat-na-patya-za-chudnite-mostove-shte-struva-blizo-10-mln-lv-i-obshtinata-ne-mozhe-da-go-napravi-sas-sobstveni-sredstva.html", "text": "Лошото състояние на пътя за природния феномен Чудните мостове е болната тема за Община Чепеларе. Това каза за Радио „Фокус“ – Смолян Славка Чакърова – кмет на Община Чепеларе. Тя посочи, че този път е с обществена значимост и е важен, тъй като по него минават много туристи. „Пътят е четвъртокласна пътна мрежа, която е общинска, дълъг е около 16 км. За рехабилитация на този път има разделени на два етапа проекти на обща стойност около 10 000 000 лв., но за съжаление, този път не води до населено място, а до туристически обект и не можем по Програмата за развитие на селските райони да отговорим на критериите и да съберем необходимия брой точки, защото едно от изискванията е брой жители – население, което ще бъде обслужено от този път, а всъщност там се стига до природен феномен“, обясни Чакърова. Кметът подчерта, че туристическият пик на посещаемост на природния феномен е през месеците юли и август и на ден по него минават по около 1000 човека. „Няма как Общината със собствени средства да извърши рехабилитацията на пътя и ще продължим да търсим варианти за справянето с този проблем“, каза Чакърова.\r\nДаниела БОЙКОВА", "date": "2017.08.09", "title": "Славка Чакърова, кмет на Чепеларе: Ремонтът на пътя за Чудните мостове ще струва близо 10 млн. лв. и Общината не може да го направи със собствени средства"}
{"url": "http://www.focus-news.net/news/2017/08/09/2424182/afp-sasht-nalozhiha-ikonomicheski-sanktsii-na-osem-venetsuelski-polititsi.html", "text": "В сряда САЩ наложиха икономически санкции на осем венецуелски политици, свързани със създаването на противоречивото ново учредително събрание, лоялно на президента Николас Мадуро, предава AFP. \r\nВашингтон подчерта, че събранието, което положи клетва на 4 август, е било учредено „чрез недемократичен процес, иницииран от правителството на президента на Венецуела Николас Мадуро, за да потисне волята на гражданите на страната“. \r\nВ списъка е включен също така Адан Чавес, секретар на президентската комисия и брат на бившия държавен глава Уго Чавес.  Мария Динкова", "date": "2017.08.09", "title": "AFP: САЩ наложиха икономически санкции на осем венецуелски политици"}
{"url": "http://www.focus-news.net/news/2017/08/09/2424183/pravitelstvoto-otpusna-blizo-80-mln-lv-dopalnitelno-za-uvelichenie-na-uchitelskite-zaplati-minimalnata-uchitelska-zaplata-stava-760-lv-ot-1-septemvri-obzor.html", "text": "На редовното си правителствено заседание кабинетът „Борисов 3“ одобри допълнителни средства в размер на 79 942 068 лв. за увеличение на учителските заплати с 15% от 1 септември т.г. На брифинг след заседанието просветният министър Красимир Вълчев заяви, че с този акт правят първа крачка по изпълнение на ангажимента на правителството за двойно увеличение на възнагражденията на учителите в рамките на период от 4 години. По думите му през следващите 3 години ще бъдат предоставени допълнителни средства, като такива са заложени от одобрената от правителството средносрочна прогноза за периода 2018-2020 г. в размер на 330 млн. всяка година. Според него това не е единствено и само ангажимента им от управленската кампания, но и израз на отношението им към проблемите на социално-икономическото развитие, за които разчитат на учителите. Вълчев подчерта, че именно учителите са тези, на които разчитат да интегрират децата от уязвимите групи в образователната система и обществото, както и да ги направят по-добри. Той уточни, че на целогодишна база парите за увеличение на учителските заплати са 240 млн. лв. „Предложихме за обществено обсъждане на интернет страницата на Министерството и проект на Наредба за изменение и допълнение на Наредбата за нормирането и заплащането на труда в системата, с която предлагаме увеличение на минималните учителски заплати“, добави той. \r\nОт думите му стана ясно още, че новата минимална заплата за учителите се увеличава от 660 лв. на 760 лв. Образователният министър посочи още, че с друг акт на МС са били увеличени стипендиите на студентите от историческите български диаспори – от 150 на 200 лв. Това са предимно студентите от Молдова, Украйна, които учат в български висши училища. Освен това и приемът за тях е бил увеличен от 400 на 1000 бройки. Министър Вълчев коментира и че ще бъде направена електронна платформа, която да среща търсенето и предлагането. По думите му от една страна тя ще отчита броя на педагогическите специалисти, които ще се пенсионират или навлизат в пенсионна възраст, а от друга ще дава информация за броя на завършващите студенти с педагогическа правоспособност, които могат да се включат в един или друг район. Той обясни, че има отделни дисциплини, по които има недостиг на учители и открои дисциплините информационни технологии, математика, английски език и природните предмети.  \r\nМинистър Вълчев отправи апел към младите да се включат към учителската професия и обеща като правителство да провеждат политиката за поддържане на средната учителска заплата над тази за страната. По думите му годишно в пенсионна възраст навлизат два пъти повече учители – около 5000 души, отколкото ако има нормално възрастово разпределение на учителите. Просветният министър обясни, че това е заради факта, че по-голямата част от тях са на възраст над 50 години и предстои до 10-12 години да навлязат в пенсионна възраст. \r\nС друго решение бяха одобрени промени в модул „Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващото образование“ на Национална програма „Оптимизация на училищната мрежа”. С тях се актуализират граничните стойности на разходите, извършени от съответната институция, при които се възстановява пълният размер на обезщетенията. Промяната е в съответствие с увеличението на минималната работна заплата за страната и на началните работни заплати на педагогическите специалисти в системата на предучилищното и училищното образование.\r\nЛюба АЛЕКСИЕВА", "date": "2017.08.09", "title": "Правителството отпусна близо 80 млн. лв. допълнително за увеличение на учителските заплати, минималната учителска заплата става 760 лв. от 1 септември (ОБЗОР)"}
{"url": "http://www.focus-news.net/news/2017/08/09/2424184/sport-ruskite-lekoatleti-nyama-da-uchastva-na-universiadata-v-tayvan.html", "text": "Руските лекоатлети няма да участва в Лятната универсиада, която ще се проведе през втората половина на август в Тайван. Това съобщи президентът на Руския студентски спортен съюз Сергей Сейранов. \r\nТой обясни, че общо 11 души е трябвало да се включат в надпреварата. От Международната федерация за университетски  спорт обаче не са обяснили как неутралните спортисти ще участват. Серайнов допълни, че срокът за регистрация вече е изтекъл и те не са успели да подадат заявките си.", "date": "2017.08.09", "title": "Спорт: Руските лекоатлети няма да участва на Универсиадата в Тайван"}
{"url": "http://www.focus-news.net/news/2017/08/09/2424185/varna-obshtina-dalgopol-dofinansira-malomerni-i-sleti-paralelki-v-uchilishta-ot-regiona.html", "text": "Община Дългопол дофинансира маломерни и слети паралелки в училища от региона. Това каза в интервю за Радио „Фокус“ – Варна Ферхан Хасан, началник отдел „Хуманитарни дейности и образование“ в Община Дългопол. Той допълни, че бюджетът за образование на Община Дългопол е в размер на 4,547 млн. лева, от които по местна дейност са 269 844 лева. „Имаме дофинансиране на маломерни и слети паралелки заради демографията в малките населени места, тъй като учениците са под изискуемия минимум по наредбата. Тази година сумата за дофинансиране е 25 000 лева и предстои да бъде увеличена, защото още едно учебно заведение ще бъде включено в списъка на училищата, които имат маломерни и слети паралелки и ще бъдат дофинансирани“, каза Ферхан Хасан. Предвиждат се ремонти в детските градини в селата Медовец и Партизани по предписания на здравната инспекция. Към общинската администрация има назначени хора, които извършват строителни и монтажни дейности по общинската инфраструктура. Частични ремонти ще има и в училищата на територията на община Дългопол. Тази година в първи клас в Дългопол ще постъпят около 150 деца.\r\nМарияна ВАЛЕНТИНОВА", "date": "2017.08.09", "title": "Варна: Община Дългопол дофинансира маломерни и слети паралелки в училища от региона"}
{"url": "http://www.focus-news.net/news/2017/08/09/2424186/dimitar-zdravkov-kmet-na-sadovo-zaradi-izzemvaneto-na-inertni-materiali-zemedelskite-stopani-v-obshtinata-imat-problem-s-polivaneto.html", "text": "Заради многото кариери и изземването на инертни материали земеделските стопани в община Садово имат проблем с поливането. Това съобщи за Радио „Фокус” – Пловдив кметът на общината Димитър Здравков. „Проблемът е, че с изземването на инертни материали пада подпочвената вода. А община Садово е район, в който има голям брой земеделски производители, които се прехранват с интензивни култури, които в лятното време искат много вода за поливане”, каза Димитър Здравков. По думите му в общината няма информация кои от кариерите са законни и кои не. Дори когато са правили корекция на река Марица във връзка с ерозиралите брегове никой не е информирал Общината, че тази корекция се прави за сметка на изземването на инертни материали от реката. „Минават едни коли през пътищата ни, изземват инертни материали и същевременно укрепват, а ние нищо не знаем. Това рефлектира върху нас, защото хората смятат, че е с наше разрешение. А ние нямаме нито едно писмо, че се започва такова укрепване”, посочи Здравков. „Всичко това поражда напрежение в населението, особено в тези месеци, когато поливането е интензивно. Хората започват отново да бият сондажи, което е огромен разход за тях”, добави кметът. По думите му проблемът засяга почти всички селища по поречието на река Марица-землището на Садово и на селата Катуница, Чешнегирово, Селци, Поповица и Милево. „По-възрастните хора от общината говорят, че когато е нямало интензивно изземване на тези инертни материали водата е била висока на 1 метър и половина, а сега е на повече от 4 метра дълбочина. На горния край на посочените населени места сондажите трябва да се бият на дълбочина над 18 метра”, добави Здравков.\r\nКметът припомни, че преди 24 години 90% от землището на Садово е било поливано с изградени модерни съоръжения, но това сега е останало само история. „Имаше изградена мрежа на Напоителни системи на територията на общината, а сега има само на някои места. Там, където продават вода, те си поддържат тези съоръжения. Но има места, където водата от Напоителни системи не може да стигне до земеделските стопанства, тъй като голяма част от тази инфраструктура е била разрушена, особено в годините на ликвидация на ТКЗС-тата”, каза още Димитър Здравков.\r\nЦветана ТОНЧЕВА", "date": "2017.08.09", "title": "Димитър Здравков, кмет на Садово: Заради изземването на инертни материали земеделските стопани в общината имат проблем с поливането"}
{"url": "http://www.focus-news.net/news/2017/08/09/2424187/dobrich-v-oblastta-priklyuchi-zhatvata-na-pshenitsa-echemik-i-maslodayna-rapitsa.html", "text": "В областта приключи жътвата на пшеница, ечемик и маслодайна рапица. Това съобщи Веселин Овчаров, старши експерт в Дирекция „Аграрно развитие“ в Областната дирекция по земеделие в Добрич, предаде кореспондентът на Радио „Фокус” – Варна. На 100% е прибрана реколтата от пшеница, маслодайна рапица и ечемик. Производството на пшеница тази година е 724 947 тона, средният добив е 598кг/дка. В полетата на областта са работели 497 зърнокомбайна. Общо засетите площи с тази земеделска култура са 1 212 891 дка, няма регистрирани пропаднали площи. Най-високи добиви са отчетени в общините Балчик – 635 кг/дка, Генерал Тошево и Каварна – 630 кг/дка. В община Добрич средният добив от пшеница е 510 кг/дка. Производството на ечемик в областта е 13 405 тона, средният добив е 466 кг/дка. Най-високи са добивите в общините Балчик – 545 кг/дка и Генерал Тошево – 540 кг/дка. Също няма регистрирани пропаднали площи с ечемик, тази година са засети 28 771 дка. Средният добив от маслодайна рапица е 295 кг/дка, производството е 47 938 тона. Най-високи са добивите в общините Каварна – 390 кг/дка, Балчик – 365 кг/дка и Крушари – 320 кг/дка. Пропадналите площи с маслодайна рапица са 7 593 дка от общо засети 170 090 дка. В полетата с тази култура са работели 154 зърнокомбайна. При трайните насаждения приключи реколтирането на череши – средният добив е 265 кг/дка, площите са 1 696 дка, също на кайсии - средният добив е 410 кг/дка, площите са 1 186 дка. Започнало е прибирането на сини сливи. За момента средният добив е 897 кг/дка, площите са 2 151 дка. Реколтират се и праскови. Средният добив за момента е 562 кг/дка, реколтирани са 210 дка от общо 600 дка. Много по-големи са площите с лавандула тази година. За сравнение миналата те с били 6 961 дка, тази – 24 658 дка. Реколтирани са 24 328 дка при среден добив към момента 607 кг/дка. \r\nЖулиета НИКОЛОВА", "date": "2017.08.09", "title": "Добрич: В областта приключи жътвата на пшеница, ечемик и маслодайна рапица"}
{"url": "http://www.focus-news.net/news/2017/08/09/2424188/gerb-i-bsp-v-zadochen-spor-zaradi-chastna-detska-gradina-v-pernik-obzor.html", "text": "ГЕРБ и БСП влязоха в задочен спор заради частна детска градина в общинска сграда в Перник. До размяната на взаимни обвинения се стигна след репортаж в медиите от 8 август за готвен протест от страна на родители от пернишкия квартал „Могиличе”. Жителите на квартала изразиха своето недоволство, след като единствената детска градина в квартала бе разделена на общинска и частна с решение на Общинския съвет в града. Решението е в полза на фирмата на председателя на групата на ГЕРБ в Общинския съвет Румяна Гьорева. След репортажа съветникът от ГЕРБ – Перник Румяна Гьорева се отказа от договора с Общината за създаването на частна детска градина и обяви, че ще дари безвъзмездно в полза на общината и детската градина вложените средства в ремонта на сградата. От БСП реагираха на казуса като поискаха оставките на председателя на групата общински съветници на ГЕРБ в Перник Румяна Гьорева и на кмета на Общината Вяра Церовска. Според тях случилото се там показва още едно от лицата на партия ГЕРБ – „ярък цинизъм и конфликт на интереси, който дели децата на държавни и частни“. БСП определи това като пореден пример на модела ГЕРБ за употреба на властта в лична полза. От БСП заявиха, че в Перник той се изразява в разделената детска градина, в Добрич - в суджука, а за председателството - НДК. „Такива бомби цъкат във всяка област на страната, защото този начин на управление е заложен от правителството на Борисов в цялата държава. Нека видим дали Борисов прилага еднакви стандарти - след освобождаването на депутата от Добрич, ред е на председателя на групата общински съветници на ГЕРБ в Перник и на кмета на общината”, се посочва в позицията на БСП, изпратена до медиите. На позицията на БСП по казуса, от ГЕРБ отговориха със своя. Според тях реакцията на опонентите им е от типа „Крадецът вика дръжте крадеца\" и е основен похват в работата на БСП. От ГЕРБ посочиха, че въпреки нежеланието им  последните дни и месеци да влизат в тона на омраза и противопоставяне, който задават от БСП, са длъжни да опровергават лъжите им и да назовават нещата с истинските им имена. Според ГЕРБ скандалът с детската градина в Перник е измислен и е типичен пример за наглостта на БСП. От ГЕРБ обръщат внимание, че години наред от 1998 г. крилото в детското заведение в града пустее. Те изтъкват, че през всичките тези години до 2015 общината се управлява от БСП и не е направено нищо за ремонта и пускането на крилото в експлоатация. Те посочват още, че след толкова години Община Перник, в лицето на кмета Вяра Церовска и екипа ѝ, провеждат прозрачна процедура, благодарение на която крилото в градината ще бъде ремонтирано и в него ще могат да се обучават още деца. От ГЕРБ отбелязват, че \"за\" процедурата са гласували и общински съветници от БСП, а трима от колегите им са гласували \"въздържал се\", а не \"против\". Според тях това е интересен факт, който заслужава коментар от БСП и Корнелия Нинова. „Още по-смущаващо е, че скандалът в Перник е заформен от общинска съветничка от БСП, за която в медиите се появиха информации, че получава заплата над 1000 лв., но живее в общинско жилище срещу наем от 30 лв. Значителен показател за морала на БСП“, пишат в позицията си от ГЕРБ. Във връзка с исканата оставка на кмета на Перник Вяра Церовска, от ГЕРБ заявиха, че Церовска е кметът, който за първи път е намалил дълговете на общината, започнал санирането на 44 многофамилни сгради, обновяването на две детски градини, ремонта на междублоковото пространство в кв. \"Тева\", изградил 4 и довършващ още 4 чисто нови спортни и детски площадки и ремонтирал спортна зала \"Миньор\". Според тях подобни призиви за оставки и несполучливите опити на БСП за измислянето на паралелна реалност, която им се привижда само на тях, са пълен цинизъм. „Няма да позволим компрометирани политици, участвали в разбойническата приватизация и разграбването ма България, да фабрикуват измислени негативни оценки за ГЕРБ. За разлика от тях ние градим България и работим в интерес на гражданите. Може ли да каже същото за себе си Корнелия Нинова, която беше уволнена от поста заместник-министър заради съмнения за корупция? При това я уволни не кой да е, а лично тогавашният премиер и сегашен шеф на европейските социалисти Сергей Станишев. Цинизъм е също да ставаме свидетели на призиви за оставки от хора, чиято партия е в парламента, благодарение на купените ромски гласове. Кога Корнелия Нинова и БСП ще кажат моралната си оценка за своя колега депутат Манол Генов, който е с редица повдигнати обвинения за купуване на гласове? Защо Нинова не поиска оставката на своя съпартиец, за когото излязоха доказателства, че е уговарял със затворници купуването на гласове в полза на БСП?“, пишат още от ГЕРБ и заявяват, че БСП няма моралното право да говори за оставки.", "date": "2017.08.09", "title": "ГЕРБ и БСП в задочен спор заради частна детска градина в Перник (ОБЗОР)"}
{"url": "http://www.focus-news.net/news/2017/08/09/2424189/afp-izbiratelnata-komisiya-na-keniya-otreche-hakerski-ataki-da-sa-povliyali-na-izbornite-rezultati.html", "text": "В сряда Избирателната комисия на Кения отрече обвиненията на опозицията в страната, че хакери са проникнали в системата за гласуване и са помогнали на управляващата партия да спечели общите избори, предава AFP.\r\n„Не е имало никакви вътрешни или външни намеси в системата нито по време на гласуването, нито след това“, уточниха от комисията.  Мария Динкова", "date": "2017.08.09", "title": "AFP: Избирателната комисия на Кения отрече хакерски атаки да са повлияли на изборните резултати"}
{"url": "http://www.focus-news.net/news/2017/08/09/2424190/kyustendil-za-poredna-godina-v-selo-nevestino-shte-se-provede-folklorniyat-festival-struma-pee.html", "text": "За поредна година в село Невестино ще се проведе фолклорният фестивал „Струма пее”. Това съобщи за Радио „Фокус” – Кюстендил Антоанета Георгиева, част от организационния екип. Фолклорната проява ще бъде на 12 и 13 август в парка на село Невестино. На празника „Струма пее” звучат песни и музика от две фолклорни области: Шопска и Пиринска. Всяка група или индивидуален изпълнител представя две песни. Колективите за народни обичаи също могат да участват, както и разказвачите на народни легенди. По този начин традицията се предава на младите и се съхранява уникалният български фолклор. Фестивалът има конкурсен характер, като жури от специалисти в областта на фолклора оценява изпълненията. Повече от 250 са включените изпълнения в двудневната програма.\r\nВенцеслав ИЛЧЕВ", "date": "2017.08.09", "title": "Кюстендил: За поредна година в село Невестино ще се проведе фолклорният фестивал „Струма пее”"}
{"url": "http://www.focus-news.net/news/2017/08/09/2423888/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Германски гражданин, за който се смяташе, че е предоставял логистична подкрепа на терористите от „Ал Кайда“, извършили атентата от 11 септември 2001 година, е починал, предава Los Angeles Times.\r\nТази информация разкри лидерът на групировката Айман Зауахири в изявление.\r\nТой заяви, че мъжът, идентифициран като Зухайр Магриби, който е работел за медийното крило на групировката, е „мъченик“.\r\nСпоред Зауахири, Магриби, е един от хората, които са „жертвали живота си“. Лидерът на терористите не дава повече информация как е загинал Зухайр Магриби.\r\n***Лидерът на опозиционната „Народнорепубликанска партия“ Кемал Кълъчдароглу обвини управляващата „Партия на справедливостта и развитието“(АК), че защитава част от членовете си, които са против Република Турция, предава Hurriyet .\r\n„Те подкопават турската република. Проблемът е, че всички, които имат подобно съзнание, идват от АК партията. И тя не казва нищо за тях. Не отричат бройката им. Защо? Нима подкрепяте същите неща? Същата цел ли имате“, заяви Кълъчдароглу на среща на кметовете от Народнорепубликанската партия.\r\nКоментарът му идва след като бившият член на Централния изпълнителен борд на АК партията Айхан Огюн заяви, че правителството „формира нова държава“, чийто основател е Ердоган.\r\n„Огюн е аморален индивид, който не уважава историята си. Знаеш ли как републиката бе основана? Тя не бе създадена в дворци и на богаташки маси. Бе основана с болка, кръв и сълзи“, каза Кълъчдароглу.\r\n„Какво мислиш за този мъж? Ти го насърчаваше. Ти имаше съветник, който каза, че на 16 април обществото е взело стъпка към формиране на собствена държава“, обърна се Кълъчдароглу към президента Ердоган.\r\nТурският опозиционен лидер спомена и Севърския мирен договор от 1920-та година, с който Османската империя се разпада. Агенция „Фокус“ припомня, че османското правителство подписва този договор със страните победителки в Първата световна война, но Кемал Ататюрк го отхвърля. По договора Османската империя губи Източна Тракия, Сирия и Ливан, Додеканезите, Месопотамия и други територии.\r\n„Аплодирате Севър, но презирате основаването на турската република. Не е ли това предателство към родината“, каза Кълъчдароглу.\r\n***Северна Корея е създала успешно малка ядрена глава, която може да се побере във всяка от ракетите й, предава The Washington Post.\r\nТова заявиха американски представители според, които подобно развитие, е ключов вододел при превръщането на Пхенян в ядрена сила.\r\nНовият анализ от „Отбранителната разузнавателна агенция“ на САЩ твърди, че арсеналът от бомби, които Северна Корея има, е по-голям, отколкото се смяташе. Според американските експерти, Пхенян вече има до 60 ядрени оръжия. Подобни са и изводите на Министерството на отбраната на Япония.\r\n*** Министърът на отбраната на Израел Авигдор Либерман заплаши със съдебни действия всеки, който разпространява слухове за инциденти с националната сигурност, предава The Times of Israel .  \r\nТова се случи, след като се разпространиха фалшиви слухове според, които началникът на щаба на Израелските отбранителни сили, е загинал при катастрофа с хеликоптер.\r\n„Феноменът на разпространяване на зловредни слухове по време и след инциденти свързани със сигурността, е разпуснат, опасен и нечовешки. Ще предприема легални действия срещу тези, които разпространяват слухове“, заяви Либерман в социалните мрежи.\r\nАгенция „Фокус“ припомня, че в 9:00 местно време, хеликоптер „Апачи“ се разби във военновъздушната база „Рамон“. Един от пилотите загина, а друг бе тежко ранен. След инцидента, се появиха слухове, че началникът на щаба на армията, е загинал.", "date": "2017.08.09", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/08/09/2423889/predstoyashti-sabitiya-v-stranata-za-9-avgust-agentsiya-fokus.html", "text": "От 14.00 часа в Гербовата зала на „Дондуков“ 2 президентът Румен Радев ще удостои посланика на Кралство Дания в България Кристиан  Кьонигсфелдт с орден „Мадарски конник“ първа степен.\r\n***\r\nОт 10.00 часа ще се проведе редовно заседание на Министерски съвет. \r\n***\r\nОт 10.00 часа в сградата на КЕВР, бул. \"Княз Дондуков\" № 8-10, ет. 4 ще се проведе открито заседание за обсъждане на доклад по заявление от „Топлофикация - Бургас” ЕАД за изменение/допълнение на лицензия за производство на електрическа и топлинна енергия.\r\n***\r\nОт 10.10 часа в сградата на КЕВР на бул. \"Княз Ал. Дондуков\" № 8-10, ет. 4 ще се проведе открито заседание за обсъждане на доклад по заявление от \"КарловоГаз\" ООД за утвърждаване на цени за разпределение на природен газ, цени за снабдяване с природен газ, компонента за снабдяване със сгъстен природен газ и цени за присъединяване на клиенти към газоразпределителната мрежа за територията на община Карлово за периода 2017-2021 г. \r\n***\r\nОт 11.00 часа в Националния пресклуб на БТА Фондация „Асоциация Анимус“ ще даде пресконференция във връзка с Национална кампания за превенция на трафика на хора и трудова експлоатация на българи в чужбина. \r\n***\r\nОт 19.00 часа на Лятната естрада в Борисовата градина ще се състои концерт от цикъла „Остров на музиката“.\r\n***\r\nОт 21.00 часа в „Студио 5“ в НДК ще се състои концерт на унгарския състав „Джабе“.\r\n***\r\nОт 10.00 часа в Драматичен театър „Адриана Будевска” ще се проведе пресконференция на командира на Военноморските сили. Събитието е част от мероприятия от честването на 138-та годишнина от създаването на ВМС. След това, от 10.30 часа, ще се проведе Тържествено събрание – концерт.\r\n***\r\nОт 11.00 часа в заседателната зала на Община Бургас ще се състои пресконференция по повод  Турнира по конен спорт „Купа Бургас 2017“, част от Фестивала на конния спорт. Организатори на състезанието са Община Бургас, Българската федерация по конен спорт и ККС „Кан Крум“. \r\n***\r\nОт 18.00 часа в Морската градина ще се проведе Военен ритуал по поднасяне на венци и цветя пред „Паметника на моряка”.\r\n***\r\nОт 18.00 часа в Бургаска художествена галерия Петко Задгорски ще бъде открита Изложба Европейска графика - XV - XX век.\r\n***\r\nОт 18.30 часа от Паметника на моряка ще тръгне празнично шествие до пл. „Атанас Сиреков” пред сградата на Община Бургас .\r\n***\r\nОт 19.00 часа на пл. „Атанас Сиреков”, пред Община Бургас, ще се проведе Военен ритуал за отбелязване на 138-та годишнина от създаването на ВМС, спектакъл „Вълни” на ПДО.\r\n***\r\nОт 21.00 часа в к. к. „Свети Влас“ ще се проведе празничен концерт на ПДО на ВМС, посветен на 138-та годишнина от създаването на ВМС.\r\n***\r\nОт 11.30 часа в Регионалния пресклуб на БТА пресконференция ще даде примабалерината  на Щатсопер Вяра Начева . Тя ще разкаже за  мечтата си да \r\nиграе \"Лебедово езеро\" в родния Видин. Начева ще изиграе ролите на белия и на черния лебед - Одета-Одилия в балета \"Лебедово езеро\", на пл. \"Бдинци\", пред Стамбол капия   по време на първия летен фестивал \"Крепост на вековете - \"Баба Вида\".\r\n***\r\nОт 17.30 часа  в Художествената галерия ще бъде открита Фотодокументална  изложба „Шипченската епопея през погледа на участника в Българското опълчение Стефан Кисов“ посветена на 140-та годишнина от Шипченската епопея.  -  Славяна\r\n***\r\nОт 18.00 часа в една от залите на Художествената галерия ще бъде представен юбилейният вестник на Национален парк – музей „Шипка – Бузлуджа“ – „140 години Шипченска епопея“. – Славяна \r\n***\r\nОт 19.30 часа в Амфитеатъра  ще се проведе Четвъртият международен майсторски клас на маестро Валентин Пейчинов в България с безплатни концерти.\r\n***\r\nОт 9.00 часа в зала 2 Окръжен съд-Пловдив ще гледа делото срещу Никола Д., обвинен в убийството на сина си. \r\n***\r\nОт 12.00 часа в общинската зала 203 кметът на Стара Загора Живко Тодоров ще се срещне с млади математици от града, които спечелиха медали на важни състезания в Куала Лумпур, Малайзия и Сингапур това лято.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n*** \r\nОт 18.00 часа  в Чепеларе ще пристигне Чудотворната икона „Златна ябълка“ и Пловдивският митрополит Николай ще оглави богослужение.", "date": "2017.08.09", "title": "Предстоящи събития в страната за 9 август (Агенция „Фокус”)"}
{"url": "http://www.focus-news.net/news/2017/08/09/2423890/afp-gruziya-se-yadosa-ot-poseshtenieto-na-putin-v-abhaziya.html", "text": "Грузия реагира яростно на посещението на руския президент Владимир Путин в Абхазия за годишнината от кратката „Олимпийска война“ между Русия и Грузия, в резултат, от която Абхазия и Южна Осетия се отцепиха от Грузия, предаде AFP.\r\nПутин посети черноморския курорт Питсунда в Абхазия, за да разговаря с лидера на самопровъзгласената република, Раул Хаджимба, по случай деветата годишнина от войната, която започна на осми август 2008 г.\r\nМинистърът на външните работи на Грузия осъди посещението на Путин в, наречения от него, „окупиран регион, като „цинично действие“, което според него представлява продължение на „преднамерената политика срещу Грузия“ на Москва.\r\nТой настоя Русия да спре „провокативните дейстия“ и се помоли на международната общност да отговори на „агресивните действия“ на Москва.\r\nПревод и редакция:", "date": "2017.08.09", "title": "AFP: Грузия се ядоса от посещението на Путин в Абхазия"}
{"url": "http://www.focus-news.net/news/2017/08/09/2423891/tass-prezidentat-na-polsha-otkaza-da-utvardi-novi-generali-i-admirali-predlozheni-ot-voennoto-ministerstvo.html", "text": "Президентът на Полша Анджей Дуда отказа да присвои званията генерал и адмирал на офицери, предложени от Министерството на националната отбрана на Полша, предаде ТАСС, позовавайки се на публикувано от Бюрото по национална сигурност съобщение.\r\nПрезидентът е аргументирал своето решение с несъвършенство в системата на командване в армията и е изразил надежда, че „в близко време ще бъде изработена такава система на ръководство, която ще позволи да се приемат съответстващите кадрови решения“.\r\nМинистерството на отбраната, на свой ред, е подчертало, че „назначаването на нов ръководен състав е ключов момент за текущите промени в армията“. „Без това всички други реформи може да не се състоят“, са написали от пресслужбата на ведомството в коментар за решението на президента.\r\nПрез 2014 г. в Полша са въведени два главни вида командване – генерално и оперативно, които замениха предишната система на командване на различните въоръжени сили. Генералният щаб стана Център за стратегическо планиране. Действащият в момента Министър на отбраната на страната, Антоний Мачеревич смята, че това решение е повлекло след себе си неясно разделение на компетенциите. В момента той се опитва да направи своя реформа, която има за цел да създаде единен команден център.\r\nСпоред забележките на местни наблюдатели, в полската армия е възникнала кризисна ситуация, заради недостиг на команден състав. „За две години на управление на партията Право и справедливост, от армията са излезнали 36 генерала. Никога не е имало такава чистка в историята на въоръжените сили на независима Полша. В същото време Министър Мачеревич праща за подпис на президента 46 заявки за нови назначения на генерали“, информира „Газета Виборча“.\r\nПревод и редакция:", "date": "2017.08.09", "title": "ТАСС: Президентът на Полша отказа да утвърди нови генерали и адмирали, предложени от военното министерство"}
{"url": "http://www.focus-news.net/news/2017/08/09/2423892/tass-sergey-lavrov-pristigna-v-dzhakarta-kadeto-shte-pregovarya-s-indoneziyskiya-si-kolega-i-generalniya-sekretar-na-asean.html", "text": "Министърът на външните работи на Русия Сергей Лавров пристигна на посещение в столицата на Индонезия – Джакарта, където ще проведе преговори с индонезийския си колега Ретно Марсуди за засилване на сътрудничеството между двете страни, а освен това ще се срещне и с Генералния секретар на Асоциацията на държавите от Югоизточна Азия (АСЕАН) Ле Льонг Мин, предаде ТАСС.\r\nЛавров пристигна в Джакарта от Манила и по време на посещението си ще участва в откриването на специално представителство на Русия за АСЕАН.\r\nПревод и редакция:", "date": "2017.08.09", "title": "ТАСС: Сергей Лавров пристигна в Джакарта, където ще преговаря с индонезийския си колега и генералния секретар на АСЕАН"}
{"url": "http://www.focus-news.net/news/2017/08/09/2423893/tass-yaponiya-shte-pochete-zhertvite-na-atomnata-bombardirovka-na-nagasaki.html", "text": "Траурни мероприятия, отбелязващи 72-ата годишнина от атомната бомбардировка на град Нагасаки, ще се проведат в сряда (09.08) в Япония. Мемориалната церемония в Парка на мира в Нагасаки ще започне в 11:02 по местно време. Именно в този момент на 9 август 1945 година беше взривена бомбата „Дебелака“, пусната от стратегическият бомбардировач на Военновъздушните сили на САЩ Б-29, предаде ТАСС.\r\nВ цяла Япония ще има едноминутно мълчание, след което кметът на град Нагасаки Томихиса Тауе ще прочете Декларация за мира, която призовава за пълно ядрено разоръжаване. След това, изявление ще направи и Министър-председателят на страната Синдзо Абе. На мероприятието ще присъстват представители на около 90 държави, включително дипломати от Русия, Великобритания, Франция и САЩ.\r\nПревод и редакция:", "date": "2017.08.09", "title": "ТАСС: Япония ще почете жертвите на атомната бомбардировка на Нагасаки"}
{"url": "http://www.focus-news.net/news/2017/08/09/2423894/b.html", "text": "Йоахим Щам, министър на интеграцията в най-голямата германска провинция - Северен Рейн-Вестфалия, разкритикува България и Румъния за неправилно използване на средства от Европейския социален фонд (ЕСФ), отпускани за интегриране на ромските общности в тези страни, съобщава вестник  Westdeutschen Allgemeinen Zeitung.\r\nСоциалдемократът предлага в бъдеще тези финансови ресурси да бъдат пренасочени за развитието на Рурската област.\r\n„Изключително досадно е да осъзнаем, че финансирането от Европейския социален фонд на Румъния и България не е подходящо усвоено. Затова предполагам, че тези средства може да бъдат предоставени на градове като Дортмунд и Дуисбург\", заяви пред изданието германският политик.\r\nИ двете страни членки на ЕС получават финансиране на стойност милиони евро всяка година, за да помогнат на ромските общности, които са най-голямата малцинствена група в Блока с повече от 10 млн. живеещи на територията на европейските държави.\r\n*** Председателят на 44-то Народно събрание на Република България Димитър Главчев пристига във вторник на работно посещение в Македония, предава Радио „Свободна Европа“ в местната си редакция. \r\nВ Скопие Главчев ще проведе среща с македонския си колега Талат Джафери.\r\n*** Енергийната група ЧЕЗ ще вземе решение за бъдещето си в България до месец септември тази година. Това заяви изпълнителният директор на компанията Даниел Бюрез пред чешки медии, предава столичното Radio Praha.\r\nЧЕЗ набелязва инвестиционния интерес към българските си активи от януари, но все още не е взел окончателно решение дали да остане в страната. Миналата година компанията реши да започне международен арбитраж срещу България след редица интервенции от страна на българските власти, които според ЧЕЗ са засегнали нейната стопанска дейност в страната. През май 2015 г. например, компанията бе глобен с 17,1 млн. крони  за злоупотреба с господстващо положение на пазара.\r\n***  Председателят на македонския парламент Талат Джафери заяви, че е дошъл моментът за отваряне на нова страница в отношенията между България и Македония, предава „МКД“ .\r\nМакедонският политик заяви това на срещата си с председателя на българския парламент Димитър Главчев, който е на кратко работно посещение в Македония.\r\nДжафери поздрави отличното сътрудничество между председателите и депутатите на двата парламента, и изрази очакването си, че то ще бъде по-интензивно в бъдеще, особено на светлината на подписания Договор за добросъседство.\r\nПредседателят на българския парламент Димитър Главчев каза, че с подписването на Договора за добросъседство, започва нова история в българо-македонските отношения. Той изрази уверението, че българското Народно събрание ще ратифицира повторно договора, както и ще подкрепи демократичните процеси в Македония.\r\n*** Македонският премиер Зоран Заев и председателят на българския парламент Димитър Главчев се срещнаха в Скопие, предава Радио „Свободна Европа“ .\r\nДвамата се съгласиха, че сътрудничеството между Македония и България върви в позитивна насока.\r\nЗоран Заев посочи, че Договорът за добросъседство с България, отваря нови перспективи, а полза от него ще имат гражданите на двете страни. Според него, договорът изпраща силно послание, че страните могат сами да разрешават всички въпроси, ако зад това има силна политическа воля.\r\nДимитър Главчев изтъкна, че мястото на Македония е в НАТО и ЕС. Той подчерта, че България ще поддържа македонската евроатлантическа интеграция.", "date": "2017.08.09", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/08/09/2423896/the-washington-post-kakvo-oznachava-krayat-na-anti-asadovskata-programa-na-tsru.html", "text": "Какво постигна операцията под прикритие на ЦРУ за подпомагане на бунтовниците в Сирия? Странно, но най-сериозното последствие, може би е, че подтикна Русия да осъществи военна интервенция през 2015 г., която спаси сирийския президент Башар ал Асад – т.е. постигна точно обратното, на това, което целеше програмата, пише The Washington Post\r\nСирия добави нова глава в звездната история на паравоенните действия на ЦРУ. Усилията започнаха с достойната цел да се даде на президента възможност за индиректни военни действия в Сирия, но подобни ходове доведоха до хаос, в който бунтовниците се почувстваха „прелъстени и изоставени“ от обещанието за помощ от САЩ, която изчезна, когато политическите ветрове задухаха в друга посока.\r\nЕдин от лидерите на сирийската опозиция е подчертал опасността надвиснала над другарите му в резултат от действията на ЦРУ: „Групите, които решиха да работят със САЩ, още тогава станаха мишена за екстремистите, но сега те съвсем няма как да се защитават от тях.“\r\nСпирането на програмата за подпомагане на сирийската опозиция беше обявена съвсем наскоро, но беше замислена и започна да се реализира още откакто Президентът Доналд Тръмп пое управлението. Той искаше да работи заедно с Русия, за да стабилизира Сирия и програма, която беше насочена срещу съюзниците на руснаците не се вписваше в тази стратегия. Стратегията на Белия Дом за Сирия остава смесица от половинчати предположения и противоречащи си цели, но това е предмет на друг анализ.\r\nИзгрева и залеза на операцията под прикритие за Сирия преподава някои полезни уроци за това, най-деликатно, оръжие от американския арсенал. За да обобщим, програмата беше приложена твърде късно, с твърде ограничено действие и беше твърде зависима от несигурни партньори, като Турция и Саудитска Арабия. Тя беше достатъчна, за да изплаши Асад и да предизвика интервенцията от страна на Русия, но не беше достатъчна за да изпълни целите си. Може би, най-лошото беше, че подкрепените от ЦРУ бойци бяха много разделени в политическо отношение и прекалено смесени с екстремистките опозиционни групировки, в резултат, от което те не можаха да представят реална алтернатива за политическото бъдеще на Сирия.\r\nТова не означава, че действията на ЦРУ бяха безрезултатни. Провеждана от Центрове за секретни операции в Турция и Йордания, програмата напомпа стотици милиони долари в дузини групировки. Едно официално лице от управлението пресметна, че подкрепяните от ЦРУ бойци може да са ликвидирали или ранили 100 хиляди сирийски войници и техни съюзници, за последните четири години. През лятото на 2015 г. бунтовниците бяха пред портите на Латакия на северозападния бряг, заплашвайки родината на Асад и руските бази в региона. Бойците натискаха сирийската армия и в Дамаск.\r\nАнализаторите на ЦРУ, през това лято, започнаха да говорят за „катастрофален успех“ – опозицията ще свали Асад, без да създаде силно и умерено правителство. През юни 2015 г. цитирах служител на американското разузнаване, който заяви, че „Основавайки се на текущото развитие на нещата, е време да започнем да мислим за Сирия след Асад.“ Владимир Путин наблюдаваше внимателно случващото се, особено след спешното посещение на Генерал-майор Касъм Сюлеймани, командващ Стражите на Ислямската революция на Иран (ал-Кудс) и регионален патрон на Башар Асад.\r\nПутин разбра съобщението: Той осъществи военна интервенция през септември 2015 г., като промени решително баланса на силите в Сирийската война. Това, което направи Тръмп, като прекрати програмата на ЦРУ, беше просто признание на реалното разположение на силите в Сирия.\r\nКакво можеше да направи САЩ, за да достигне до различен развой на събитията? Ето някои предположения, събрани от американски и сирийски фактори, които следяха провеждането на програмата от близо.\r\n•\tПрограмата можеше да бъде стартирана през 2012 г., когато екстремистите не бяха толкова могъщи и все още имаше надежда да бъде създадена умерена сила. През 2013 г., когато програмата беше пусната в действие, военната опозиция вече беше доминирана от джихадисти.\r\n•\tСАЩ трябваше да даде на бунтовниците противовъздушни оръжия, което би им позволило да защитават завзетите позиции, от бруталните бомбардировки на силите на Асад.\r\n•\tДокато преговаряше за ядрената сделка с Иран, САЩ не искаше да убива иранци в Сирия. След като Путин се намеси, Съединените щати избягваха и руснаците. Тези ограничения бяха обосновани, но те неутрализираха провежданите от САЩ военни операции.\r\n•\tСАЩ нямаха политическа стратегия, която да се съчетава с анти-Асадовската програма на ЦРУ. „Нямаше ясни заповеди „какво да се прави“ или ясно формулирани цели за националната сигурност и съпътстваща стратегия за постигането им“, заяви Фред Хоф, бивш служител в Държавния департамент, който е следил сирийската история от близо. Действията на Америка неволно „създадоха огромно разделение и съперничество, вместо да бъдат инструмент за обединение на различните фракции.“\r\nПревод и редакция:", "date": "2017.08.09", "title": "The Washington Post: Какво означава краят на анти-Асадовската програма на ЦРУ"}
{"url": "http://www.focus-news.net/news/2017/08/09/2423897/afp-latinoamerikanskite-darzhavi-razkritikuvaha-udarat-sreshtu-demokratichniya-red-vav-venetsuela.html", "text": "Министрите на външните работи на 17 латиноамерикански страни разкритикуваха остро  правителството на Венецуела за нарушенията на демократичния ред и заявиха, че няма да признаят за легитимно Конституционното събрание, което виждат като инструмент на Мадуро, за да установи диктатура, предаде AFP.\r\nВъншният министър на Перу Рикардо Луна прочете съобщение от групата, която се срещна в столицата на страната – Лима. Министрите изявиха позицията си, че „осъждат нарушението на демократичния ред във Венецуела“.\r\nПревод и редакция:", "date": "2017.08.09", "title": "AFP: Латиноамериканските държави разкритикуваха „ударът срещу демократичния ред“ във Венецуела"}
{"url": "http://www.focus-news.net/news/2017/08/09/2423898/afp-severna-koreya-zaplashi-che-shte-izstrelya-raketi-kam-guam.html", "text": "Северна Корея заяви, че обмисля изстрели на ракети в близост до стратегическата база на САЩ в Гуам, със своите ракети със среден-до-далечен обхват, предаде AFP, позовавайки се на материал на корейската държавна информационна агенция.\r\nЗаплахата дойде само часове, след като президентът на САЩ, на свой ред заплаши Пхенян с „огън и ярост“, заради ядрената му програма. Това се случва само няколко дни, след като ООН наложи санкции на страната, заради нарастващия ѝ ядрен арсенал.\r\nСеверокорейците заявиха, че „в момента внимателно изучават оперативен план за произвеждането на обгръщащ огън по райони около Гуам, използвайки  стратегически балистически ракети със среден-до-далечен обсег Hwasong-12“.\r\nПланът ще бъде завършен „и ще бъде приложен на практика по многоредов и последователен начин, във всеки момент, в който Ким Чен-ун, главнокомандващ на ядрените сили на КНДР, вземе такова решение“, допълва съобщението.\r\nПревод и редакция:", "date": "2017.08.09", "title": "AFP: Северна Корея заплаши, че ще изстреля ракети към Гуам"}
{"url": "http://www.focus-news.net/news/2017/08/09/2423899/trima-dushi-byaha-ubiti-ot-malnii-za-denonoshtie-drugi-dvama-sa-s-naranyavaniya-obzor.html", "text": "Серия от инциденти, предизвикани от мълнии, взеха три жертви в страната в рамките само на денонощие. 68-годишен мъж от Стамболийски почина, а 49-годшният му приятел бе ранен от паднала мълния край язовир \"Широка поляна\" в района на Батак. Мълнията е паднала върху дървена барака, в която са се намирали двамата мъже, в резултат на което постройката се е запалила. При пожара единият мъж е загинал, а вторият е с изгаряния по краката и едната ръка. Сигналът за инцидента е подаден в 14.00 часа във вторник, а пристигналите на място пожарникари са загасили огъня напълно и не са му дали възможност да се разрасне и навлезе в гъстата иглолистна гора наблизо. По-рано през деня край пловдивското село Маноле бе открито тяло на пастир, убит от мълния. \r\nГръм разруши къща в Добринище. Пострадала е жена, която по това време се е намирала в сградата. Жената е без опасност за живота. Природното явление предизвика и пожар, който впоследствие бе потушен.\r\nПървата жертва на гръмотевичните бури у нас бе 40-годишен работник, който бе убит от мълния на столичния бул. „България“", "date": "2017.08.09", "title": "Трима души бяха убити от мълнии за денонощие, други двама са с наранявания (ОБЗОР)"}
{"url": "http://www.focus-news.net/news/2017/08/09/2423900/vzglyad-ukrainskoto-pravitelstvo-gubi-kontrol-nad-tranzita-na-gaz-prez-stranata.html", "text": "Назрелият отдавна конфликт в Украйна, около съдбата на газотранспортната мрежа отново се разгоря. За контрола над един от най-доходоносните бизнеси в страната се сблъскаха правителството в Киев и мениджмънта на Нафтогаз (и стоящият зад него европейски капитал). Независимо от изхода на конфликта, на Газпром му остава само да наблюдава отстрани събитията, пише руското издание „Взгляд“.\r\n„Нафтогаз Украйна“ има намерение да назначи на длъжността президент на „Укртрансгаз“ (оператор на газотранспортната система на страната) полския гражданин Павел Станчак. Управителният орган на корпорацията гласува единодушно „за“ предложението. В момента той работи като технически директор и член на управлението на полската PGNiG Technologie S.A. и отговаря за проектирането и строителството на нови газопроводи.\r\n„Нафтогаз“ предприе този ход в разгара на публичния конфликт с украинското Министерство на енергетиката. По-рано ръководителят на това ведомство, Игор Насалик, оцени негативно действията на ръководството на компанията по газотранспортната мрежа: „Считам, че политиката на „Нафтогаз“ по газотранспортната мрежа за безсмислена. Те вече са я зачеркнали за себе си и не разглеждат действията си за 2019 г. С такава позиция на компанията, можем да стигнем до там, че „Укртрансгаз“ може да не е технически готов за пренос на газ“.\r\nСпоред министъра, причината се крие в недостатъчните инвестиции в украинската транзитна мрежа, последствията, от което, могат да бъдат катастрофални. Според него, виновен за ситуацията е мениджмънта на Нафтогаз.\r\nПревод и редакция:", "date": "2017.08.09", "title": "„Взгляд“: Украинското правителство губи контрол над транзита на газ през страната"}
{"url": "http://www.focus-news.net/news/2017/08/09/2423901/emsc-zemetresenie-s-magnitud-64-raztrese-severozapaden-kitay.html", "text": "Земетресение с магнитуд 6,4 разтресе Северозападен Китай, предаде Европейския средиземноморски сеизмологичен център (EMSC).\r\nПодземния трус е отчетен в 23.27 местно време. Огнището на земетресението се намира на дълбочина 15 километра.", "date": "2017.08.09", "title": "EMSC: Земетресение с магнитуд 6,4 разтресе Северозападен Китай"}
{"url": "http://www.focus-news.net/news/2017/08/09/2423902/pravda-sasht-gotvi-voenen-udar-po-islyamska-darzhava-vav-filipinite.html", "text": "Според съобщения по телевизионния канал NBC, Пентагонът се готви да нанесе авиоудари по позициите на бойците от Ислямска държава във Филипините. Засега не е известно, как ще се отнесе към това правителството на островната държава, пише “Правда“.\r\nРуското издание вече е писало как се развива ситуацията в Югоизточна Азия. От там предположиха, че Ислямска държава(ИД), която търпи поражение в Близкия Изток, ще разширява все по-настойчиво своите бази в района и ще активизира своята престъпна деятелност. Това навярно ще бъде използвано от САЩ, за да оправдае преформатирането на собственото си военно присъствие и провеждането на военни операции в този ключов регион – в близост до Китай.\r\nРазвитието на събитията на Филипините потвърждава хипотезите на „Правда“.\r\nПрез последните няколко месеца, в тази страна, а именно на остров Минданао, се разгоря битка против терористическите гнезда на ИД. Джихадистите достигнаха до сериозни успехи, като завзеха град Марави през май. До този момент, армията на Филипините не може да ги унищожи и да нормализира положението.\r\nВластите в Манила достигнаха до извода, че самостоятелно няма да могат да решат проблема за борбата с тероризма. Избраният през миналата година президент Родриго Дутерте реши да проучи възможностите за сътрудничество в това направление с Китай и Русия. Той посети Пекин и Москва и съдейки по всичко, е достигнал до съответстващите предварителни договорки. Явно е ставало дума за техническа помощ, за подготовка на съвременни кадри, за доставяне на някои видове въоръжение, военна и специална техника. Нито веднъж не е засягана темата за привличане на руски или китайски военни, за борба с терористите на територията на островната държава.\r\nПодобни действия на Дутерте, заедно с безмилостната му борба против наркоразпространението и явните предизвикателства, които хвърля към Вашингтон, могат да предизвикат военна намеса на Съединените щати, не само срещу ИД на Минданао.\r\nПревод и редакция:", "date": "2017.08.09", "title": "„Правда“: САЩ готви военен удар по Ислямска държава във Филипините"}
{"url": "http://www.focus-news.net/news/2017/08/09/2423903/sofiya-se-vazstanovyava-sled-buryata-v-nachaloto-na-sedmitsata-obzor.html", "text": "София възстановява щетите от падналите в понеделник проливни дъждове, придружени с гръмотевици и градушка. Кметът на града Йорданка Фандъкова обяви пред журналисти, че сигналите за вчера са общо над 60, като от тях 40 са обработвани до вечерта в понеделник. Работата на екипите в „Драгалевци“ продължи и през днешния ден. Кметът уточни, че доста сериозни щети са били нанесени в район „Витоша“ и основно в „Драгалевци“. Фандъкова коментира, че за много кратко време е паднал сериозен дъжд, който е свлякъл цели земни маси и наноси. Тя апелира, когато се изхвърлят отпадъци, това да става на определените места. \r\nПопитана за залетия строителен обект от придошлата река Драгалевска, тя поясни, че по данни на заместник-кмета на „Лозенец“ има щети, за които ще бъде необходимо време да бъдат отстранени. Фандъкова допълни, че в момента в район „Лозенец“ се изпълнява корекцията на река Драгалевска, което ще позволи да се изгради отливен канал. Според нея това ще помогне в такива ситуации част от водата да се оттича. \r\nТя коментира, че е обсъждано на оперативка развитието на ВиК системата, тъй като в пострадалите райони това е сериозен проблем. „Изпълняваме много голям обект по отношение на канализацията. Заедно с бул. „Черни връх“ беше изпълнен и първият етап от канализацията“, каза кметът. Фандъкова допълни, че при възстановяването на асфалта на бул. „Черни връх“, пострадал от вчерашния дъжд, ще се направи допълнително укрепване, така че при следващи инциденти, да не се надигне. До края на деня бяха възстановени движението и настилката на булеварда. Тя поясни, че сутринта е била проведена оперативка с всички изпълнители, защото там се пресичат два от обектите на Столична община - „Черни връх“ и обекта на „Метрополитен“. На оперативката са присъствали представители на „Софийска вода“ и на „Метрополитен“, като е било установено още вчера, че вследствие на обилните валежи, които паднаха основно в южните квартали и най-вече в „Драгалевци“ със сериозни наноси и едрогабаритни отпадъци, е била запушена шахтата на кръстовището на бул. „Черни връх“ и ул. „Филип Кутев“. Фандъкова поясни, че вследствие на това запушване и много голямото налягане на водата, е избила водата, просмукала се е под асфалта и той е надигнат. Тя обърна внимание, че възстановяването на настилката ще бъде за сметка на изпълнителя.\r\nАгенция „Фокус“ припомня: След дъждовете в понеделник екипи на „Софийска вода“ и „Метрополитен“ започнаха работа по отстраняване на авария в канализационната мрежа на бул. „Черни връх“ и ул. „Филип Кутев“. Заради интензивният дъжд се бе препълнила канализационна шахта при последната точка от изградения първи етап от канализацията в района. Нарушена бе и част от асфалтовата настилка. Пред „Фокус“ изпълнителният директор на „Метрополитен” ЕАД инж. Стоян Братоев обясни, че авария в канализационната мрежа е засегнала и южния вход на метростанция „Витоша“, но не и движението на влакове или перона, където се намират пътниците.", "date": "2017.08.09", "title": "София се възстановява след бурята в началото на седмицата (ОБЗОР)"}
{"url": "http://www.focus-news.net/news/2017/08/09/2423904/gazetaru-noviyat-pat-na-koprinata-mozhe-da-zaobikoli-rusiya.html", "text": "Русия може да изпадне от китайския проект „Път на коприната“ – още от тази година товари от Китай трябва да започнат да се пренасят по железопътната магистрала Баку-Тбилиси-Карс, заобикаляйки Русия. Китайците не са доволни от скоростта на доставка на товари през Русия за ЕС. Най-главното, обаче, е това, че има политическа неопределност в отношенията между Москва и Брюксел, пише руското издание „Газета“.\r\nПрез септември ще започне сервизното обслужване на новата железопътна линия от Баку (порт Алят), през Тбилиси, до турският град Карс. Дължината на линията е 826 км. Строежът започна още през 2008 г и плановете бяха да бъде завършен за три години, но все още го дострояват. През юли т.г. най-накрая бе обявено началото на тест-драйв по железопътната линия.\r\nОчаква се линията да започне да работи пълноценно в края на 2017 г. или началото на 2018-а. Тя трябва да стане съставна част на „Новия път на коприната“ – част от китайският мегапроект „Един пояс – един път“, който трябва да съедини Китай и Европа, чрез високоскоростни и безопасни търговски коридори.\r\nПредполага се, че в началото на експлоатацията на магистралата, тя ще може да превозва до един милион пътника и 6,5 милиона тона товари на година, а в последствие може да достигне до 17-20 милиона тона и 2 милиона пътника.\r\nПревод и редакция:", "date": "2017.08.09", "title": "“Газета.ру“: Новият „Път на коприната“ може да заобиколи Русия"}
{"url": "http://www.focus-news.net/news/2017/08/09/2423905/the-telegraph-bridzhit-makron-nyama-da-stane-parva-dama-na-frantsiya-sled-petitsiya-koyato-blokira-tova-namerenie.html", "text": "Бриджит Макрон, съпругата на президента на Франция Еманюел Макрон, няма да стане официална Първа дама на Франция, пише The Telegraph, позовавайки се на източници от правителството.\r\nТова решение е удар срещу обещанията на Макрон преди изборите, когато той обещаваше да постави съпругата си на официална позиция, ход, който противоречи на решението на правителството да приеме закон, който ще забрани на депутатите да наемат членове на семействата си за асистенти или на други позиции, като мярка срещу корупцията.\r\nПревод и редакция:", "date": "2017.08.09", "title": "The Telegraph: Бриджит Макрон няма да стане Първа дама на Франция, след петиция, която блокира това намерение"}
{"url": "http://www.focus-news.net/news/2017/08/09/2423906/the-guardian-donald-tramp-mozhe-da-bade-mahnat-do-edna-godina-no-problemite-na-sasht-edva-togava-shte-zapochnat.html", "text": "Кратък списък от „Известни неизвестни“ прогнозира, че президентството на Доналд Тръмп няма да оцелее още 12 месеца. Знаем, че голямо жури заседава от седмици и има правото да призове в съда Тръмп, по обвинение, че е сътрудничил с Русия по време на президентската кампания. Ние знаем, че Доналд младши е получил електронна поща от посредник, който е предложил среща, като част от „Подкрепата на Русия и нейното правителство за г-н Тръмп“ и когато това стана известно, президентът лично даде грешни сведения за тази среща, пише The Guardian.\r\nОсвен това, ние знаем, че специален съветник Робърт Мюлер, не само разследва връзките с Русия на бившия ръководител на кампанията на Тръмп, Пол Манафорт и бившия съветник по сигурността Майкъл Флин. Миналата седмица разбрахме, че той разследва също и връзките между руски олигарси и бизнеси на Тръмп, описани от разследващ журналист, като „пералня на самообслужване“ за мръсните пари на руските мафиоти.\r\n Според сценария, измислен в Демократическите среди, Тръмп ще се опита да уволни Мюлер и ще се провали, няколко от заподозрените ще получат имунитет и ще се разприказват и край. Тогава Доналд Тръмп или ще подаде оставка, или ще получи импийчмънт, а Майк Пенс ще стане президент. Само тогава ние ще разберем какво искат десните милиардери, които седят зад проекта. Защото Тръмп никога не е бил първият им избор: първите шест месеца от кампанията, основният донор на кампанията на Тръмп, беше самия Доналд Дж. Тръмп. Само, когато религиозния-консерватор Тед Круз, се провали в опита си да вдъхнови масите, ултра-десните бизнес милиони се пренасочиха към Тръмп.\r\nДори братята Кох, които финансираха десни тинк-танкове с 400 милиона долара, поддържаха дистанция, докато техния съюзник Пенс не беше инсталиран като вице на Тръмп. Ако Майк Пенс стане президент ще дойде моментът на истинското откровение. На туитовете в 3 сутринта пълни с глупости и боклука, който излиза от устата на Тръмп по време на митинги, ще се гледа като на сюрреалистичен пролог към основното събитие. Но какво ще бъде основното събитие?\r\nПревод и редакция:", "date": "2017.08.09", "title": "The Guardian: Доналд Тръмп може да бъде махнат до една година, но проблемите на САЩ едва тогава ще започнат"}
{"url": "http://www.focus-news.net/news/2017/08/09/2423907/tass-neizvestni-sa-otkrili-strelba-v-letishteto-na-karakas.html", "text": "Един човек е починал, а друг е ранен, след стрелба в летището Майкетия, обслужващо столицата на Венецуела, Каракас, предаде ТАСС, позовавайки се на информация от местните медии.\r\nЖертва на нападението е станал адвокат Келвин Алварадо. Той е бил убит пред гишето за регистрация, а намиращия се до него сътрудник на авиокомпания е бил ранен. Според информацията, адвокатът се е прибирал от Доминиканската република. На нападателите се е удало да избягат от местопрестъплението.\r\nПревод и редакция:", "date": "2017.08.09", "title": "ТАСС: Неизвестни са открили стрелба в летището на Каракас"}
{"url": "http://www.focus-news.net/news/2017/08/09/2423908/zapovedta-za-zashtitenata-zona-kompleks-kaliakra-ostava-do-pretsiziraneto-na-nova-sobstvenitsite-na-tereni-shte-badat-obezshteteni-obzor.html", "text": "Заповедта, въвеждаща ограниченията в разпространението на приоритетното природно местообитание 62С0 Понто-Сарматски степи, публикувана в „Държавен вестник“ на 28 юли 2017 г. ще продължи да действа до момента, в който бъде подготвена нова заповед, координирана с кметовете и обсъдена с Брюксел. Това обяви министърът на околната среда и водите Нено Димов след среща в Министерски съвет между всички заинтересовани страни от проекта за интегрирания план на защитените зони в района на Калиакра. Министър Димов уточни, че това е необходимо, за да сме сигурни, че ще отговорим на решението на Съда на ЕС и няма да се пристъпи към налагане на финансови санкции спрямо България. Той добави, че в рамките на тази седмица ще бъдат определени 4 работни групи, които ще търсят решения по конкретно възникналите въпроси в областта на земеделието, енергетиката, строителството и акваторията в трите защитени зони в района на Калиакра – „Калиакра“, „Комплекс Калиакра“ и „Белите скали“. На срещата стана ясно, че основният проблем за различните заинтересовани страни е проектът на Интегриран план за управление на защитените зони в района на Калиакра, изготвен от Института по биоразнообразие и екосистемни изследвания към БАН, а не заповедта, въвеждаща ограниченията в границите на разпространението на приоритетното природно местообитание 62С0 Понто-Сарматски степи. Димов уточни, че в работните подгрупи ще има представители на всички заинтересовани и когато се постигне единно решение, ще го защити в Брюксел. „Докато нямаме максимален консенсус, ще считам, че Планът за управление не е приет“, категоричен бе той. Според него проблемът на Калиакра не е в Брюксел или в \"Натура 2000\", а в начина, по който са определяни границите на земите и в липсата на работещи механизми през годините. По думите му трябва да е ясно, че планът за управление не е нещо, което измисля министър, а е резултат от сериозни усилия, които трябва да бъдат общи. Той подчерта, че иска да направят нещо трайно и работещо, а не нещо, за което хората ще спорят с години. Според него отмяната на тази заповед носи след себе си риск. Димов добави, че балансът трябва да бъде между интересите на околната среда, местното развитие, собствениците на земи. Той бе категоричен, че българският данъкоплатец няма да бъде натоварен със стоици милиони за дейности, които не са навременни, но за които страна е осъдена. \r\nПремиерът Борисов уточни, че планът за управлението на Калиакра трябва да започне да се разглежда в петък, а сегашната заповед ще продължи да действа до издаването на нова, за да не търпи страната ни санкции. Междувременно вицепремиерът Валери Симеонов увери, че ощетените собственици ще бъдат компенсирани. Той уточни, че е възложено на МРРБ в спешен порядък да подготви следващите кризисни райони и общини. Министър-председателят призова работата по плана за управление на Калиакра да започне от днес или утре „залив по залив“. По думите му страхът и слухът в България работят със страшна сила. Борисов заяви, че засегнатите хора ще бъдат обезщетявани чрез компенсаторни механизми. „Тогава ще му дадем бостан на друго място и този човек да е защитен. 20-30-40 млн. лв. има в различните компенсаторни механизми“, добави още премиерът и възложи на министъра на околната среда с работните групи бързо да изпълнят текстовете на законите и това, което са взели като решение. \r\nОт коалиция от неправителствени организации и граждански групи „За да остане природа в България“ настояват виновните за създалата се ситуация в Калиакра да понесат отговорността. Те категорично се противопоставят на опита нарушителите, заради които България бе осъдена от Съда на Европейския съюз, да бъдат прикрити. Природозащитниците са се обединили около 18 съвсем конкретни искания, които представиха на срещата при премиера Бойко Борисов. Сред тези искания са придържане към европейските политики за опазване на околната среда и към седемте досегашни решения на Министерски съвет относно мрежата Натура 2000. Според тях е необходимо Министерството на околната среда и водите да се извини на учените от Българската академия на науките, които са били оклеветени и нападани заради грешки в комуникацията, излязла от самото министерство. Освен това трябва да бъдат премахнати инвестиционните проекти, довели да осъждане на България, а фирмите получили държавна помощ под формата на субсидирани цени да я възстановят. От организацията посочиха още, че държавата трябва да потърси правата си и да поиска обезщетения от експерти и служители, които не са изпълнили задълженията си и са изготвили и одобрили доклади за оценка на въздействието върху околната среда, заради които България е осъдена от Съда на Европейския съюз.\r\nАгенция „Фокус“ припомня: До казуса със защитената зона „Комплекс Калиакра“ се стигна след като министърът на околната среда и водите Нено Димов издаде забрана за извършване на земеделска дейност на територията й. Това предизвика протести от страна на жителите на Каварна, Шабла и Балчик, към които се присъединиха и живеещите в Несебър, Обзор, Бургас и Ахтопол. Причината за недоволството на местното население бе опасението, че забраната ще навреди на основния му поминък – земеделие, туризъм и риболов. На противоположната позиция застанаха еколози, според които хората са подведени и поминъкът им няма да бъде отнет, напротив ще бъде запазен, а целта е земеделските земи да не се застрояват. След двудневни протести премиерът Бойко Борисов обяви, че заповедта ще бъде ревизирана. \r\nВърховна административна прокуратура също се зае с това да провери заповедта на министъра на околната среда и водите, като ще му поиска копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона. На база на тези данни прокуратурата ще вземе решение за последващите си действия. Решението на МОСВ бе обяснено с риск от загуби за държавата за стотици милиони евро под формата на санкции от ЕС. Според министъра на околната среда казусът датира от 2002 година. Той обясни, че заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров, които са заложили бомба със закъснител, възлагайки на зелени организации да направят картирането на земите, които ще попаднат в „Натура“, а не на реномирани научни организации, както са направили другите страни от ЕС.\r\nВ понеделник министър-председателят обсъди в телефонен разговор с комисаря по околна среда, морско дело и рибарство Кармену Вела ситуацията в България след издаването на заповедта. Двамата се обединиха около позицията, че решението на Съда на Европейския съюз трябва да се изпълни. По време на разговора бе посочено, че българските власти трябва да идентифицират подходящите мерки и начини, с които това да стане. Подчертано бе, че европейското законодателство в областта на „Натура 2000” не забранява икономически дейности, включително земеделие, и ще се търсят варианти как решението да бъде приложено, така че да не бъдат ощетени засегнатите от него хора в района на крайморска Добруджа.\r\nЛюба АЛЕКСИЕВА", "date": "2017.08.09", "title": "Заповедта за защитената зона „Комплекс Калиакра“ остава до прецизирането на нова, собствениците на терени ще бъдат обезщетени (ОБЗОР)"}
{"url": "http://www.focus-news.net/news/2017/08/09/2423909/the-hill-senator-dzhon-makkeyn-vze-otnoshenie-po-izkazvaneto-na-donald-tramp-za-severna-koreya.html", "text": "Сенатор Джон Маккейн взе отношение по изказването на президента на САЩ Доналд Тръмп, че следващи провокации от Северна Корея ще бъдат посрещнати „с огън и ярост, каквито светът още не е виждал“, пише The Hill.\r\nТой е заявил, че подобна риторика едва ли ще помогне за свалянето на напрежението между САЩ и Северна Корея, което се покачи заради ядрената програма на азиатската страна.\r\n„Незнам какво иска да каже и отдавна съм се отказал да интерпретирам изказванията му“, заяви Маккейн по време на интервю за радио от щата Аризона, от където е избран за Сенатор.\r\n„Не съм сигурен, че подобен род изказвания могат да са полезни.“, подчерта сенаторът.\r\nПревод и редакция:", "date": "2017.08.09", "title": "The Hill: Сенатор Джон Маккейн взе отношение по изказването на Донълд Тръмп за Северна Корея"}
{"url": "http://www.focus-news.net/news/2017/08/09/2423910/sport-ivet-lalova-kolio-se-klasira-za-polufinalite-na-byaganeto-na-200-metra.html", "text": "Ивет Лалова-Колио се класира на полуфиналите на бягането на 200 метра от Световното първенство по лека атлетика в Лондон. Тя се класира втора в своята серия, с резултат 23 секунди и 08 стотни. Първа се класира американката Даеджа Стивънс, която избяга дистанцията за 22 секунди и 90 стотни.\r\nПолуфиналите на дисциплината ще се проведат в четвъртък (10 август) от 23:05 българско време.", "date": "2017.08.09", "title": "Спорт: Ивет Лалова-Колио се класира за полуфиналите на бягането на 200 метра"}
{"url": "http://www.focus-news.net/news/2017/08/09/2423911/sport-realmadrid-specheli-superkupata-na-evropa.html", "text": "Реал(Мадрид) спечели Суперкупата на Европа, след като победи Манчестър Юнайтед с 2:1. По този начин мадридчани дублираха постижението си от миналата година. Финалът се игра на Градския стадион в Скопие, а головете вкараха Каземиро в 24-ата минута и Иско в 52-рата за Реал и Ромелу Лукаку в 62-ата за Манчестър Юнайтед.", "date": "2017.08.09", "title": "Спорт: Реал(Мадрид) спечели Суперкупата на Европа"}
{"url": "http://www.focus-news.net/news/2017/08/09/2423912/sport-dnes-shte-se-igrae-machat-za-superkupata-na-balgariya-po-futbol-mezhdu-ludogorets-i-botev-plovdiv.html", "text": "Днес, от 20:00, на стадион „Лазур“ в Бургас ще се изиграе мачът за Суперкупата на България между Лудогорец като шампион и Ботев (Пловдив) като носител на Купата на България. Двата отбора играха и във финала за Купата, когато Ботев изненадващо победи шампиона Лудогорец с 2:1. За Лудогорец няма да играе Джонатан Кафу, който беше продаден на Бордо, а за Ботев няма да играе Омар Косоко, който пък беше трансфериран в Обединените Арабски Емирства при Диего Армандо Марадона. Треньорът на разградчани заяви, че ще даде шанс на футболисти, които по-рядко взимат участие в мачовете на отбора.", "date": "2017.08.09", "title": "Спорт: Днес ще се играе мачът за Суперкупата на България по футбол между Лудогорец и Ботев (Пловдив)"}
{"url": "http://www.focus-news.net/news/2017/08/09/2423913/granata-be-otkrita-pred-magazin-v-stolichniya-kv-mladost-3-obzor.html", "text": "Сигнал за открита граната в тревните площи пред магазин в „Младост“-3 е бил получен в МВР във вторник сутринта. На място веднага е изпратен полицейски екип, който отцепи района. Пристигналите служители на Специализирания отряд за борба с тероризма са извършили първоначален оглед, след което гранатата е иззета. Предстои експерти да установяват нейния вид и произход. По случая е образувано досъдебно производство. Кметът на София Йорданка Фандъкова уточни, че боеприпасът е открит при работа на екипите по почистване на тревните площи. Заради обезопасяването му за кратко бе спряно движението на бул. „Александър Малинов” в района.", "date": "2017.08.09", "title": "Граната бе открита пред магазин  в столичния кв. \"Младост\"-3 (ОБЗОР)"}
{"url": "http://www.focus-news.net/news/2017/08/09/2423914/the-daily-express-nikola-stardzhan-shte-poiska-poveche-pravomoshtiya-za-shotlandskoto-pravitelstvo-v-opit-da-se-vazpolzva-ot-situatsiyata-okolo-brekzit.html", "text": "Министърът за Брекзит на Шотландия Майкъл Ръсел ще се срещне с представители на правителството в Лондон, за да се опита да ги убеди да отпуснат повече права на Единбург в местното самоуправление, пише The Daily Express, който определя този ход, като опит за извиване на ръце, докато съществува неопределеното положение около Брекзит.\r\nВицепремиерът на Великобритания Деймиън Грийн ще се срещне с дясната ръка на лидера на „Шотландската национална партия“(СНП) Никола Стърджън, вицепремиера Джон Суайни и шотландският министър за Брекзит Майкъл Ръсел в Единбург, в опит на СНП да отклони някои правомощия от правителството в Уестминстър към това в Единбург.\r\nСрещата е сигнал за продължаващите усилия на Шотландия да прехвърли повече власт към себе си във Великобритания след Брекзит.\r\nПревод и редакция:", "date": "2017.08.09", "title": "The Daily Express: Никола Стърджън ще поиска повече правомощия за шотландското правителство, в опит да се възползва от ситуацията около Брекзит"}
{"url": "http://www.focus-news.net/news/2017/08/09/2423915/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Назрелият отдавна конфликт в Украйна, около съдбата на газотранспортната мрежа, отново се разгоря. За контрола над един от най-доходоносните бизнеси в страната се сблъскаха правителството в Киев и мениджмънта на Нафтогаз (и стоящият зад него европейски капитал). Независимо от изхода на конфликта, на Газпром му остава само да наблюдава отстрани събитията, пише руското издание „Взгляд“.\r\n„Нафтогаз Украйна“ има намерение да назначи на длъжността президент на „Укртрансгаз“ (оператор на газотранспортната система на страната) полския гражданин Павел Станчак. Управителният орган на корпорацията гласува единодушно „за“ предложението. В момента той работи като технически директор и член на управлението на полската PGNiG Technologie S.A. и отговаря за проектирането и строителството на нови газопроводи.\r\n„Нафтогаз“ предприе този ход в разгара на публичния конфликт с украинското Министерство на енергетиката. По-рано ръководителят на това ведомство, Игор Насалик, оцени негативно действията на ръководството на компанията по газотранспортната мрежа: „Считам, че политиката на „Нафтогаз“ по газотранспортната мрежа за безсмислена. Те вече са я зачеркнали за себе си и не разглеждат действията си за 2019 г. С такава позиция на компанията, можем да стигнем до там, че „Укртрансгаз“ може да не е технически готов за пренос на газ“.\r\nСпоред министъра, причината се крие в недостатъчните инвестиции в украинската транзитна мрежа, последствията, от което, могат да бъдат катастрофални. Според него, виновен за ситуацията е мениджмънта на Нафтогаз.\r\n*** Според съобщения по телевизионния канал NBC, Пентагонът се готви да нанесе авиоудари по позициите на бойците от Ислямска държава във Филипините. Засега не е известно, как ще се отнесе към това правителството на островната държава, пише “Правда“.\r\nРуското издание вече е писало как се развива ситуацията в Югоизточна Азия. От там предположиха, че Ислямска държава(ИД), която търпи поражение в Близкия Изток, ще разширява все по-настойчиво своите бази в района и ще активизира своята престъпна деятелност. Това навярно ще бъде използвано от САЩ, за да оправдае преформатирането на собственото си военно присъствие и провеждането на военни операции в този ключов регион – в близост до Китай.\r\nРазвитието на събитията на Филипините потвърждава хипотезите на „Правда“.\r\nПрез последните няколко месеца, в тази страна, а именно на остров Минданао, се разгоря битка против терористическите гнезда на ИД. Джихадистите достигнаха до сериозни успехи, като завзеха град Марави през май. До този момент, армията на Филипините не може да ги унищожи и да нормализира положението.\r\nВластите в Манила достигнаха до извода, че самостоятелно няма да могат да решат проблема за борбата с тероризма. Избраният през миналата година президент Родриго Дутерте реши да проучи възможностите за сътрудничество в това направление с Китай и Русия. Той посети Пекин и Москва и съдейки по всичко, е достигнал до съответстващите предварителни договорки. Явно е ставало дума за техническа помощ, за подготовка на съвременни кадри, за доставяне на някои видове въоръжение, военна и специална техника. Нито веднъж не е засягана темата за привличане на руски или китайски военни, за борба с терористите на територията на островната държава.\r\nПодобни действия на Дутерте, заедно с безмилостната му борба против наркоразпространението и явните предизвикателства, които хвърля към Вашингтон, могат да предизвикат военна намеса на Съединените щати, не само срещу ИД на Минданао.\r\n*** Русия може да изпадне от китайския проект „Път на коприната“ – още от тази година товари от Китай трябва да започнат да се пренасят по железопътната магистрала Баку-Тбилиси-Карс, заобикаляйки Русия. Китайците не са доволни от скоростта на доставка на товари през Русия за ЕС. Най-главното, обаче, е това, че има политическа неопределност в отношенията между Москва и Брюксел, пише руското издание „Газета“.\r\nПрез септември ще започне сервизното обслужване на новата железопътна линия от Баку (порт Алят), през Тбилиси, до турският град Карс. Дължината на линията е 826 км. Строежът започна още през 2008 г и плановете бяха да бъде завършен за три години, но все още го дострояват. През юли т.г. най-накрая бе обявено началото на тест-драйв по железопътната линия.\r\nОчаква се линията да започне да работи пълноценно в края на 2017 г. или началото на 2018-а. Тя трябва да стане съставна част на „Новия път на коприната“ – част от китайският мегапроект „Един пояс – един път“, който трябва да съедини Китай и Европа, чрез високоскоростни и безопасни търговски коридори.\r\nПредполага се, че в началото на експлоатацията на магистралата, тя ще може да превозва до един милион пътника и 6,5 милиона тона товари на година, а в последствие може да достигне до 17-20 милиона тона и 2 милиона пътника.", "date": "2017.08.09", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/08/09/2423916/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Кратък списък от „Известни неизвестни“ прогнозира, че президентството на Доналд Тръмп няма да оцелее още 12 месеца. Знаем, че голямо жури заседава от седмици и има правото да призове в съда Тръмп, по обвинение, че е сътрудничил с Русия по време на президентската кампания. Ние знаем, че Доналд младши е получил електронна поща от посредник, който е предложил среща, като част от „Подкрепата на Русия и нейното правителство за г-н Тръмп“ и когато това стана известно, президентът лично даде грешни сведения за тази среща, пише The Guardian.\r\nОсвен това, ние знаем, че специален съветник Робърт Мюлер, не само разследва връзките с Русия на бившия ръководител на кампанията на Тръмп, Пол Манафорт и бившия съветник по сигурността Майкъл Флин. Миналата седмица разбрахме, че той разследва също и връзките между руски олигарси и бизнеси на Тръмп, описани от разследващ журналист, като „пералня на самообслужване“ за мръсните пари на руските мафиоти.\r\n Според сценария, измислен в Демократическите среди, Тръмп ще се опита да уволни Мюлер и ще се провали, няколко от заподозрените ще получат имунитет и ще се разприказват и край. Тогава Доналд Тръмп или ще подаде оставка, или ще получи импийчмънт, а Майк Пенс ще стане президент. Само тогава ние ще разберем какво искат десните милиардери, които седят зад проекта. Защото Тръмп никога не е бил първият им избор: първите шест месеца от кампанията, основният донор на кампанията на Тръмп, беше самия Доналд Дж. Тръмп. Само, когато религиозния-консерватор Тед Круз, се провали в опита си да вдъхнови масите, ултра-десните бизнес милиони се пренасочиха към Тръмп.\r\nДори братята Кох, които финансираха десни тинк-танкове с 400 милиона долара, поддържаха дистанция, докато техния съюзник Пенс не беше инсталиран като вице на Тръмп. Ако Майк Пенс стане президент ще дойде моментът на истинското откровение. На туитовете в 3 сутринта пълни с глупости и боклука, който излиза от устата на Тръмп по време на митинги, ще се гледа като на сюрреалистичен пролог към основното събитие. Но какво ще бъде основното събитие?\r\n***Бриджит Макрон, съпругата на президента на Франция Еманюел Макрон, няма да стане официална Първа дама на Франция, пише The Telegraph, позовавайки се на източници от правителството.\r\nТова решение е удар срещу обещанията на Макрон преди изборите, когато той обещаваше да постави съпругата си на официална позиция, ход, който противоречи на решението на правителството да приеме закон, който ще забрани на депутатите да наемат членове на семействата си за асистенти или на други позиции, като мярка срещу корупцията.\r\n*** Министърът за Брекзит на Шотландия Майкъл Ръсел ще се срещне с представители на правителството в Лондон, за да се опита да ги убеди да отпуснат повече права на Единбург в местното самоуправление, пише The Daily Express, който определя този ход, като опит за извиване на ръце, докато съществува неопределеното положение около Брекзит.\r\nВицепремиерът на Великобритания Деймиън Грийн ще се срещне с дясната ръка на лидера на „Шотландската национална партия“(СНП) Никола Стърджън, вицепремиера Джон Суайни и шотландският министър за Брекзит Майкъл Ръсел в Единбург, в опит на СНП да отклони някои правомощия от правителството в Уестминстър към това в Единбург.\r\nСрещата е сигнал за продължаващите усилия на Шотландия да прехвърли повече власт към себе си във Великобритания след Брекзит.", "date": "2017.08.09", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/09/2423917/pregled-na-mezhdunarodnite-novini-do-6-chasa-agentsiya-fokus.html", "text": "Траурни мероприятия, отбелязващи 72-ата годишнина от атомната бомбардировка на град Нагасаки, ще се проведат в сряда (09.08) в Япония. Мемориалната церемония в Парка на мира в Нагасаки ще започне в 11:02 по местно време. Именно в този момент на 9 август 1945 година беше взривена бомбата „Дебелака“, пусната от стратегическият бомбардировач на Военновъздушните сили на САЩ Б-29.\r\nВ цяла Япония ще има едноминутно мълчание, след което кметът на град Нагасаки Томихиса Тауе ще прочете Декларация за мира, която призовава за пълно ядрено разоръжаване. След това, изявление ще направи и Министър-председателят на страната Синдзо Абе. На мероприятието ще присъстват представители на около 90 държави, включително дипломати от Русия, Великобритания, Франция и САЩ.\r\n*** Правителството на Великобритания неколкократно е търсило помощ от Вашингтон, в усилията си да свали от власт бившия ирански Министър-председател Мохамед Мосадек през 1952-53 г., позовавайки се на разсекретени документи на Държавния департамент на САЩ, които бяха публикувани във вторник (08.08).\r\nДокументите на Държавния департамент бяха публикувани от Националния архив по сигурността към Университета Джордж Вашингтон. Те потвърдиха спекулациите, че Лондон, а не Вашингтон, е основния инициатор в заговорите за свалянето на иранския Министър председател Мохамед Мосадек от власт преди близо 65 години.\r\nЗаговорът, който обикновено е наричан по кодовото си име, дадено му от ЦРУ – „Операция Аякс“ – насърчи продължителното иранско подозрение за американската и западната дейност в Близкия Изток. \r\nЛондон е отправил няколко молби за свалянето на Мосадек, чрез преврат, според документите, но Вашингтон първоначално е отказал да участва, отчасти, защото се е надявал да сключи изгодна петролна сделка с иранския лидер, след като той е национализирал петролната индустрия в близкоизточната държава, преди това принадлежаща на Великобритания.\r\nВеликобритания е отправила първата си молба, в писмена форма, на 8 октомври 1952 г. Освен това, британците са провели три срещи с американските си колеги, за да обсъждат въпроса, но това не е било достатъчно за да ги убеди да се включат в акцията.\r\n„Не трябва да изключваме този вариант окончателно, но ние предпочитаме да не влизаме в „Комбинирано планиране“ за такова действие в този момент,“, пише Хенри Бироуд, асистент на Държавния секретар на САЩ за Близкия Изток до своя висшестоящ, подчертавайки, че усилията на Вашингтон трябва да се насочат към сключването на сделка с Мосадек.\r\nВтори документ, от 3-ти декември 1952 г., дава отчет за среща между началника на Бироуд, заместника на Държавния секретар – Фрийман Матюс и британския външен министър Сър Кристофър Стийл, организирана по желание на Стийл.\r\nМатюс, заедно с още трима служители на ведомството, е изразил скептицизъм относно британския план и е заявил на Стийл, че САЩ „работят по нов подход“ към Мосадек.\r\n„Казах, че засега не сме готови да отхвърлим напълно идеята за преврат, но мислим, че трябва да бъде направен поне още един опит за стигане до петролна сделка с Мосадек“, е докладвал Матюс.\r\nТой е добавил, че „са се разбрали да не предприемат действие в този момент, но ще имат предвид предложението. Освен това, е достигнато съгласие, да не се водят повече разговори между ЦРУ и британските служби по въпроса, до ново нареждане“.\r\nЦРУ все пак взима участие в усилията по свалянето на Мосадек, което се случва през август 1953 г., когато на власт е поставен Шаха на Иран Мохамед Реза Пахлави.\r\nЗападната интервенция стана основен стимул за настроенията срещу Пахлави, които доведоха до неговото изгонване през 1979 г., когато избухна Ислямската Революция.\r\n*** Русия може да изпадне от китайския проект „Път на коприната“ – още от тази година товари от Китай трябва да започнат да се пренасят по железопътната магистрала Баку-Тбилиси-Карс, заобикаляйки Русия. Китайците не са доволни от скоростта на доставка на товари през Русия за ЕС. Най-главното, обаче, е това, че има политическа неопределност в отношенията между Москва и Брюксел.\r\nПрез септември ще започне сервизното обслужване на новата железопътна линия от Баку (порт Алят), през Тбилиси, до турският град Карс. Дължината на линията е 826 км. Строежът започна още през 2008 г и плановете бяха да бъде завършен за три години, но все още го дострояват. През юли т.г. най-накрая бе обявено началото на тест-драйв по железопътната линия.\r\nОчаква се линията да започне да работи пълноценно в края на 2017 г. или началото на 2018-а. Тя трябва да стане съставна част на „Новия път на коприната“ – част от китайският мегапроект „Един пояс – един път“, който трябва да съедини Китай и Европа, чрез високоскоростни и безопасни търговски коридори.\r\nПредполага се, че в началото на експлоатацията на магистралата, тя ще може да превозва до един милион пътника и 6,5 милиона тона товари на година, а в последствие може да достигне до 17-20 милиона тона и 2 милиона пътника.\r\n*** Северна Корея заяви, че обмисля изстрели на ракети в близост до стратегическата база на САЩ в Гуам, със своите ракети със среден-до-далечен обхват, позовавайки се на материал на корейската държавна информационна агенция.\r\nЗаплахата дойде само часове, след като президентът на САЩ, на свой ред заплаши Пхенян с „огън и ярост“, заради ядрената му програма. Това се случва само няколко дни, след като ООН наложи санкции на страната, заради нарастващия ѝ ядрен арсенал.\r\nСеверокорейците заявиха, че „в момента внимателно изучават оперативен план за произвеждането на обгръщащ огън по райони около Гуам, използвайки  стратегически балистически ракети със среден-до-далечен обсег Hwasong-12“.\r\nПланът ще бъде завършен „и ще бъде приложен на практика по многоредов и последователен начин, във всеки момент, в който Ким Чен-ун, главнокомандващ на ядрените сили на КНДР, вземе такова решение“, допълва съобщението.\r\n*** Удари на коалицията, оглавявана от САЩ, са отнели живота на 29 цивилни граждани за последните 24 часа в района на северна Сирия,  позовавайки се на информация от базираната в Лондон Обсерватория за човешки права.\r\nСред жертвите са 9 жени и 14 деца. Това е станало в резултат от въздушни удари по град Рака.\r\nЖертвите може да се увеличат, тъй като има и критично ранени, допълват от обсерваторията.\r\nПодкрепяната от САЩ кюрдско-арабска коалиция, която е обсадила града, вече контролира 45% от неговата площ.\r\n*** Началникът на Генералния щаб на Въоръжените сили на Русия Валерий Герасимов и Началник-щаба на Обединеното командване на въоръжените сили на САЩ генерал Джоузеф Дънфорд, по време на телефонен разговор, са обсъждали ситуацията в Сирия, Ирак и борбата с международния тероризъм,  позовавайки се на съобщение на Министерството на отбраната на Русия.\r\n„По време на телефонен разговор е обсъдена ситуацията в Сирия и Ирак. Разговаряно е и за бъдещите ходове в борбата с международния тероризъм, както и за въпроси по функционирането на зоната за деескалация в югозападна Сирия“, заявиха от ведомството.\r\nПо-рано от Държавния департамент на САЩ заявиха, че Вашингтон поддържа усилията за създаването на още една зона за деескалация в Сирия, въпреки че Съединените щати не вземат пряко участие в нея.\r\n*** Сенатор Джон Маккейн взе отношение по изказването на президента на САЩ Доналд Тръмп, че следващи провокации от Северна Корея ще бъдат посрещнати „с огън и ярост, каквито светът още не е виждал“.\r\nТой е заявил, че подобна риторика едва ли ще помогне за свалянето на напрежението между САЩ и Северна Корея, което се покачи заради ядрената програма на азиатската страна.\r\n„Незнам какво иска да каже и отдавна съм се отказал да интерпретирам изказванията му“, заяви Маккейн по време на интервю за радио от щата Аризона, от където е избран за Сенатор.\r\n„Не съм сигурен, че подобен род изказвания могат да са полезни.“, подчерта сенаторът.", "date": "2017.08.09", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/08/09/2423918/reuters-sasht-obeshta-da-izprati-na-poseshtenie-svoy-samoletonosach-vav-vietnam.html", "text": "Виетнам спечели обещание за посещение на американски самолетоносач в страната и по-дълбоко сътрудничество в сферата на сигурността от САЩ, докато напрежението между страната и Китай се покачва, заради териториалния спор в Южнокитайско море, предаде Reuters.\r\nВиетнам е все по-изолиран сред страните от Югоизточна Азия, в рамките на конфликта му с Китай в спорното Южнокитайско море и дори беше принуден да спре проучвания за петрол, заради сериозен натиск от страна на „Поднебесната империя“.\r\nМинистърът на отбраната на САЩ Джеймс Матис е казал на виетнамския си колега Нго Лич, че силното военно сътрудночество между двете страни се основава на взаимен интерес, който включва свободата на навигацията в Южнокитайско море.\r\n„Министърът е показал задоволството си от ангажираността на Виетнам и лидерството му в района на Азия и Пасифика“, се казва в съобщение на Пентагона.\r\nТой се е съгласил да изпрати американски самолетоносач във Виетнам догодина – първата такава визита след Виентамската война до 1975 г. \r\nПревод и редакция:", "date": "2017.08.09", "title": "Reuters: САЩ обеща да изпрати на посещение свой самолетоносач във Виетнам"}
{"url": "http://www.focus-news.net/news/2017/08/09/2423919/tass-izrael-e-prizoval-sasht-i-rusiya-da-zastavyat-iran-da-se-iztegli-ot-siriya-po-vreme-na-tayni-pregovori.html", "text": "Дипломати от Израел, САЩ и Русия са провели, в началото на юли, тайни преговори за прекратяването на бойните действия и определяне на зони на деескалация в Южна Сирия. Три кръга консултации са се провели в Аман, столицата на Йордания, а още една се е провела в неназована европейска столица, предаде ТАСС, позовавайки се на публикация в израелското издание Аарец, който черпи информацията си от източници във Външното министерство на Израел и неназована западна страна.\r\nСпоред информацията на изданието, израелските дипломати са се изказали рязко против договорката за зони на деескалация, тъй като, според тях, представителите на Москва и Вашингтон не са обръщали достатъчно внимание на растящото влияние на Иран в региона. Израел е призовал САЩ и Русия да поискат извеждането от сирийска територия на бойците от „Хизбула“ и лоялните на Техеран шиитски опълченци.\r\n„Основен предмет на преговорите е било желанието на Израел да се съхрани на дългосрочна основа, договорката за прекратяване на бойните действия и да се определи бъдещото влияние на Иран в Сирия, след края на гражданската война. Амерканците и руснаците са били фокусирани върху друг проблем: унищожаването на Ислямска държава и бързата стабилизация на ситуацията“, пише Аарец. „Израел е изразил безпокойството си от това, че Сирия може да стане ракетна база и потенциална опасност за него и Йордания, от страна на Иран.“\r\nПревод и редакция:", "date": "2017.08.09", "title": "ТАСС: Израел е призовал САЩ и Русия да заставят Иран да се изтегли от Сирия, по време на тайни преговори"}
{"url": "http://www.focus-news.net/news/2017/08/09/2423920/tass-kiev-e-dokladval-na-oon-za-preimenuvaneto-na-poveche-ot-900-naseleni-mesta-50-hilyadi-ulitsi-i-drugi-obekti.html", "text": "Украинските власти, от 2015 г. насам, са преименували повече от 900 населени места и 50 хиляди улици, площади и други обекти в рамките на борбата с комунистическото и нацисткото минало. Това е заявено в доклад, представен от Украйна, на откритата във вторник Конференция на ООН по стандартизацията на географските имена, предаде ТАСС.\r\nВ националния отчет се дава информация за нормативни актове, приети в Киев за последните години, във връзка със закона „За осъждане на комунистическия и национал-социалистическия тоталитарни режими и забрана за пропаганда на тяхната симовлика“, който беше одобрен от Върховната Рада през 2015 г. От украинска страна изясняват, че в съответствие с този закон е забранено да се дават имена на географски обекти на съветски държавни деятели. В имената не трябва да бъдат споменавани СССР, УССР, други съветски републики, деятелност на КПСС и годишнини от Октомврийската революция.\r\n„На основание на този закон са преименувани повече от 900 населени места и административни единици (в това число областни центрове, като Днепропетровск и Кировград), а освен това, около 50 хиляди улици, площади и други обекти в градовете и селата“, пише в документа, който е публикуван на интернет страницата на конференцията. Съгласно доклада, в хода на започнатата от Киев кампания „са възстановени повече от 300 исторически имена на населени места“, около 60, от които – са „дан за културното наследство на коренното население и националните малцинства в Украйна, като кримските татари, българи, гърци и евреи“.“Тоталитарната символика в географските имена на картата на Украйна практически е отстранена“, се подчертава в отчета.\r\nПревод и редакция:", "date": "2017.08.09", "title": "ТАСС: Киев е докладвал на ООН за преименуването на повече от 900 населени места, 50 хиляди улици и други обекти"}
{"url": "http://www.focus-news.net/news/2017/08/09/2423921/aktualna-patna-obstanovka.html", "text": "Днес ще е слънчево и горещо. След обяд ще се развива купесто-дъждовна облачност и на отделни места, главно в западната половина от страната ще има краткотрайни валежи придружени с гръмотевици. Има условия за градушки. Ще духа слаб до умерен вятър от север-североизток. Максималните температури ще са между 34° и 39°, за София – около 36°. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград - ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите: \r\nАМ „Тракия“:  област Бургас: до 11.08.2017 г. в участъка от км 335 до км 339 е стеснена едната лента за движение, поради  почистване на водостоци и облицоване на окопи посока София. Област Пазарджик: до 09.08.2017 г. от км 90+250 до км 102+000 в посока София, движението се извършва в интензивната и аварийна лента, поради полагане хоризонтална маркировка на изпреварваща лента,\r\nАМ „Хемус“: област София:\r\nОграничава се движението в дясната тръба на тунел „Витиня“ в посока Варна, поради ремонт до 31.08.2017 г. Организацията на движение е:\r\n-За леки МПС:\r\nЗа виадукти при км 33+600 и тунел „Витиня“  движението е двупосочно в лявото платно /посока София/. В тунел „Витиня“ и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nДвижението на леките МПС е двупосочно в платното в посока София от км 36+750 до км 37+720 /посока София/. \r\n-За тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п. в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nПри км 25+600 /местност „Боруна“/ движението е в едно платно, поради укрепване на свлачище. Ограничено е платното в посока Варна до 10.09.2017 г.; ограничено е движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна до 21.08.2017 г.; \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления: \r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на 11.08.2017 от 09:00 до 11:00; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; Белотинци-Долна Вереница – изрязване на изсъхнали дървета и клони. Движението се регулира от сигналисти. Срок до 12.08.2017 г.;област Враца: Мездра-Враца от км 151+500 до км 161+000 – косене на тревни площи. Стесняване на една от лентите за движение. Срок до 12.08.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 140+800 до км 141+340 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; Златна Панега-Ябланица от км 158+130 до км 158+380 движение в една лента поради подмяна и настройване на автоматично устройство за записване на пътния трафик (АУЗПТ) на 09.08.2017г. от 9:00 до 13:00 часа. Водачите да се движат със съобразена скорост и повишено внимание; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: (Микре - Абланица) от км 40+600 до км 40+800 движение в една лента поради подмяна и настройване на автоматично устройство за записване на пътния трафик (АУЗПТ) на 09.08.2017г. от 14:00 до 17:00 часа. Водачите да се движат със съобразена скорост и повишено внимание; Ябланица-Сопот от км 0+000 до км 69+832 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 10.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Антоново-Търговище-Шумен от км 172+000 до км 250+300 – полагане на хоризонтална маркировка. Движение с повишено внимание. Срок до 11.08.2017 г.; област Габрово: полагане на хоризонтална маркировка от км 92+000 до км 94+000  в района на с. Идилево. Движението се регулира Срок до 09.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; полагане на хоризонтална маркировка от км 115+300 до км 126+700 до 09.08.2017 г., шофьорите да се движат с повишено внимание; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Русе: разкл.Борово-Бяла от км 44+800 до км 52+000 – ремонтни дейности по асфалтовата настилка. Движението се регулира от сигналисти. Срок до 11.08.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 487+500 до км 496+260 Ветрен- Бургас – извършване на аварийни ремонтни работи от 22 ч. до 6 ч. сутрин. Движението на МПС се провежда последователно в двете пътни платна. Скоростта на движение се намаляване до 50 км/ч. Срок до 10.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи до 11.08.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 14+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 8+000 до км 11+000 – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.\r\n път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г. \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 12.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 разклон път II-16-Лютидол км 0+000 до км 8+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът IІІ-3502 Беглеж-Ъглен от км 23+900 до км 36+790 движение с повишено внимание – частични ремонти на настилката Срок до 11.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 м. Кара Тепе-Побит Камък от км 23+900 до км 33+000 – поетапно затваряне на лява и дясна лента за движение, поради частичен ремонт на пътната настилка. Срок до 09.08.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.; път ІІІ-605 Батановци-Мурено от км 10+000 до км 11+000 – ремонтни дейности на асфалтовата настилка. Движението се осъществява в една лента. Срок: 11.08.2017 г.; път ІІІ-811 Ракита-Брезник Пали Лула от км 32+000 до км 34+000 (посока Ракита – Брезник – ремонтни дейности на асфалтовата настилка. Срок до 11.08.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 10.08.2017 г.; път III-1306 Глава-Койнаре от км  6+000 до км 9+000 – ремонтни дейности на асфалтовата настилка. Движение с повишено внимание. Срок до 09.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.; път ІІІ-2102 Черешево-Юпер от км 10+500 до км 15+000 – ремонтни дейности по асфалтовата настилка. Срок до 09.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка (заливане на фуги). МПС да се движат с повишено внимание в свободната лента, съобразно създадената организация на движение. Срок до 11.08.2017 г.;път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Гурково-Нова Загора от км 68+000 до км 72+000 – ръчно косене на храсти. Срок до 11.08.2017 г; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.08.09", "title": "Актуална пътна обстановка"}
{"url": "http://www.focus-news.net/news/2017/08/09/2423922/predstoyashti-sabitiya-v-stranata-za-9-avgust-agentsiya-fokus.html", "text": "***\r\nОт 14.00 часа в Гербовата зала на „Дондуков“ 2 президентът Румен Радев ще удостои посланика на Кралство Дания в България Кристиан  Кьонигсфелдт с орден „Мадарски конник“ първа степен.\r\n***\r\nОт 10.00 часа ще се проведе редовно заседание на Министерски съвет. \r\n***\r\nОт 10.00 часа в сградата на КЕВР, бул. \"Княз Дондуков\" № 8-10, ет. 4 ще се проведе открито заседание за обсъждане на доклад по заявление от „Топлофикация - Бургас” ЕАД за изменение/допълнение на лицензия за производство на електрическа и топлинна енергия.\r\n***\r\nОт 10.10 часа в сградата на КЕВР на бул. \"Княз Ал. Дондуков\" № 8-10, ет. 4 ще се проведе открито заседание за обсъждане на доклад по заявление от \"КарловоГаз\" ООД за утвърждаване на цени за разпределение на природен газ, цени за снабдяване с природен газ, компонента за снабдяване със сгъстен природен газ и цени за присъединяване на клиенти към газоразпределителната мрежа за територията на община Карлово за периода 2017-2021 г. \r\n***\r\nОт 11.00 часа в Националния пресклуб на БТА Фондация „Асоциация Анимус“ ще даде пресконференция във връзка с Национална кампания за превенция на трафика на хора и трудова експлоатация на българи в чужбина. \r\n***\r\nОт 19.00 часа на Лятната естрада в Борисовата градина ще се състои концерт от цикъла „Остров на музиката“.\r\n***\r\nОт 21.00 часа в „Студио 5“ в НДК ще се състои концерт на унгарския състав „Джабе“.\r\n***\r\nОт 10.00 часа в Драматичен театър „Адриана Будевска” ще се проведе пресконференция на командира на Военноморските сили. Събитието е част от мероприятия от честването на 138-та годишнина от създаването на ВМС. След това, от 10.30 часа, ще се проведе Тържествено събрание – концерт.\r\n***\r\nОт 11.00 часа в заседателната зала на Община Бургас ще се състои пресконференция по повод  Турнира по конен спорт „Купа Бургас 2017“, част от Фестивала на конния спорт. Организатори на състезанието са Община Бургас, Българската федерация по конен спорт и ККС „Кан Крум“. \r\n***\r\nОт 18.00 часа в Морската градина ще се проведе Военен ритуал по поднасяне на венци и цветя пред „Паметника на моряка”.\r\n***\r\nОт 18.00 часа в Бургаска художествена галерия Петко Задгорски ще бъде открита Изложба Европейска графика - XV - XX век.\r\n***\r\nОт 18.30 часа от Паметника на моряка ще тръгне празнично шествие до пл. „Атанас Сиреков” пред сградата на Община Бургас .\r\n***\r\nОт 19.00 часа на пл. „Атанас Сиреков”, пред Община Бургас, ще се проведе Военен ритуал за отбелязване на 138-та годишнина от създаването на ВМС, спектакъл „Вълни” на ПДО.\r\n***\r\nОт 21.00 часа в к. к. „Свети Влас“ ще се проведе празничен концерт на ПДО на ВМС, посветен на 138-та годишнина от създаването на ВМС.\r\n***\r\nОт 11.30 часа в Регионалния пресклуб на БТА пресконференция ще даде примабалерината  на Щатсопер Вяра Начева . Тя ще разкаже за  мечтата си да \r\nиграе \"Лебедово езеро\" в родния Видин. Начева ще изиграе ролите на белия и на черния лебед - Одета-Одилия в балета \"Лебедово езеро\", на пл. \"Бдинци\", пред Стамбол капия   по време на първия летен фестивал \"Крепост на вековете - \"Баба Вида\".\r\n***\r\nОт 17.30 часа  в Художествената галерия ще бъде открита Фотодокументална  изложба „Шипченската епопея през погледа на участника в Българското опълчение Стефан Кисов“ посветена на 140-та годишнина от Шипченската епопея.  -  Славяна\r\n***\r\nОт 18.00 часа в една от залите на Художествената галерия ще бъде представен юбилейният вестник на Национален парк – музей „Шипка – Бузлуджа“ – „140 години Шипченска епопея“. – Славяна \r\n***\r\nОт 19.30 часа в Амфитеатъра  ще се проведе Четвъртият международен майсторски клас на маестро Валентин Пейчинов в България с безплатни концерти.\r\n***\r\nОт 9.00 часа в зала 2 Окръжен съд-Пловдив ще гледа делото срещу Никола Д., обвинен в убийството на сина си. \r\n***\r\nОт 12.00 часа в общинската зала 203 кметът на Стара Загора Живко Тодоров ще се срещне с млади математици от града, които спечелиха медали на важни състезания в Куала Лумпур, Малайзия и Сингапур това лято.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n*** \r\nОт 18.00 часа  в Чепеларе ще пристигне Чудотворната икона „Златна ябълка“ и Пловдивският митрополит Николай ще оглави богослужение.", "date": "2017.08.09", "title": "Предстоящи събития в страната за 9 август (Агенция „Фокус”)"}
{"url": "http://www.focus-news.net/news/2017/08/09/2423923/sport-delio-rosi-ofitsialno-e-noviya-trenyor-na-levski.html", "text": "Италианският треньор Делио Роси беше официално представен като треньор на Левски(София). Той води със себе си: помощник треньор, кондиционен треньор и треньор на вратарите.\r\nДелио Роси упражнява професията треньор от 1990 година и е бил начело на отбори като  Аталанта, Лацио, Палермо, Фиорентина, Сампдория, Болоня и др. Той има 362 мача в Серия „А“, a nай-големият му успех е спечелването на Купата на Италия през 2009 г. с отбора на Лацио.", "date": "2017.08.09", "title": "Спорт: Делио Роси официално е новия треньор на Левски"}
{"url": "http://www.focus-news.net/news/2017/08/09/2423924/nimh-vremeto-shte-e-slanchevo-do-obyad-v-sledobednite-chasove-na-otdelni-mesta-shte-prevali-i-pregarmi-vazmozhni-sa-gradushki.html", "text": "Атмосферното налягане е малко по-високо от средното за месеца - няма да се променя съществено. Днес преди обяд ще е предимно слънчево. В следобедните часове отново ще се развива купеста и купесто-дъждовна облачност и на отделни места в Югозападна България и планинските райони превали краткотраен дъжд с гръмотевици. Има условия за градушки. Ще духа слаб до умерен вятър от изток-североизток. Ще се задържи горещо с максимални температури между 34° и 39°, за София – около 34°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Красимир Стоев. \r\nНад Черноморието ще е предимно слънчево. Ще духа умерен североизточен вятър. Максимални температури на въздуха: 28-31°. Температурата на морската вода е 26-28°. Вълнението на морето ще е 2-3 бала.\r\nНад планините ще е предимно слънчево. След обяд ще се развива купеста и купесто-дъждовна облачност и главно в масивите от Западна България ще има краткотрайни валежи с гръмотевици. Ще духа слаб, по високите части до умерен предимно северен вятър. Максималната температура на височина 1200 метра ще е около 27°, на 2000 метра - около 19°.", "date": "2017.08.09", "title": "НИМХ: Времето ще е слънчево до обяд, в следобедните часове на отделни места ще превали и прегърми, възможни са градушки"}
{"url": "http://www.focus-news.net/news/2017/08/09/2423925/predstoyashti-mezhdunarodni-sabitiya-za-9-avgust-agentsiya-fokus.html", "text": "Париж. Френският парламент ще гласува законопроект, който ще попречи на депутатите да наемат близки като съветници\r\n***\r\nБрюксел. Продължава хранителният скандал, след откриването на заразени яйца, разпространени от Холандия в няколко европейски страни.\r\n***\r\nАтлит. Израелският войник Елор Азария, е осъден на 18 месеца затвор за застрелването на ранен палестински нападател.\r\n***\r\nНайроби. Резултатите от президентските, парламентарните и местните избори в Кения.\r\n***\r\nКейптаун. Реакцията след като южноафриканският президент запази поста си след неуспешен вот на недоверие.", "date": "2017.08.09", "title": "Предстоящи международни събития за 9 август  /Агенция „Фокус“/"}
{"url": "http://www.focus-news.net/news/2017/08/09/2423926/darzhavniyat-glava-rumen-radev-shte-udostoi-poslanika-na-daniya-u-nas-s-orden-madarski-konnik-parva-stepen.html", "text": "Президентът Румен Радев ще удостои посланика на Кралство Дания в България Кристиан Кьонигсфелдт с орден „Мадарски конник“ първа степен от 14.00 часа в Гербовата зала на „Дондуков“ 2. Това съобщиха от прессекретариата на държавния глава. \r\nДипломатът ще получи висшето държавно отличие за неговите особено големи заслуги за укрепването и развитието на двустранните отношения между Република България и Кралство Дания.", "date": "2017.08.09", "title": "Държавният глава Румен Радев ще удостои посланика на Дания у нас с орден „Мадарски конник“ първа степен"}
{"url": "http://www.focus-news.net/news/2017/08/09/2423927/vitsepremierat-ekaterina-zaharieva-shte-prieme-darzhavniya-ministar-na-vanshnite-raboti-na-darzhavata-katar-sultan-bin-saad-al-mureyhi.html", "text": "Заместник министър-председателят по правосъдната реформа и министър на външните работи Екатерина Захариева ще приеме държавния министър на външните работи на Държавата Катар Султан Бин Саад Ал-Мурейхи, който ще бъде на работно посещение в София в рамките на обиколка на Балканите. Това съобщиха от пресцентъра на Министерство на външните работи.\r\nСултан Бин Саад Ал-Мурейхи е сред най-изявените представители на катарската дипломатическа служба и е вторият човек по старшинство във външното министерство на Катар. Бил е част от кабинета на престолонаследника. Последователно е посланик в Рим и Атина, а след завръщането си в Катар е назначен за държавен министър на външните работи от 2016 г. \r\nВъв фокуса на срещата на министър Захариева и държавния министър Ал-Мурейхи ще бъдат двустранните отношения, развитието на политическия диалог с партньорите от Съвета за сътрудничество в Залива, икономическото сътрудничество и развитие, както и предизвикателствата в сферата на сигурността, борбата с тероризма и енергийната сигурност. \r\nВ Доха, където все още няма постоянна делегация на Европейския съюз и няма посолство на Естония, България представлява ЕС от 1 юли.", "date": "2017.08.09", "title": "Вицепремиерът Екатерина Захариева ще приеме държавния министър на външните работи на Държавата Катар Султан Бин Саад Ал-Мурейхи"}
{"url": "http://www.focus-news.net/news/2017/08/09/2423928/reuters-diplomaticheskite-usiliya-za-prekratyavane-na-krizata-mezhdu-kitay-i-indiya-ne-davat-rezultat.html", "text": "Дипломатическите усилия на Индия, за да се прекрати продължаващото вече седем седмици военно напрежение с Китай са стигнали до задънена улица, според информация на запознати с темата хора, което е подтикнало китайските държавни медии да използват реторика като „неизбежни контрамерки“ и др., предаде Reuters.\r\nКитай е настоял Индия едностранно да оттегли войниците си от изолираното плато Доклам, за което имат претенции Пекин и индийският съюзник Бутан.\r\nКитай, обаче, е отказал на предложението на Индия да премести своите войски 250 метра назад, според източник с близки връзки до правителството на Министър-председателят на Индия Нарендра Моди.\r\nСпоред източника, Китай е направил контрапредложение да се премести само със сто метра назад, при положение, че получи позволение за това от висшето управление на страната.\r\nПревод и редакция:", "date": "2017.08.09", "title": "Reuters: Дипломатическите усилия за прекратяване на кризата между Китай и Индия не дават резултат"}
{"url": "http://www.focus-news.net/news/2017/08/09/2423929/pravitelstvoto-shte-obsadi-zakonoproekt-za-merki-sreshtu-izpiraneto-na-pari.html", "text": "Министър-председателят Бойко Борисов внася за разглеждане Проекторешение за одобряването на Законопроект за мерките срещу изпирането на пари. Това предвижда точка от дневния ред на министрите за днешното им заседание. Кабинетът ще обсъди и Проект на постановление за одобряването на допълнителни разходи по бюджета на Министерството на земеделието, храните и горите за 2017 г. Министрите ще гласуват и проекторешение за промени на Националния план за действие по заетостта през 2017 г., както и Проекторешение за промяна на Решение №216 на МС от тази година за одобряване на Национални програми за развитие на образование. \r\nМинистърът на финансите Владислав Горанов ще изнесе информация за касовото изпълнение на Държавния бюджет и на основните показатели на консолидираната фискална програма за първото полугодие на годината. \r\nМинистърът на туризма Николина Ангелкова е внесла за разглеждане Проекторешение за определяне на спечелилия конкурса участник за концесионер на морски плаж „Бургас-север“. \r\nПравителството ще обсъди още и Проект на решение за приемане на изменение на общия устройствен план на Столична община в частта „Комуникационно-транспортна система – масов градски релсов транспорт“ за третия метридиаметър на софийското метро. Предложението е внесено от регионалния министър Николай Нанков.", "date": "2017.08.09", "title": "Правителството ще обсъди законопроект за мерки срещу изпирането на пари"}
{"url": "http://www.focus-news.net/news/2017/08/09/2423930/tass-strategicheski-bombardirovachi-na-sasht-sa-manevrirali-nad-yuzhna-koreya.html", "text": "Два стратегически бомбардировача на Военновъздушните сили на САЩ B-1B Lancer са взели участие в маневри над Корейския полуостров, съобщи ТАСС, позовавайки се на съобщение от Министерството на отбраната на Южна Корея.\r\n„Самолетите са били временно прехвърлени от американската военновъздушна база на остров Гуам. Не е било обявено предварително за ученията“, е отбелязано в краткото съобщение на министерството.\r\nПревод и редакция:", "date": "2017.08.09", "title": "ТАСС: Стратегически бомбардировачи на САЩ са маневрирали над Южна Корея"}
{"url": "http://www.focus-news.net/news/2017/08/09/2423931/sofiya-vavezhda-se-organizatsiya-na-dvizhenieto-za-rekonstruktsiya-na-toploprovod-na-ul-haydut-sider.html", "text": "Въвежда се организация на движението за реконструкция на топлопровод на ул. “Хайдут Сидер“ в София. Това съобщиха от пресцентъра на Столична община. \r\nОт 00.00 часа на 9 август 2017 г. до 24.00 часа на 15 август 2017 г. се забранява влизането на пътни превозни средства, съответно: \r\n-По южното пътно платно на ул. “Божурище“ между бул. “Вардар“ и пл. “Преображение“; \r\n-югозападната част на пл. “Преображение“ между между ул. “Иван Хаджиенев“ и северното пътно платно на ул. “Божурище“; \r\n-Движението ще се извършва двупосочно в северното пътно платно на ул. “Божурище“ между бул. “Вардар“ и пл. “Преображение“. \r\nОт 00.00 часа на 16 август 2017 г. до 24.00 часа на 22 август 2017 г. се забранява влизането на превозни средства, съответно \r\n- в средната част на пл. “Преображение“; \r\n- по северното пътно платно на ул. “Божурище“ между бул. “Вардар“ и ул. “Иван Хаджиенев“; \r\nДвижението ще се извършва двупосочно в южното платно на ул. “Божурище“ между бул.“Вардар“ и ул. “Иван Хаджиенев“ (южна част). \r\nЗа периода от 9 до 22 август 2017 г. временно се изместват автобусни спирки: \r\n-В посока Централна гара с код „ул. Хайдут Сидер“ на ул. “Хайдут Сидер“ на 30 м след пл. “Преображение“; \r\n-В посока Западен парк с код 2226 „ул. Хайдут Сидер“ на ул. “Хайдут Сидер“ на 30 м преди пл. “Преображение“.", "date": "2017.08.09", "title": "София: Въвежда се организация на движението за реконструкция на топлопровод на ул. “Хайдут Сидер“"}
{"url": "http://www.focus-news.net/news/2017/08/09/2423932/tass-kmetat-na-nagasaki-prizova-da-se-prerazgleda-politikata-za-izpolzvane-na-yadreno-orazhie-za-zashtita.html", "text": "Кметът на град Нагасаки Томихиса Тауе заяви, че държавите, притежателки на ядрено оръжие и тези, които се намират под тяхна защита, трябва да преразгледат политиката си за използване на този вид въоръжение за гарантиране на националната сигурност, предаде ТАСС, позовавайки се на изказване на кмета по време на церемонията за възпоменание на жертвите от атомната бомбардировка на града през 1945 г.\r\n„Ядрената заплаха няма да изчезне, докато страните продължават да говорят, че то има важно значение, от гледна точка на националната сигурност. Обръщам се към вас с молба да преосмислите политиката за защита, с помощ на ядрено оръжие“, е призовал Тауе. Освен това, той е изразил надежда, че държавите по света ще съхранят ангажимента си към Договора за неразпространение на ядреното оръжие.\r\nПревод и редакция:", "date": "2017.08.09", "title": "ТАСС: Кметът на Нагасаки призова да се преразгледа политиката за използване на ядрено оръжие за защита"}
{"url": "http://www.focus-news.net/news/2017/08/09/2423933/predsedatelyat-na-narodnoto-sabranie-dimitar-glavchev-e-na-poseshtenie-v-republika-makedoniya.html", "text": "Председателят на Народното събрание Димитър Главчев е на двудневно посещение в Република Македония. Това съобщиха от пресцентъра на Народното събрание. В рамките на втория ден от визитата си Димитър Главчев ще е в Охрид, където ще разговаря с кмета на града и ще поднесе цветя на паметната плоча на загиналите български туристи при трагедията с кораба \"Илинден\".", "date": "2017.08.09", "title": "Председателят на Народното събрание Димитър Главчев е на посещение в Република Македония"}
{"url": "http://www.focus-news.net/news/2017/08/09/2423934/stara-zagora-kmetat-zhivko-todorov-shte-se-sreshtne-s-mladi-medalisti-ot-matematicheski-olimpiadi.html", "text": "Кметът на Стара Загора Живко Тодоров ще се срещне от 12.00 часа с млади математици от града, които спечелиха медали на важни състезания в Куала Лумпур, Малайзия и Сингапур това лято. Това съобщиха от пресцентъра на Община Стара Загора. До тези невероятни успехи Теодор Танков, Мирослав Минчев, Христо Анастасов, Любен Карбанов и Михаил Михов достигнаха след като в три последователни години той подпомага изявите им на различни математически форуми по света.\r\nСедмокласникът от старозагорската Природоматематическа гимназия „Гео Милев” Теодор Танков стана шампион на Откритото първенство на Азия по математика, което се проведе от 3 до 5 август в столицата на Малайзия – Куала Лумпур. Освен със златния медал и купата за шампион на Азия, Теодор се завърна в родния град със „Звездата на Азия” – награда, която получава най-добрия състезател на съответната страна-участник.\r\nМедали от Азия оупън 2017 – (Asia International Mathematical Olympiad - AIMO), донесоха и другите трима участвали старозагорци. Христо Анастасов от 4 клас на СОУ „Максим Горки” е със сребърен медал, а Любен Карбанов и Михаил Михов от ПМГ „Гео Милев” са бронзови медалисти.\r\nСъщо това лято - през юли 2017 г. в Сингапур, на състезанието Математическо предизвикателство – SIMOC (Singapore International Math Olympiad Challenge), Мирослав Минчев от 6 клас на ПМГ „Гео Милев” стана вицешампион в комплексното класиране, спечели златен медал от индивидуалното и бронз от отборното класиране. Тогава Теодор Танков завоюва сребърен медал.", "date": "2017.08.09", "title": "Стара Загора: Кметът Живко Тодоров ще се срещне с млади медалисти от математически олимпиади"}
{"url": "http://www.focus-news.net/news/2017/08/09/2423935/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. В сряда във връзка с пресвързване на уличен водопровод на ул. „Източна тангента“ кв. „Христо Ботев“ се налага спиране на водоподаването от 9.00 до 21.00 часа на клиентите на „Софийска вода”, живеещи в района на: ул. 511, ул. „Георги Спасов“, ул. 519, ул. 510. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 511 ъгъла с ул. 513.\r\nДнес във връзка с изграждане на сградно водопроводно отклонение на ул. „Стефан Богориди“ жк. „Сухата река“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Стефан Богориди“, ул. „Батуня“, ул. „Самуилец“, ул. „Момина клисура“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Богориди“ №10.\r\nВ сряда във връзка с подмяна на сградно водопроводно отклонение на ул. 7 с. Долни Богров се налага спиране на водоподаването от 10.00 до 18.00 часа на клиентите на „Софийска вода”, живеещи на ул. 1, ул. 7, ул. 15, ул. 10, ул. 3, ул. 4, ул. 2, ул. 35, ул. 36, ул.37, ул. 38, ул. 39, ул. 40. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред кметството.\r\nВъв връзка с подмяна на сградно водопроводно отклонение на ул. „Стефан Стамболов“ с. Яна се налага спиране на водоподаването от 10.00 до 16.00 часа на клиентите на „Софийска вода”, живеещи в района на:\r\nул. „Миньорска“, ул. „Стефан Стамболов“, ул. „Васил Левски“, ул. „Райна Княгиня“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред кметството.\r\nВъв връзка с подмяна на сградно водопроводно отклонение на ул. „Блага Димитрова“ кв. „Подуене“ се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\nпо ул. „Блага Димитрова“ от ул. „Георги Пеячевич“ до ул. „Велчо Атанасов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Блага Димитрова“ ъгъла с ул. „Георги Пеячевеч“.\r\nВъв връзка с подмяна на сградно водопроводно отклонение на ул. „Проф. Симеон Халачев“ вилна зона „Кокалянски ханчета“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на:\r\nул. „Държов дол“ , ул. „Явор“, ул. „Проф. Симеон Халачев“ , ул. „Васил Левски“ от №28 до № 56 и ул. „Буката“ №2 и №4\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Буката“ ъгъла с ул. „Държов дол“.", "date": "2017.08.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/09/2423936/the-cyprus-mail-kipar-izprevarva-drugi-darzhavi-ot-es-vklyuchitelno-i-balgariya-sas-svoyata-shema-za-predostavyane-na-grazhdanstvo.html", "text": "Кипър се нарежда на седмо място от 12 държави, сравнявани по критерий предоставяне на гражданство по инвестиционни програми, съобщава електронното издание The Cyprus Mail. Островната държава е класирана преди други държави от Европейския съюз като България, Малта и Австрия, събирайки 66 %. България, Австрия и Камбоджа са на последните места, съответно с 61 %, 54 % и 53 %.\r\nКласацията е изготвена на база седем показателя: свобода на движение, жизнен стандарт, минимални инвестиционни разходи, задължително пътуване или пребиваване, обработка на документи, времеви график за гражданство и надлежна проверка.\r\n„Ползите от придобиване на гражданство в Кипър включват свобода на движение и пребиваване в която и да е друга държава-членка на Европейския съюз, макар че не пораждат членство в Шенгенското пространство\", се казва в доклада за схемата за натурализация на острова.\r\nКипър е на второ място по критерий минимални капиталови разходи - средствата, с които трябва да бъде обвързано получаването на гражданство - с две от общо 10 точки, като само Австрия отбелязва по-лошо представяне (1), а Коморските острови, Доминика и Сейнт Лусия са с 10 точки. \r\n„В първоначалната си форма [схемата на Кипър] изисква 15 млн. евро инвестиция - прекомерна сума, която обезкуражи участието на кандидатите\", е заключението на изследователите.\r\n„Настоящата схема беше представена през 2014 г. и последно изменена в края на 2016 г. Всички кандидати за гражданство трябва да закупят недвижими имоти на стойност 500 хил. евро и да декларират, че са постоянно пребиваващи в тези имоти. След това те имат избор от три варианта, в които трябва да инвестират два милиона евро\", обясняват анализаторите.Тереза Герова", "date": "2017.08.09", "title": "The Cyprus Mail: Кипър изпреварва други държави от ЕС, включително и България, със своята схема за предоставяне на гражданство"}
{"url": "http://www.focus-news.net/news/2017/08/09/2423937/dimitar-margaritov-kzp-virtualnite-priemni-po-moreto-postignaha-zhelaniya-efekt-podadenite-signali-v-tyah-sa-okolo-100.html", "text": "Виртуалните приемни по морето постигнаха желания ефект, подадените сигнали в тях са около 100. Това каза в сутрешния блок „Добро утро, България“ на Радио „Фокус“ председателят на КЗП Димитър Маргаритов. По думите му откритите приемни са направили институцията по-достъпна, позволявайки й да разгърне дейността си, като значително се е повишило и доверието на потребителите към нея. Маргаритов уточни, че подаваните сигнали в сферата на туризма този сезон са около 5-6% от общо 20-хилядите сигнали на годишна база.  „Както и в предишни сезони нашите проверки по сигнали показват, че най-често срещаното нарушение е разминаването между това, което хотелиерът или туроператорът е поел като ангажимент за видовете услуги, които ще се предоставят в съответното място за настаняване, и това, което потребителите получават реално, т.е. тук има разминавания. Понякога хотелиерите не са в състояние да предоставят част от тези услуги и хората основателно сигнализират при нас. Моето впечатление по отношение на летния сезон е, че той протича сравнително спокойно, нарушенията не са в никакъв случай повече отколкото и в предходни сезони са били. Нелоялните търговски практики може да се каже, че са наша основна мишена и ние продължаваме да се произнасяме активно в тази посока“, обясни Маргаритов. Той коментира още, че проучване на ЕК показва, че у нас все по-малко хора стават жертва на нелоялните търговски практики, причина за което е и засилената контролна дейност на КЗП. По думите му след края на летния сезон усилията на институцията ще бъдат насочени към нередности при късните летни намаления и промоции, като акцент ще бъде и предстоящия старт на учебната година.", "date": "2017.08.09", "title": "Димитър Маргаритов, КЗП: Виртуалните приемни по морето постигнаха желания ефект, подадените сигнали в тях са около 100"}
{"url": "http://www.focus-news.net/news/2017/08/09/2423938/denyat-9-avgust-v-balgarskata-istoriya.html", "text": "В хода на Руско-турската освободителна война се водят боеве при Шипченския проход. Войната между Русия и Османската империя довежда  до освобождаването на по-голямата част от българския народ от османско иго, и до възстановяването на Българската държава. На 9 август през 1920 г. влиза в сила Ньойският мирен договор, наложен на България след поражението й в Първата световна война 1914 г. – 1918 г. Договорът е подписан на 27 ноември в парижкото предградие Ньой от министър-председателя Александър Стамболийски, от българска страна, а от страната на силите победителки – от ръководителите на техните делегации на Парижката мирна конференция 1919 г. – 1920 г. Според договора на България са наложени тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. На тази дата е родена Надежда Нейнски, посланик на България в Турция. На 9 август умира Антон Стоилов (Антон Попстоилов Ников) – български етнограф, фолклорист, педагог.\r\n2006 г.\r\nКоординаторът на ГЕРБ във Варна Павел Димитров депозира оставката. Причината за оставката на Павел Димитров е присъствието на хора от криминалния контингент по време на освещаването на офиса на ГЕРБ във Варна.\r\nНа освещаването на офиса на сдружението, което се състоя на 4 август, петък, присъстват автокрадецът, известен на полицията, Евгени Барбов, както и загиналият при взрив часове по-късно бизнесмен Асен Николов.\r\n2006 г. \r\nПрезидентът на Република България присъжда орден „Стара планина“ първа степен на Лъчезар Георгиев, „за изключително големите му заслуги към Република България за развитието и популяризирането на българското изкуство и култура и по повод 70 години от рождението му“.\r\n1988 г.\r\nБългария установява дипломатически отношения с Европейската икономическа общност (ЕИО).\r\nЕвропейската икономическа общност е митнически съюз на държавите от Западна Европа, известен още като Общ пазар. Създаден е през 1958 г. с подписването на договор в Рим, когато Франция, Западна Германия, Италия, Белгия, Холандия и Люксембург се съгласяват да влязат в митнически съюз с общи външни митнически тарифи, свободно движение на работна сила и капитали и обща селскостопанска политика.\r\n1983 г.\r\nВ София се провежда 7-ми регионален конгрес за Европа, Азия и Близкия изток на Международната организация за възпитание чрез изкуството (ИНСЕА).\r\n1981 г.\r\nПровежда се седми юбилеен ден от програмата \"1300 години България\" под надслов \"Родът и семейството на България\".\r\n1923 г.\r\nОбединената Народнопрогресивна партия се влива окончателно в Народния сговор.\r\n1920 г.\r\nВлиза в сила Ньойският мирен договор, наложен на България след поражението й в Първата световна война 1914 г. – 1918 г. Договорът е подписан на 27 ноември в парижкото предградие Ньой от министър-председателя Александър Стамболийски, от българска страна, а от страната на силите победителки – от ръководителите на техните делегации на Парижката мирна конференция 1919 г. – 1920 г. Според договора на България са наложени тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България е задължена да предаде на своите съседи (съюзници на съглашенските сили победителки) – Сръбско-хърватско-словенското кралство (от 1929 г. Югославия), Румъния и Гърция – значително количество добитък, както и 250 000 т. въглища. Наред с това България губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема Южна Добруджа, която повторно се включва в територията на Румъния, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната е лишена от значителни свои територии, населени с компактно българско население. По силата на Ньойския мирен договор на България е отнето правото да има своя наборна армия, като на нейно място й се разрешава рекрутирането на платена войска в размер само на 33 000 души войници и офицери, с които да охранява границите си и да пази вътрешния ред. Като неделима част от договора, по искане на Гърция, е приложена и т. нар. конвенция за доброволна размяна на малцинствата между двете съседни държави, която впоследствие е използвана от атинските управляващи среди за насилствено прогонване на българското население в Западна Тракия. Ньойският мирен договор съществува до началото на Втората световна война (1939 г. – 1945 г.).\r\n1916 г.\r\nОт 9 –ти до 17-ти август е осъществен опит за съглашенски пробив при Дойран и Вардар, отблъснат е от българските войски.\r\n1914 г. \r\nПоради обявения неутралитет в Първата световна война, България отказва да пропусне храни за Сърбия през своя територия, но пропуска 621 немски офицери, преоблечени като цивилни, за Цариград.\r\n1902 г.\r\nВ София е учреден Класният учителски съюз с орган \"Учителски вестник\".\r\n1884 г.\r\nЗакрито е първото главно събрание на Българското книжовно дружество в гр. София. Председател на събранието е проф. Марин Дринов.\r\n1877 г.\r\nОрловският и Брянският полк и 5 опълченски дружини водят ожесточени боеве на Шипченския проход в периода 9-11 август.\r\nНа 9 (21) август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. Положението на защитниците на прохода се влошава и от липсата на вода. Турската пехота държи под постоянен обстрел единствения водоизточник - ручей в източното подножие на връх Св. Никола. В отбраната на Шипченския проход българските опълченци се сражават героично. Отблъсквайки 7 атаки през първия ден, руско-българският отряд дава 250 убити и ранени. Решителният и най-тежък бой започва на 11 (23) август. Още призори турците откриват артилерийски огън по цялата позиция. Около 10 ч. турците получават подкрепление. Към обяд всички турски атаки са отбити, но положението остава тежко. Патроните и снарядите са на привършване. По скатовете лежат труповете на повече от 1380 защитници. В боя се хвърлят всички, включително и тежко ранените. Суеверен страх обхваща турците, когато срещу тях полетяват трупове. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души.На тази дата са родени:\r\n1962 г.\r\nРодена е Надежда Николова Нейнски – български политик, дипломат. През 1985 г. завършва Българска филология в Софийския Университет \"Свети Климент Охридски\". Член е на Съюза на преводачите в България. Превежда поезия от испански. От 1986 г. до 1988 г. работи като журналист на свободна практика. Превежда и публикува над 3000 стиха испанска поезия, както и английска литература. Започва политическата си кариера в Радикалдемократическата партия в България. Началник е на отдела за международни отношения на РДП от 1990 до 1991 г. По време на предизборната кампания - септември-ноември 1991 г., е ръководител на пресцентъра на Съюза на демократичните сили. След изборите става говорител на правителството на Филип Димитров и началник на пресцентъра на Министерски съвет. Специализира външна политика и връзки с обществеността в Харвардския университет и към Конгреса на САЩ. Като депутат в Тридесет и седмото Обикновено народно събрание участва в Парламентарната комисия по външна политика и в българската делегация в Съвета на Европа. Член е на Националния изпълнителен съвет и заместник-председател на СДС от април 1995 г. (преизбрана февруари 1997 г.). Тя е заместващ представител на българската делегация в Парламентарната асамблея на Съвета на Европа в Тридесет и седмото Обикновено народно събрание. Председател е на Комисията по парламентарни и обществени връзки на ПАСЕ от януари 1997 г. Избрана е за народен представител в Тридесет и осмото Обикновено народно събрание. Председател е на Съвета по евроинтеграция и национален координатор на програма ФАР от май 1997 г. Избрана е за Министър на външните работи в правителството на Обединените демократични сили, начело с Иван Костов. Надежда Михайлова е заместник-председател на Европейската народна партия. Депутат е в Тридесет и деветото Обикновено народно събрание. Председател е на Парламентарна група на Обединените демократични сили. Избрана е за председател на СДС на ХІІІ Национална конференция на СДС на 11 март 2002 г. На проведените през юни 2005 г. парламентарни избори е избрана за депутат в Четиридесетото народно събрание. На Изборите за Европейски парламент през 2009 е избрана за евродепутат, като водач на кандидатдепутатската листа на Синята коалиция. На изборите за европейски парламент през 2014 е водач на кандидатдепутатската листа на Синьо единство, но не успява да стане евродепутат. От средата на 2015 г. е посланик на България в Турция.\r\n1914 г.\r\nРодена е Люба Николова Енчева – българска пианистка и педагожка. Завършва консерваторията в Милано (1932 г.) като ученичка на Р. Лоренцоти. Специализира в Париж (1932 г. – 1934 г.) и в Берлин (1941 г. – 1943 г.). Концертира в България и чужбина от 1926 г. – самостоятелно и в камерни състави, заедно с В. Стефанова, Н. Симеонова, В. Аврамов, К. Попов, С. Димитров. Проф. (1963 г.) по пиано в БДК. Нейни възпитаници са Н. Евров, А. Диков, М. Русчева, Т. Кювлиев и др. Носителка на редица международни и български награди. Умира на 4 август 1989 г. в София.\r\n1914 г. \r\nРоден е Петър Бобев – български белетрист. Творчеството му е предимно в областта на научната фантастика. Негови книги са: \"Деца на слънцето\" (1955 г.), \"Гущерът на ледовете\" (1958 г.), \"Белият лоцман\" (1961 г.), \"Галатея\" (1967 г.), \"Симба\" (1969 г.), \"Куцият дявол\" (1970 г.) и др. Умира на 26 април 1997 г. в София.На тази дата умират:\r\n2000 г.\r\nУмира Владимир Николаевич Смирнов – български драматичен и филмов артист. Роден е на 22 юни 1942 г. Завършва актьорско майсторство в Ленинградския институт за театър, музика и кинематография през 1965 г. От 1966 г. живее и работи в България. През 1966 г. – 1969 г. е артист в театрите в Шумен, Враца и Толбухин (днес Добрич). От 1969 г. до уволнението си работи в Младежкия театър. Изпълнява роли в пиесите: “Разбойник”, “Любов необяснима”, “Вълкът и седемте козлета”, “Уестсайдска история”, “Тримата мускетари”, “Човекът, който се смее” и др.\r\n1928 г.\r\nУмира Антон Стоилов (Антон Попстоилов Ников) – български етнограф, фолклорист, педагог. Действащ член на БДК (днес БАН, 1906 г.) Роден е на 15 февруари 1869 г. в с. Лешко, Благоевградско. Завършва Солунската гимназия през 1890 г. и славянска филология във Висшето училище (днес Софийски университет “Св. Климент Охридски”, 1897 г.). Работи като учител в Прилеп (1890 г. – 1893 г.); директор е в Солунската българска гимназия (1897 г. – 1898 г., 1899 г. – 1903 г., 1907 г. – 1909 г.), на Битолската гимназия (1898 г. – 1899 г.), на гимназии в Одрин и София до 1907 г. Главен екзархийски училищен инспектор в Цариград (1910 г. – 1913 г.). Уредник (1913 г. – 1918 г., 1921 г. – 1928 г.) и директор (1918 г. – 1921 г.) на Народния етнографски музей в София. Автор е на трудовете: “Сборник от български народни умотворения” (ч. I, Битови песни, 1894 г.; Песни из политическия живот, 1895 г.), “Христоматия за втори клас” (1905 г., съвместно с Д. Мирчев), “Христоматия за трети клас” (1905 г., съвместно с Д. Мирчев), “Показалец за печатаните през ХIХ в. български народни песни” (ч. I, 1815 г. – 1860 г., 1916 г.; ч. II, 1861 г. – 1877 г., 1918 г.), “Български книжовници в Македония (ч. I, 1704 г. – 1878 г., 1922 г.; ч. II, 1879 г. – 1912 г., 1928 г.).\r\n1927 г.\r\nУмира Сава Милков Мирков – български военен лекар, полковник, действащ член на БКД (1898 г.). Роден е на 15 юни 1850 г. в с. Беброво, Търновско. Завършва Киевската духовна семинария и медицина в Москва през 1876 г. Участва в Руско-турската война (1877 г. – 1878 г.) като лекар на Втора дружина на Българското опълчение. След Освобождението организира първата болница в България за ранени и болни войници в Казанлък. Създава сборна подвижна болница за Българското опълчение в Пловдив (1878 г.). Назначен е за софийски губернски военен лекар, а от май 1879 г. – за старши лекар в Първокласната болница на София. По време на Сръбско-българската война (1885 г.) е главен лекар на българската войска. По негово настояване само 12 дни преди началото на войната България става член на Международната организация на Червения кръст. След войната се занимава с обществена дейност. Има значителен принос за благоустройството на София. През Балканските войни (1912 г. – 1913 г.) и Първата световна война (1915 г. – 1918 г.) се включва в санитарните мисии на Българския червен кръст.\r\n1909 г.\r\nУмира Георги Николов Златарски – български геолог и професор. Роден е на 25 януари 1854 г. Завършва гимназия и университета в Загреб (естествени науки), специализира геология. Професор е по геология и палеонтология в Софийски университет “Св. Климент Охридски”. Организира ежегодни научни екскурзии из България за изучаване на геологията. Член е на Българското книжовно дружество от 1881 г. Той е основател на Геологическия институт. Автор е на трудовете: \"Геологически изследвания на север от Балкана\" (1888 г.), \"Принос към геологията на Искърския пролом\" (1904 г.), \"Геология на България\" (1927 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.09", "title": "Денят 9 август в българската история"}
{"url": "http://www.focus-news.net/news/2017/08/09/2423939/ekathimerini-gratskiyat-ministar-po-migratsiyata-oproverga-tvardeniyata-che-es-shte-varne-obratno-v-stranata-tarseshti-ubezhishte.html", "text": "Гръцкият министър на миграционната политика Янис Музалас настоя, че в страната ще бъдат изпратени обратно малък брой мигранти от други държави-членки на Европейския съюз, след като бе взето решение за възстановяване на Дъблинското споразумение, пише електронното издание Ekathimerini.\r\n„Това е нещо, което повтарям през последните четири месеца\", заяви министърът пред телевизионния канал Skai TV.\r\n„Ще изпълним Дъблинското споразумение, което означава, че броят на хората, които ще бъдат върнати, ще бъде много малък, няколко десетки души през следващите няколко месеца\", обясни Музала. \r\nВъпреки това „Нова демокрация“ обвини Музала, че се опитва да представи „идиличен образ\" на ситуацията в Гърция по отношение на бежанците.\r\n„За съжаление, неговите твърдения са базирани на неприятната истина, преживяна от обитателите на островите, бежанците и мигрантите в приемните центрове\", твърдят консерваторите, които обвиниха правителството, че не е в състояние да управлява ситуацията.\r\n„Положението на островите все още е трудно, но е под контрола на континенталната част\", призна Музалас, добавяйки, че някои от бежанците ще останат постоянно в Гърция.\r\n„Започваме процес на асимилация, който е труден, но ще успеем\", увери министърът.\r\nСъгласно разпоредбите на ЕС от Дъблин бежанците трябва да подадат молба за убежище в първата държава-членка на Блока, в която влизат. Ако са пътували до други държави от ЕС, те трябва да бъдат върнати обратно в първата държава, в която са пристигнали. Регламентът бе преустановен спрямо Гърция през 2011 г.Тереза Герова", "date": "2017.08.09", "title": "Ekathimerini: Гръцкият министър по миграцията опроверга твърденията, че ЕС ще върне обратно в страната търсещи убежище"}
{"url": "http://www.focus-news.net/news/2017/08/09/2423940/gd-granichna-politsiya-intenziven-e-trafikat-na-balgaro-makedonskata-granitsa-na-gkpp-stanke-lisichkovo-i-gyueshevo.html", "text": "Интензивен е трафикът на българо-македонската граница, на изход от страната, на граничните пунктове „Станке Лисичково“ и „Гюешево“, съобщиха от пресцентъра на Главна дирекция „Гранична полиция“.  Движението през всички останали гранични пунктове на страната към 6.00 часа е нормално.", "date": "2017.08.09", "title": "ГД „Гранична полиция”: Интензивен е трафикът на българо-македонската граница на ГКПП „Станке Лисичково“ и „Гюешево“"}
{"url": "http://www.focus-news.net/news/2017/08/09/2423941/deutsche-welle-zemetresenieto-v-sachuan-mozhe-bi-e-otnelo-zhivota-na-stotina-dushi.html", "text": "Силното земетресение, което разтърси китайската провинция Съчуан с магнитуд от 6,4 по скалата на Рихтер, може да е отнело живота на около стотина души. Такива са опасенията на властите, предава Deutsche Welle.\r\nДо този момент е потвърдена смъртта на 13 души, а 175 други са получили наранявания в резултат на мощния трус.\r\nОколо 10 часа след първия трус, в Синдзян-уйгурския автономен регион бе регистрирано второ разрушително земетресение от 6,6 по Рихтер. Към момента няма данни за жертвите и пострадалите в региона. Тереза Герова", "date": "2017.08.09", "title": "Deutsche Welle: Земетресението в Съчуан може би е отнело живота на стотина души"}
{"url": "http://www.focus-news.net/news/2017/08/09/2423942/sofiya-katastrofa-mezhdu-hladilen-tir-i-lek-avtomobil-e-stanala-na-patya-mezdra-botevgrad-v-rayona-na-selo-novachene.html", "text": "Катастрофа между хладилен ТИР и лек автомобил е станала тази нощ на пътя Мездра-Ботевград в района на село Новачене. Няма пострадали при инцидента. Това съобщиха за Агенция „Фокус“ от пресцентъра на МВР. Произшествието е станало в посока Ботевград. Към 00.45 часа е постъпил сигнал за хладилен ТИР, който пътувайки в посока Ботевград е ударил лек автомобил „Опел Корса“. ТИР-ът е бил изтеглен тази сутрин към 5.00 часа. \r\nОт Агенция „Пътна инфраструктура“ съобщиха, че временно движението се е осъществявало в едната лента.", "date": "2017.08.09", "title": "София: Катастрофа между хладилен ТИР и лек автомобил е станала на пътя Мездра-Ботевград в района на село Новачене"}
{"url": "http://www.focus-news.net/news/2017/08/09/2423943/sofiyska-voda-otnovo-instalira-mobilni-cheshmi-na-bulvitosha.html", "text": "„Софийска вода“ отново инсталира мобилни чешми на бул.”Витоша”. Това съобщиха от пресцентъра на водоснабдителното дружество. Поради високите температури на август \"Софийска вода\" осъществява втора поредна акция за раздаване на чиста питейна вода в центъра на столицата. Днес столичани и гости на града могат да пият вода от вече познатите „водни човеци“ – временни инсталации, направени изцяло от материалите, от които изграждаме водопроводната мрежа.\r\nДружеството напомня, че водата в София е с превъзходно качество и препоръчва на столичани да пият колкото е възможно повече, особено през летните горещи месеци. PН стойностите на софийската питейна вода са близки до тези на вътрешната течна среда на организма и поради тази причина водата е лесно усвоима. Лабораторният изпитвателен комплекс (ЛИК) към „Софийска вода“ следи ежедневно показателите на питейната вода във всички точки от водопроводната мрежа и гарантира доброто й качество. На сайта на дружеството клиентите вече могат да се информират какво е качеството на водата в техния жилищен район – техните месечни и средногодишни стойности. Инициативата „Утоли жегата“ се провежда в най-горещите часове на деня, в пешеходната зона на булевард „Витоша“.", "date": "2017.08.09", "title": "„Софийска вода“ отново инсталира мобилни чешми на бул.”Витоша”"}
{"url": "http://www.focus-news.net/news/2017/08/09/2423944/nimh-zhalt-kod-za-opasno-visoki-temperaturi-e-obyaven-za-tsyalata-strana.html", "text": "Жълт код за опасно високи температури е обявен за цялата страна. Това сочи справка на сайта на Националния институт по метеорология и хидрология (НИМХ) при БАН. Очаква се горещо време с максимални температури до 39°, по крайбрежието на морето - около 30°. От НИМХ предупреждават, че при тази степен на предупреждение са възможни здравословни проблеми за чувствителни и болни хора, както и за възрастни и деца.", "date": "2017.08.09", "title": "НИМХ: Жълт код за опасно високи температури е обявен за цялата страна"}
{"url": "http://www.focus-news.net/news/2017/08/09/2423945/denyat-9-avgust-v-svetovnata-istoriya.html", "text": "През 1945 г. САЩ пускат втора атомна бомба над Нагасаки. През 1940 г. завършено е строителството на железопътната линия Берлин - Багдад. На тази дата са родени: датският учен Ханс Кристиан Оерстед (1777 – 1851 и италианският физик и химик Амедео Авогадро.На 9 август умират: 1975 г. - композиторът Дмитрий Шостакович, 1962 г. - германският писател Херман Хесе. \r\n2016 г.\r\n14 души са убити от въздушни удари на водената от Саудистска Арабия коалиция в Йемен.\r\n2014 г.\r\nРусия започва проучвания за нефт и природен газ в Арктика. „Роснефт“ съвместен с американската фирма „ExxonMobil“ започват геоложки проучвания в Карско море.\r\n2014 г. \r\nКиев съобщава за изчезването на 3427 човека от 5-хилядна украинска армия в така наречения „Южен котел“ в югоизточната част на Донецка област. Счита се, че почти всички са загинали.\r\n2013 г.\r\nПрезидентът на Бенин Тома Яи Бони разпуска правителството поради опити за военен преврат и покушения срещу живота на държавния глава.\r\n2013 г. \r\nАстероидът 2013 PS13 с диаметър 10 м. преминава близо до Земята в 8.20 ч., на разстояние от 198 хиляди километра. През 2080 г. и 2096 г. астероидът ще прелети само на няколко хиляди километра от Земята.\r\n2012 г.\r\nЗа нов премиер-министър на Монголия парламентът назначава Алтанхуяг Норов.\r\n2011 г.\r\nУличните безредици във Великобритания се прехвърлиха по други квартали на Лондон, а също и в Бирмингам, Ливърпул, Манчестър и Бристол.\r\n2006 г.\r\nВладимир Путин подписва указ за награждаването на българката Цветана Димитрова Вилова с орден “Дружба”, за големи заслуги в развитието и укрепването на сътрудничеството между Руската федерация и България. Цветана Вилова е заместник-директор на Обединения институт за ядрени изследвания в Русия.\r\n2006 г. \r\nПалеонтолози откриват останки на мамут в южната част на Унгария, край град Цок. Черепът на праисторическото животно е с големина 1,5 метра на него има бивни и няколко от зъбите.\r\nПрез юли в Унгария са открити скелети на два мамута, единият от които на бебе при строителни работи по изграждането на магистрален път край езерото Балатон.\r\n1992 г.\r\nНа 25-тите летни олимпийски игри (25 юли - 9 август 1992 г.), проведени в Барселона (Испания), България заема 18-о място по брой на медалите, като печели 3 златни, 7 сребърни и 6 бронзови отличия.\r\n1989 г.\r\nСлед оплакване на Турция до централата на НАТО в Брюксел генералният секретар на НАТО Манфред Вьорнер прави декларация от името на държавите участнички в пакта, в която отправя обвинения във връзка с положението на българските турци. В българския печат е публикувано съобщение на БТА, че \"НАТО няма нито юридическо, нито морално право да бъде съдник в спора между две суверенни държави\".\r\n1974 г.\r\nДжералд Форд, от Републиканската партия, се заклева като 38-мия президент на САЩ (1974-1977 г.), след като Ричард Никсън подава оставка във връзка с аферата “Уотъргейт”.\r\nДжералд Форд е роден на 14 юли 1913 г. в Омаха, САЩ. Завършва университета в Мичиган през 1935 г. През 1941 г. учи в Йейл. Служи във военноморските сили на САЩ в годините между 1942-1946 г. в Южния Пасифик. От 6 декември 1973 г. е вицепрезидент на САЩ. Заема поста президент на Америка след Р. Никсън.\r\n1973 г.\r\nЗапочва съветската мисия “Марс 7”, която достига Червената планета през март 1974 г., но модулът, който трябва да достигне повърхността на Марс, се отделя прекалено рано и пропуска възможността да кацне.\r\n1966 г.\r\nГенералният секретар на ЦК на Румънската комунистическа партия Николае Чаушеску и съпругата му Елена Чаушеску пристигат на посещение в България.\r\nНиколае Чаушеску е роден в с. Скорничешще на 8 януари 1918 г. Той е румънски държавник, общественик и политик. От 1969 г. Чаушеску е Генерален секретар на РКП, председател е на Държавния съвет на СРР от 1967 г., върховен главнокомандващ на въоръжените сили от 1968 г., президент на СРР от март 1974 г. до декември 1989 г. Като ръководител на румънските комунисти и държавник той налага и усъвършенства тоталитарната система. Свален е от власт в резултат на преврат, извършен от ръководството на Румънската КП. Заедно със съпругата си Елена е обвинен в кражба на 1 млрд. долара от държавата. Двамата са разстреляни на 25 декември 1989 г. Погребани са в Генчя, Букурещ.\r\n1965 г.\r\nСингапур получава независимост от Малайзия. На 7 август 1965 г. премиерът Тунку Абдул Рахман, не виждайки друга алтернатива освен да даде независимост на Сингапур, за да избегне по-нататъшни кръвопролития, съветва парламента да отдели страната от Малайзия. С 126 гласа пълно мнозинство парламентът решава да потвърди независимостта на Сингапур. На 9 август Лий Куан Ю провъзгласява суверенността на страната и приема ролята на министър-председател. Сингапур става единствената страна в света, която получава независимост против волята си.\r\n1945 г.\r\nСАЩ пуска втората атомна бомба над Япония и разрушава Нагасаки. На сутринта през този ден американски бомбардировач Б-29 носи на борда си атомна бомба с кодово име “Дебел човек”. Планът за атаката е почти идентичен с този за Хирошима. Ядреното оръжие съдържа сърцевина от 6,4 кг плутоний-239, като експлодира на 469 метра над земната повърхност. Радиусът на пълното унищожение е 1,6 км. Убити са около 70 хиляди души мигновено, а ранените са около 60 хиляди.\r\n1942 г.\r\nВ Бомбай е арестуван Махатма Ганди заедно с още 50 души след кампанията на индийския конгрес “Напусни Индия”. Мохандас Карамханд Ганди ( 2 октомври, 1869 г. – 30 януари 1948 г.), е политически и духовен водач на Индия и на движението за нейното освобождение. Той е лидер на Сатиаграха – съпротива чрез масово неподчинение основано на “ахимса” – ненасилие, именно тази философия е основната движеща сила на целия протест. Хиляди борци за свобода са убити и ранени от полицията, а стотици хиляди са арестуваните. Ганди и неговите поддръжници обявяват несъгласието си да подкрепят опитите за война, освен ако не й бъде дадена незабавно независимост. Ганди и целият комитет на конгреса са арестувани от британците. Той е държан в двореца Ага Кхан в Пун, където претърпява два съкрушителни удара – смъртта на жена му и на секретарката му. Освободен е преждевременно заради влошеното му здраве и необходимостта да бъде опериран.\r\n1940 г.\r\nЗавършено е строителството на железопътната линия Берлин - Багдат.\r\n1936 г.\r\nАмериканският лекоатлет Джеси Оуенс печели четири златни медала на олимпиадата в Берлин, организирана от управляващите в страната националсоциалисти начело с Адолф Хитлер.\r\n1910 г.\r\nАлва Фишер от Чикаго патентова механичната перална машина. Тя бързо заменя съществуващите дотогава машини за ръчно пране.\r\n1902 г.\r\nЕдуард VІІ е коронован в Уестминстърското абатство за крал на Великобритания и Ирландия. Той е син на Виктория I. Разширява дипломатическите отношения с държавите от Западна Европа и полага усилия за стабилизиране на англо-френските отношения, както и за приобщаване на Великобритания към Антантата (1904 г.).\r\n1877 г.\r\nРуското правителство отправя официално предложение към княз Карол (1866 г. – 1881 г.) за включване на румънските части в състава на Дунавската армия.\r\n1959 г.\r\nАмериканецът Нейтън Еймс патентова ескалатора.\r\n1849 г.\r\nУнгарската република е победена от Австрия и Русия. Унгарският патриот и държавник Лайош Кошут стои начело на националното освободително движение и прави неуспешен опит да спечели независимост за страната си. Въпреки успехите от пролетта на 1849 г., в началото на август унгарските сили са разбити от руската армия, която е на страната на Австрия. Кошут се оттегля, като избягва в Турция. Той прекарва остатъка от живота си в САЩ, Англия и Италия.\r\nЛайош Кошут е роден в Монок, Унгария. През 1841 г. е редактор на списание пропагандиращо политическа реформа и унгарска независимост. През 1847 г. Кошут спечелва самостоятелна конституция за Унгария в границите на Австро-Унгарската империя.\r\n480 г.\r\nНа 9 август 480 г.пр.Хр. завършва битката при Термопилите. Многохилядната персийска армия успява да преодолее тридневната съпротива на отряд спартанци, начело с Леонидас, който наброява около 300 души.На тази дата са родени:\r\n1938 г.\r\nРоден е американският тенисист Род Лейвър. Той е първият двукратен носител на Големия шлем.\r\n1777 г.\r\nРоден е датският учен Ханс Кристиан Оерстед (1777 - 1851). Той открива електромагнитното привличане. Неговото име носи единицата мярка за сила на магнитното поле.\r\n1776 г.\r\nРоден е италианският физик и химик Амедео Авогадро. По образование е юрист, но на 24-годишна възраст започва да се занимава с физика и математика, а след 6 години става професор. През 1811 г. открива закон във физиката, наречен на негово име. Той гласи, че в равни обеми от различни газове, при еднаква температура и налягане се съдържат еднакъв брой молекули. Той определя броя им в един мол от произволно вещество, което се нарича “число на Авогадро”. Авогадро умира на 9 юли 1856 г.На тази дата умират:\r\n1975 г.\r\nУмира Дмитрий Шостакович – руски композитор, получил всеобщо признание за класик на ХХ в. Роден е на 25 септември 1906 г. в Санкт Петербург. На 11 години прави първи композиционни опити, а две години по-късно постъпва в\r\nПетербургската консерватория. Завършва класа по пиано през 1923 г. и класа по композиция през 1925 г. Първата му симфония е изпълнена през 1926 г. в Ленинград (преди нея той вече е създал “Три фантастични танца”, “Скерцо” за оркестър, прави първите си опити в оперния жанр). Операта си “Цигани” по Пушкин завършва, когато е на 15 години. Създава операта “Нос” по едноименната повест на Гогол (1930 г.), балетите “Златният век”, “Болт”, “Светлият ручей” и операта “Лейди Макбет от Мценска околия” по повестта на Н. Лесков. След това композира предимно симфонични творби. Шостакович е автор на музиката към филмите: “Златните планини” (1931 г.), “Сама” (1931 г.), “Насрещният план” (1932 г.), “Младостта на Максим” (1935 г.), “Завръщането на Максим” (1937 г.), “Човекът с пушка” (1938 г.), “Виборгска страна” (1939 г.), “Млада гвардия” (1948 г.), “Падането на Берлин” (1950 г.), “Първият ешелон” (1955 г.), “Стършел” (1955 г.), “Пет дни – пет нощи” (1957 г.), “Хамлет” (1964 г.), “София Перовска” (1968 г.), “Крал Лир” (1970 г.), “Посланици на вечността” (1972 г.) и др. Шостакович е не само композитор, той е виртуозен пианист, лауреат на Шопеновия конкурс във Варшава, педагог, голям общественик. Почетен член на Австралийската, Английската, Шведската, Римската “Санта Чечилия” и др. музикални академии, почетен доктор на Оксфордския университет, на Американската академия на науките, на Мексиканската консерватория.\r\n1962 г.\r\nУмира Херман Хесе – германски писател. Роден е на 2 юли 1877 г. Учи в Маулбронския семинар. Прекъсва теологическото си обучение, работи като помощник в книжарница и механик в часовникарска работилница. (Преживяванията му от този период намират израз в разказа “В работилницата”.). Литературният път на Хесе започва с лирическия сборник “Романтични песни” (1899 г.), но успех му донасят автобиографичният роман “Петер Каменцинд” (1904 г.) и повестта “Под колелото” (1906 г.). През 1911 г. предприема пътуване до Индия, за да опознае културата на Далечния изток. От 1912 г. живее в Швейцария. Впечатленията и размислите му се отлагат в поетичната повест “Сидхарта” (1922 г.). След Първата световна война, която Хесе заклеймява като “кърваво безумие”, публикува романа “Демиан” (1919 г.), в който пресъздава покрусата на немската младеж от разрухата на моралните ценности. Същата година писателят напуска завинаги Германия, получава швейцарско гражданство (1923 г.) и живее в Монтаньола край Лугано до края на живота си. В романа “Степният вълк” (1927 г.) изобразява кризата на творческата личност в един враждебен на духа свят. В най-значимата си творба “Игра на стъклени перли” (1943 г.), създадена по време на фашистките ексцесии в Европа, Хесе засвидетелства вярата си във възраждането на една хуманистична култура. За този роман през 1946 г. получава Нобелова награда.\r\n1601 г.\r\nУмира Михаил Витязул (Храбри) – княз на Влашко (1593 г. – 1601 г.). Роден е през 1558 г. Той утвърждава феодалните отношения и налага крепостно положение на селяните. Стреми се да създаде централизирана румънската държава и успява за известно време да обедини Влашко с Молдова и Трансилвания (1600 г.). Организира няколко похода срещу турците и негови войски (в които участват и българи) навлизат на територията на България. С помощта на австрийския император Рудолф II и трансилванския княз Сигизмунд Батори отхвърля васалната зависимост от Турция (1594 г.). По време на един от неговите походи срещу Турция въстават българите между София и Ниш (1596 г.), а по време на втория поход (1598 г.) избухва Търновското въстание.\r\n803 г.\r\nУмира Ирина – византийска императрица (797 г. – 802 г.). Тя е родена около 752 г. в Атина.Съпруга на император Лъв IV, управлявал от 775 г. до 780 г. След смъртта на съпруга си е регент на своя син – Константин VI. Тя защитава иконопочитателите. През 787 г. свиква в Никея Вселенски събор, който временно възстановява иконопочитанието. През 797 г. се провъзгласява за императрица. През 802 г. Карл Велики й прави предложение за женитба с цел обединението на двете империи. Бракът е възпрепятстван от византийската аристокрация. Свалена е от трона в резултат на дворцов преврат.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.09", "title": "Денят 9 август в световната история"}
{"url": "http://www.focus-news.net/news/2017/08/09/2423946/pregled-na-osnovnite-temi-v-dobrudzhanskiya-pechat.html", "text": "„Собственици на земи в района на Калиакра ще бъдат обезщетени“, съобщава на първа страница вестник „Нова добруджанска трибуна“. Управляващите са обещали да се търси максимален консенсус по казуса. Вчера в Министерски съвет се проведе среща по казуса с участието на представители на различните заинтересовани страни, премиера Бойко Борисов и вицепремиера Валери Симеонов. Страната ни е осъдена заради построяването на ветропарковете в района, а екоминистърът е забранил строителни и земеделски дейности в защитената зона. Ценно дарение е получила Регионалната библиотека „Дора Габе“ в Добрич, съобщава изданието. Национална библиотека „Св. Св. Кирил и Методий” е направила ценно дарение за библиотеката – луксозен комплект с дигитално издание на тефтерчето на Левски и неговата знаменита мисъл „Ако спечеля, печеля за цял народ, ако изгубя, губя само мене си…”. Изданието е посветено на 180 години от рождението на Апостола на свободата Васил Левски (1837–1873), реализирано по Проект на Национална библиотека „Св. Св. Кирил и Методий” със съдействието на Министерство на културата. До месец започват активните строителни работи по водния цикъл на Добрич, това съобщава всекидневникът, позовавайки се на кмета Йордан Йорданов. Другата седмица ще се проведе извънредна сесия на Общинския съвет за определяне на терените, където ще бъдат техника, машини и строителни материали по време на работа по проекта. „Заповедта за екозона „Калиакра“ няма да се отменя“, съобщава на първа страница другият регионален вестник  „Добруджанска трибуна“. Напрежението около казуса ще се тушира поетапно като се разглежда всеки конкретен случай. Идеята е да бъде намерен баланс по отношение на интересите на отделните страни. От спортната страница – „Децата на ФК „Добруджа“ развяха българския флаг в Москва“. Три загуби и едно равенство са допуснали „жълто-зелените“ в „Локобол“. Това е дебютно участие за децата в турнира. Според треньора това участие е база за натрупване на опит и впечатления за по-нататъшни успешни участия на отбора в турнири. Четвърти лагер по тенис на корт е започнал в Албена, съобщава всекидневникът. В курортния комплекс е започнал четвъртият от общо пет планирани тенис лагера на Драйзам тенис академия през сезон‘2017. В него участват деца от 8 до 10 години. В края на лагера децата ще вземат участие в състезанието Albena summer cup’ 2017, посветен на рождения ден на курорта.", "date": "2017.08.09", "title": "Преглед на основните теми в добруджанския печат"}
{"url": "http://www.focus-news.net/news/2017/08/09/2423947/faz-belgiyski-ministri-shte-otgovaryat-pred-parlamenta-za-skandala-sas-zarazenite-yaytsa.html", "text": "В сряда скандалът с фипронил ще бъде главната тема в белгийския парламент, съобщава германският национален ежедневник Die Frankfurter Allgemeine Zeitung. Министърът на земеделието Дениз Дюкарме и министърът на здравеопазването Маги Де Блок ще отговарят на въпроси на депутатите от двете техническите комисии. \r\nВ Белгия, дебатът за действията на Агенция за инспекция на храните все още не е в разгара си. Говорител заяви, че органът още в началото на юни е подозирал друг случай на заразяване с фипронил. Само няколко други държави от ЕС са били информирани за него.Тереза Герова", "date": "2017.08.09", "title": "FAZ: Белгийски министри ще отговарят пред парламента за скандала със заразените яйца"}
{"url": "http://www.focus-news.net/news/2017/08/09/2423948/vav-vsichki-eparhii-na-balgarskata-pravoslavna-tsarkva-shte-se-otsluzhi-vechernya-s-moleben-kanon-na-presveta-bogoroditsa.html", "text": "Във всички епархии на Българската православна църква ще се отслужи Вечерня с Молебен канон на Пресвета Богородица, предаде репортер на Агенция “Фокус“. Богослужението в храм „Успение на Пресвета Богородица” , град  Чепеларе, ще бъде оглавено от Негово високопреосвещенство Пловдивския митрополит Николай. То ще се извърши пред чудотворния образ на иконата \"Св. Богородица - Златна ябълка\".\r\nВ София, с благословението на Негово светейшество Българския патриарх и Софийски митрополит Неофит, Молебният канон в софийската църква \"Рождество Богородично\", кв. \"Лагера\", ще бъде отслужен от Негово високоблагоговейнство ставр. иконом Ангел Ангелов - духовен надзорник на Софийска епархия. Началото е в 18.00 часа. \r\nНикола ПЕТКОВ", "date": "2017.08.09", "title": "Във всички епархии на Българската православна църква ще се отслужи Вечерня с Молебен канон на Пресвета Богородица"}
{"url": "http://www.focus-news.net/news/2017/08/09/2423949/zdf-keniyskiyat-prezident-vodi-na-izborite-opozitsiyata-govori-za-izmama.html", "text": "Опозиционният кенийски лидер Раила Одинга отхвърли резултатите от първото преброяване на бюлетините от президентските избори като измама, предава германският телевизионен канал ZDF. \r\n„Тези резултати са фалшиви, това е измама\", заяви претендента за поста държавен глава. Резултатите „не може да бъдат надеждни\", добави Одинга с оглед на преброяването на гласовете.\r\nПредварителните резултати показват, че управляващият президент Ухуру Кениата води. \r\nСпоред избирателна комисия, след обработката на 13 млн. бюлетини,  държавният глава събира 55 % от подкрепата на избирателите.Тереза Герова", "date": "2017.08.09", "title": "ZDF: Кенийският президент води на изборите, опозицията говори за измама"}
{"url": "http://www.focus-news.net/news/2017/08/09/2423950/stara-zagora-otkrivat-vpechatlyavashta-izlozhba-za-hristo-stoichkov-v-grada.html", "text": "Стара Загора ще бъде домакин на впечатляваща ретроспективна изложба с уникални фотографии на носителя на „Златната топка“ Христо Стоичков, съобщиха от пресцентъра на общината. Ексклузивните кадри, запечатали едни от най-великите моменти от звездната кариера и живота на Камата, ще бъдат изложени пред сградата на Общината от 9 август до 20 септември, когато е и грандиозната футболна среща между Дрийм тийма на Барселона и отбора на Стоичков и приятели. \r\nЕкспозицията ще бъде официално открита от големите футболни легенди на Стара Загора пред общината в „града на липите“.  Специално за повода, точно в 10.00 часа ще се съберат именити звезди от близкото минало, сред които Петко Петков, Ивко Ганчев и Васил Драголов. На откриването ще присъстват представители на ръководството на Община Стара Загора, както и редица обществени личности. \r\nВсеки желаещ да разгледа ретроспективната изложба на великия номер 8 в Стара Загора може да го направи до 20 септември. Изложбените пана са позиционирани на южната алея в парк „Пети октомври“, близо до пешеходната зона на централния булевард в града. Достъпът до експозицията е свободен.\r\nСъбитието „Дрийм тиймът на Барселона срещу отбора на Стоичков“ е на 20 септември 2017 г. на стадион „Берое“, град Стара Загора. Началото е 20.00 часа. Билети за звездния футболен мач могат да се намерят в мрежата на Eventim, както и на специалната каса пред Община Стара Загора. \r\nЦена на билетите: от 30 лв. до 80 лв., VIP билети – 200 лв.", "date": "2017.08.09", "title": "Стара Загора: Откриват впечатляваща изложба за Христо Стоичков в града"}
{"url": "http://www.focus-news.net/news/2017/08/09/2423951/vorarlberg-zeitung-balgariya-i-rumaniya-sa-s-nay-visok-protsent-na-maykite-v-yunosheska-vazrast.html", "text": "Повечето млади жени от Европейския съюз, които са станали майки в юношеските си години, са регистрирани в Румъния и България. Това показват данните на Европейската статистическа служба (Евростат), цитирани от австрийският вестник  Vorarlberg Zeitung .\r\nСтатистиката показва, че делът на майките под 20-годишна в тези две страни е около 12 %. За сравнение в Австрия майките в юношеска възраст са едва 2,8 % от общия дял – с цели четири процента под средното ниво за ЕС.\r\nВисок дял на майките в тийнейджърска възраст има още Унгария ( 9 %), Словакия (8,4 %), Латвия (5,5 %), Великобритания и Литва (5,4 %) и Полша (4 ,8 %). Под два процента са Италия, Словения, Дания и Швеция.\r\nСредните стойности показват, че европейките раждат първото си дете на 29-годишна възраст. Само в Испания, Гърция, Ирландия, Италия, Люксембург и Португалия  по-голямата част от жените раждат за първи път след 30-та си година. Най-високият дял на майките над 40-годишна възраст имат Италия (8,0%) и Испания (7,4%).Тереза Герова", "date": "2017.08.09", "title": "Vorarlberg Zeitung: България и Румъния са с най-висок процент на майките в юношеска възраст"}
{"url": "http://www.focus-news.net/news/2017/08/09/2423952/veliko-tarnovo-spirat-vodata-za-den-v-grad-kilifarevo-i-dve-sela-v-regiona.html", "text": "Спират водата за ден в град Килифарево и две села в региона. Това съобщиха за Радио „Фокус“ – Велико Търново от водоснабдителното дружество. При извършване на авариен ремонт без вода утре, 10 август, от 12.00 до 24.00 часа ще останат град Килифарево и селата Велчево и Плаково. От дружеството уверяват, че при възможност водата ще бъде пусната по-рано.\r\nЛуиза ТРАНЧЕВА", "date": "2017.08.09", "title": "Велико Търново: Спират водата за ден в град Килифарево и две села в региона"}
{"url": "http://www.focus-news.net/news/2017/08/09/2423953/11-dushi-sa-raneni-pri-katastrofi-prez-izminaloto-denonoshtie-v-stranata.html", "text": "11 души са ранени при катастрофи през изминалото денонощие, съобщиха от пресцентъра на МВР. В страната са станали 11 пътнотранспортни произшествия, при които има двама с опасност за живота. На територията на столицата са станали  106 леки и два тежки пътни инцидента, при които има двама ранени.", "date": "2017.08.09", "title": "11 души са ранени при катастрофи през изминалото денонощие в страната"}
{"url": "http://www.focus-news.net/news/2017/08/09/2423954/sz-nay-malko-dvama-chuzhdestranni-turisti-sa-postradali-pri-zemetresenieto-v-kitay.html", "text": "Най-малко двама чуждестранни туристи са пострадали в резултат на земетресението, което разтърси югозападната част на Китай с магнитуд от 6,5 по скалата на Рихтер, съобщава баварският вестник  Die Sueddeutsche Zeitung.\r\nКъм момента има данни за 18-годишен французин, който е пострадал, след като огромен камък е паднал върху краката му. Младият мъж е трябвало да бъде опериран по спешност, за да избегне инфекция. Леки наранявания е получила и канадка, съобщиха местните медии. \r\nДали сред пострадалите има и други чуждестранни туристи, все още не е ясно. Властите се опасяват обаче, че жертви на разрушителния трус са станали около стотина души.\r\nОколо 10 часа след първия трус, в Синдзян-уйгурския автономен регион бе регистрирано второ разрушително земетресение от 6,6 по Рихтер. Към момента няма данни за жертвите и пострадалите в региона. Тереза Герова", "date": "2017.08.09", "title": "SZ: Най-малко двама чуждестранни туристи са пострадали при земетресението в Китай"}
{"url": "http://www.focus-news.net/news/2017/08/09/2423955/pss-dobri-sa-usloviyata-za-turizam-v-planinite-do-obyad-sledobed-se-ochakva-vloshavane-na-vremeto.html", "text": "Добри са условията за туризъм в планините до обяд, следобед се очаква влошаване на времето. Това съобщиха за Агенция „Фокус“ от Планинската спасителна служба (ПСС) при БЧК. Температурите са между 13 и 22 градуса. Времето на повечето места в планините до момента е слънчево и тихо. Кабинковият лифт на Боровец работи, както и втора и четвърта линия на Пампорово. Лифтът на Витоша не работи. \r\nОт ПСС предупреждават, че следобед се очаква влошаване на времето и туристите трябва да го имат предвид и да избягват вилните части на планините. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.09", "title": "ПСС: Добри са условията за туризъм в планините до обяд, следобед се очаква влошаване на времето"}
{"url": "http://www.focus-news.net/news/2017/08/09/2423956/plovdiv-blizo-30-detsa-narediha-pazeli-i-izrabotiha-kartichki-za-apostola-na-svobodata-vasil-levski-v-balabanovata-kashta.html", "text": "Близо 30 деца са наредили пъзели и са изработили картички за Апостола на свободата Васил Левски в Балабановата къща в Пловдив. Това съобщиха за Радио „Фокус“ – Пловдив от ръководството на ОИ „Старинен Пловдив“. Инициативата е част от творческа детска работилница в Стария град и се проведе съвместно с музей „Васил Левски“ в Карлово. Деца от ЦДГ „Майчина грижа” са се занимавали с различни атрактивни игри с цел да научат повече за българския национален герой Васил Левски. Презентация за житието на Апостола, съобразена с възрастта им, и изработването на картички с лика на Васил Левски са били част от програмата на творческата детска работилница. Децата са имали възможност и да се докоснат до предмети на бита от миналите векове като совалка, вретено, кратунка и много други. Организаторите планират подобни инициативи да се провеждат все по-често.\r\nТони МИХАЙЛОВ", "date": "2017.08.09", "title": "Пловдив: Близо 30 деца наредиха пъзели и изработиха картички за Апостола на свободата Васил Левски в Балабановата къща"}
{"url": "http://www.focus-news.net/news/2017/08/09/2423957/aktsenti-v-predavaneto-vsichki-v-chas-na-radio-fokus.html", "text": "С 8 отличия се завърнаха преди дни двата български отбора от XV-тата Международна олимпиада по лингвистика. Подробности за нея и дали България е сред водещите страни в света в тази сфера ще разберем от един от ръководителите на отборите инж. Александър Велинов. Ще разговаряме и с един от завоювалите златен медал участници – Валентин Димов, възпитаник на столичната 91-ва Немска езикова гимназия. \r\nМалко по-късно в предаването ще разберем как работи ръководството на основното училище в град Ветрен със създадения в учебното заведение Родителски клуб. Каква друга добра практика има в училището ще ни каже в репортажа си Теодора Димитрова от Радио „Фокус“-Пазарджик. \r\nОт тази есен започва обучението в първите малко над 180 иновативни училища у нас. В серия от репортажи ще ви срещаме с представители на такива учебни заведения. Днес ще надникнем в ОУ „Христо Смирненски“ в град Раковски, Пловдивско. Училището вече работи по внедряване на облачните технологии, за да повиши качеството на образователния процес. За същността на иновативния проект – в минутите до 11.00 ч. \r\nВлезте в час от 10.00 до 11.00 часа с водещ Милослава Ангелова.", "date": "2017.08.09", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/08/09/2423958/pregled-na-osnovnite-temi-vav-velikotarnovskiya-pechat.html", "text": "„Спират автобусите в Павликенско?“ е заглавие от първа страница на областния всекидневник „Янтра Днес”. Има голяма вероятност автобусите в община Павликени да спрат. Колите пътуват празни и от това трупаме само загуби, заявиха превозвачи, които обслужват транспорта в района. Заради наболелия проблем вчера се проведе спешна среща между кметовете от селата, транспортните фирми и зам.-кмета на Павликени. „Над 40 свободни места за учители има в областта“ е друго заглавие от днешното издание. Повече от 20 са училищата и детските градини, които търсят да назначат педагози. „13,4 млн. лв. влязоха в общинската хазна от местни данъци и такси“, пише още вестникът. Отчетът за касовото изпълнение на Бюджет 2017 на Община Велико Търново към 30 юни отчита добри показатели по изпълнение, показва анализът на данните за първото полугодие. От въведения нов „Данък на таксиметровия превоз на пътници“ до момента в хазната са влезли 43 833 лв. Допълнителна информация за събираемостта и разходите на местната администрация, разберете от страниците на вестника. „Предават на съд криминално проявен, ограбил старец“ е новина от криминалната хроника. На страниците на вестника ще откриете и статия, разказваща за най-новата услуга на НАП – получаване на информация за задълженията по телефона.  \r\n„Двойният убиец Лъчезар Трифонов съди България от затворническата си килия“ е заглавие от другия областен ежедневник „Борба“. Трифонов вече 19 години лежи в затвора заради извършени от него две жестоки убийства. „Алпинисти монтират 168 прожектора на 70 метра над стадион „Ивайло“ е друга тема от всекидневника.  Великотърновският стадион „Ивайло“ ще има ново осветление до края на септември, но изпълнителите са амбицирани да го завършат и предсрочно, информираха специално за „Борба“ от компанията, която спечели обществената поръчка на държавата за 411 хил. лв. Повече за ремонтите ще намерите във вестника. „13 млн. местни данъци и такси събрала Община В. Търново само за полугодието“, пише още ежедневника. Много добра финансова политика и стабилност показва Община Велико Търново, сочи информация за касовото изпълнение на бюджета. Само за полугодието с събрани над 13 млн. лв. от местни данъци и такси. Подробности по отчета, научете от „Борба“. На страниците на  днешното издание е поместен и материал за заможни търновски предприемачи, които инвестират в гръцки имоти.", "date": "2017.08.09", "title": "Преглед на основните теми във великотърновския печат"}
{"url": "http://www.focus-news.net/news/2017/08/09/2423959/ministar-nikolina-angelkova-nad-3-300-000-chuzhdestranni-turisti-sa-posetili-stranata-ot-nachaloto-na-godinata.html", "text": "Над 3 300 000 чуждестранни туристи са посетили страната от началото на годината. Това каза в предаването „Тази сутрин“ по БТВ министърът на туризма Николина Ангелкова. „Нашите прогнози за ръст между 7 и 10% в момента се оправдават, защото ръстът януари-юни е около 8%. Направили сме прогноза, че за май-октомври очакваме над 5 300 000 нощувки да бъдат реализирани от българи, което е малък ръст от 3% и показва усилията, които полагаме в посока за това да разширим вътрешния пазар. И макар и с малки крачки сме на прав път“, каза още тя.\r\nАнгелкова уточни, че за миналата година само за Слънчев бряг са реализирани над 5 400 000 нощувки, като приходите само от там са над 300 милиона лева. „За миналата година приходите от туризъм са 6 500 000 000 лв. Изключително важно е как ние искаме да се определим като дестинация и какви видове туризъм и къде искаме да развиваме. Много е трудно под общ знаменател да сложим цялата територия на страната или цялото Черноморие“, каза тя.\r\nМинистърът коментира и темата за създаването на туристическа полиция. „По отношение на националните курорти това си поставихме за задача още с встъпването на този мандат. Такава полиция започна да функционира заедно с МВР. Има командировани полицаи, които изпълняват тази роля лятото. Но изцяло регламент за туристическа полиция можем да имаме с промените в закона за туризма, когато определим статута на националните курорти и абсолютно всички действия и дейности, които следва да бъдат извършени на тяхна територия“, уточни Ангелкова.", "date": "2017.08.09", "title": "Министър Николина Ангелкова: Над 3 300 000 чуждестранни туристи са посетили страната от началото на годината"}
{"url": "http://www.focus-news.net/news/2017/08/09/2423960/ursula-fon-der-layen-turtsiya-tryabva-da-pokazhe-uvazhenie-kam-nas.html", "text": "Министърът на отбраната на ФРГ Урусла фон дер Лайен разкритикува Турция за дистанцирането й от принципите на демокрацията и призова Анкара да покаже уважение към германците, пише изданието Der Spiegel.\r\nВоенният министър на Берлин увери, че наблюдава ситуацията в страната отблизо. Турция е изправена пред сериозни проблеми по границата с разтърсваната от война Сирия, но това не е причина „върховенството на закона да се хвърли зад борда, да бъде ограничена свободата на изразяване и да бъдат вкарвани в затвора германски граждани без правно основание“, категорична бе Урсула фон дер Лайен.\r\nГерманският християндемократ отбеляза, че правителството на Реджеп Тайип Ердоган отдалечава Турция все повече и повече от Европейския съюз. „Това е развитие в погрешната посока“, коментира германският министър на отбраната.\r\nСпоред Урсула фон дер Лайен Анкара усложнява отношенията с федералното правителство в Берлин, което е проявило огромна доза търпение. „Турция също трябва да покаже уважение към нас“, подчерта министърът.\r\nСлед седмици в очакване, във вторник Турция най-накрая разреши на германска делегация да посети военнослужещите на Бундесвера в натовската военновъздушна база в Коня. Визитата е насрочена за 8 септември. \r\nГерманският министър на отбраната приветства разрешението на Анкара. \r\n„Добро решение е посещението на германски депутати да бъде осъществено под егидата на НАТО“, заяви Урсула фон дер Лайен пред местни медии. Тереза Герова", "date": "2017.08.09", "title": "Урсула фон дер Лайен: Турция трябва да покаже уважение към нас"}
{"url": "http://www.focus-news.net/news/2017/08/09/2423961/atanas-kostadinov-ot-bsp-za-zakona-za-okolnata-sreda-ne-mozhe-da-zamenyame-barzinata-sreshtu-zakonnostta.html", "text": "Не може да заменяме бързината срещу законността, законосъобразността срещу хипотетични инвестиции”. Това заяви пред БНТ народният представител от „БСП за България” Атанас Костадинов по повод възможността чрез Закона за околната среда да се обжалва само на една инстанция, съобщиха от пресцентъра партията. По думите му идеята на левицата е да се даде бърза писта за инвестиционни проекти, но на 2 инстанции с по максимум 3 месеца, общо 6. Той обясни, че и от ветото на президента става ясно, че чл. 15, чл. 55 и чл. 125 от Конституцията ни са нарушени и засягат правата на гражданите, опазването на околната среда и функциите на Административния съд. „Когато се въвежда едноинстанционно производство и отказваме възможността на гражданите да има касационно произнасяне по тяхна жалба, се ограничава контролът върху съдебните решения и решенията на органа, който ги е издал. За въпроси от огромен публичен интерес това е недопустимо”, подчерта Костадинов. Според него България от 30 години бърза и се вижда до какво състояние сме стигнали. „Голямото бързане, без да се съобразяват устойчивите решения с него, довежда до лош резултат”, каза още депутатът.\r\nКостадинов обясни, че в рамките на Комисията по околната среда и водите в Народното събрание е бил обсъден експертно въпросът и има принципни различия между позицията на управляващите и тази на левицата. „Принципът на устойчивото развитие, който провеждаме и който касае икономически, социални и екологични императиви да бъдат в цялост, не ни позволяват политически да подкрепим премахване на двуинстанционното производство. Трябва да има релевантно правно обслужване на въпросите от национален и стратегически характер. Това дава и Конституцията в своите разпоредби”, коментира депутатът.\r\nКостадинов заяви, че с предложенията си БСП казва на инвеститорите и общините: „Подкрепяме бърза писта и не желаем никой да използва българското законодателство за спиране на проекти, особено стратегически. Никога няма да отстъпим от двуинстанционното производство\".\r\nПо случая с „Полимери” – Девня Костадинов каза: „Зададох въпрос на финансовия министър относно „Полимери” – Девня. На него обаче не получих надежден отговор, но получих съвет да се обърна към прокуратурата и аз реших да се възползвам”. Той припомни, че и премиерът е заявил, че прокуратурата трябва да се занимае със случая. Той обясни, че се касае за източване на държавния бюджет с около 15 млн. лв., следствие на решение на Министерски съвет за утилизацията и обезвреждането на опасен отпадък на бившата площадка на \"Полимери\" Девня. Костадинов има информация, че това може да бъде извършено с 4 млн. лв. През 2015 г. областният управител е отправил запитване на чуждестранни фирми за цената, на която може да се извърши утилизацията и обезвреждането и в отговора става ясно, че с транспортните разходи цената е около 700 евро на тон. „Обществената поръчка, която е спечелена през 2017 г. и в следствие е подписан договор, КЗК обявява за незаконосъобразна, а областният управител е глобен с 65 хил. лв. Поръчката е била на стойност 2700 евро на тон”, подчерта Атанас Костадинов.", "date": "2017.08.09", "title": "Атанас Костадинов от БСП за закона за околната среда: Не може да заменяме бързината срещу законността"}
{"url": "http://www.focus-news.net/news/2017/08/09/2423962/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министърът на отбраната на ФРГ Урусла фон дер Лайен разкритикува Турция за дистанцирането й от принципите на демокрацията и призова Анкара да покаже уважение към германците, пише изданието Der Spiegel.\r\nВоенният министър на Берлин увери, че наблюдава ситуацията в страната отблизо. Турция е изправена пред сериозни проблеми по границата с разтърсваната от война Сирия, но това не е причина „върховенството на закона да се хвърли зад борда, да бъде ограничена свободата на изразяване и да бъдат вкарвани в затвора германски граждани без правно основание“, категорична бе Урсула фон дер Лайен.\r\nГерманският християндемократ отбеляза, че правителството на Реджеп Тайип Ердоган отдалечава Турция все повече и повече от Европейския съюз. „Това е развитие в погрешната посока“, коментира германският министър на отбраната.\r\nСпоред Урсула фон дер Лайен Анкара усложнява отношенията с федералното правителство в Берлин, което е проявило огромна доза търпение. „Турция също трябва да покаже уважение към нас“, подчерта министърът.\r\nСлед седмици в очакване, във вторник Турция най-накрая разреши на германска делегация да посети военнослужещите на Бундесвера в натовската военновъздушна база в Коня. Визитата е насрочена за 8 септември. \r\nГерманският министър на отбраната приветства разрешението на Анкара. \r\n„Добро решение е посещението на германски депутати да бъде осъществено под егидата на НАТО“, заяви Урсула фон дер Лайен пред местни медии.\r\n*** Гръцкият министър на миграционната политика Янис Музалас настоя, че в страната ще бъдат изпратени обратно малък брой мигранти от други държави-членки на Европейския съюз, след като бе взето решение за възстановяване на Дъблинското споразумение, пише електронното издание Ekathimerini.\r\n„Това е нещо, което повтарям през последните четири месеца\", заяви министърът пред телевизионния канал Skai TV.\r\n„Ще изпълним Дъблинското споразумение, което означава, че броят на хората, които ще бъдат върнати, ще бъде много малък, няколко десетки души през следващите няколко месеца\", обясни Музала. \r\nВъпреки това „Нова демокрация“ обвини Музала, че се опитва да представи „идиличен образ\" на ситуацията в Гърция по отношение на бежанците.\r\n„За съжаление, неговите твърдения са базирани на неприятната истина, преживяна от обитателите на островите, бежанците и мигрантите в приемните центрове\", твърдят консерваторите, които обвиниха правителството, че не е в състояние да управлява ситуацията.\r\n„Положението на островите все още е трудно, но е под контрола на континенталната част\", призна Музалас, добавяйки, че някои от бежанците ще останат постоянно в Гърция.\r\n„Започваме процес на асимилация, който е труден, но ще успеем\", увери министърът.\r\nСъгласно разпоредбите на ЕС от Дъблин бежанците трябва да подадат молба за убежище в първата държава-членка на Блока, в която влизат. Ако са пътували до други държави от ЕС, те трябва да бъдат върнати обратно в първата държава, в която са пристигнали. Регламентът бе преустановен спрямо Гърция през 2011 г.\r\n*** Кипър се нарежда на седмо място от 12 държави, сравнявани по критерий предоставяне на гражданство по инвестиционни програми, съобщава електронното издание The Cyprus Mail. Островната държава е класирана преди други държави от Европейския съюз като България, Малта и Австрия, събирайки 66 %. България, Австрия и Камбоджа са на последните места, съответно с 61 %, 54 % и 53 %.\r\nКласацията е изготвена на база седем показателя: свобода на движение, жизнен стандарт, минимални инвестиционни разходи, задължително пътуване или пребиваване, обработка на документи, времеви график за гражданство и надлежна проверка.\r\n„Ползите от придобиване на гражданство в Кипър включват свобода на движение и пребиваване в която и да е друга държава-членка на Европейския съюз, макар че не пораждат членство в Шенгенското пространство\", се казва в доклада за схемата за натурализация на острова.\r\nКипър е на второ място по критерий минимални капиталови разходи - средствата, с които трябва да бъде обвързано получаването на гражданство - с две от общо 10 точки, като само Австрия отбелязва по-лошо представяне (1), а Коморските острови, Доминика и Сейнт Лусия са с 10 точки. \r\n„В първоначалната си форма [схемата на Кипър] изисква 15 млн. евро инвестиция - прекомерна сума, която обезкуражи участието на кандидатите\", е заключението на изследователите.\r\n„Настоящата схема беше представена през 2014 г. и последно изменена в края на 2016 г. Всички кандидати за гражданство трябва да закупят недвижими имоти на стойност 500 хил. евро и да декларират, че са постоянно пребиваващи в тези имоти. След това те имат избор от три варианта, в които трябва да инвестират два милиона евро\", обясняват анализаторите.\r\n*** Повечето млади жени от Европейския съюз, които са станали майки в юношеските си години, са регистрирани в Румъния и България. Това показват данните на Европейската статистическа служба (Евростат), цитирани от австрийският вестник Vorarlberg Zeitung .\r\nСтатистиката показва, че делът на майките под 20-годишна в тези две страни е около 12 %. За сравнение в Австрия майките в юношеска възраст са едва 2,8 % от общия дял – с цели четири процента под средното ниво за ЕС.\r\nВисок дял на майките в тийнейджърска възраст има още Унгария ( 9 %), Словакия (8,4 %), Латвия (5,5 %), Великобритания и Литва (5,4 %) и Полша (4 ,8 %). Под два процента са Италия, Словения, Дания и Швеция.\r\nСредните стойности показват, че европейките раждат първото си дете на 29-годишна възраст. Само в Испания, Гърция, Ирландия, Италия, Люксембург и Португалия  по-голямата част от жените раждат за първи път след 30-та си година. Най-високият дял на майките над 40-годишна възраст имат Италия (8,0%) и Испания (7,4%).\r\n*** Министърът за Брекзит на Шотландия Майкъл Ръсел ще се срещне с представители на правителството в Лондон, за да се опита да ги убеди да отпуснат повече права на Единбург в местното самоуправление, пише The Daily Express, който определя този ход, като опит за извиване на ръце, докато съществува неопределеното положение около Брекзит.\r\nВицепремиерът на Великобритания Деймиън Грийн ще се срещне с дясната ръка на лидера на „Шотландската национална партия“(СНП) Никола Стърджън, вицепремиера Джон Суайни и шотландският министър за Брекзит Майкъл Ръсел в Единбург, в опит на СНП да отклони някои правомощия от правителството в Уестминстър към това в Единбург.\r\nСрещата е сигнал за продължаващите усилия на Шотландия да прехвърли повече власт към себе си във Великобритания след Брекзит.\r\n***", "date": "2017.08.09", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/09/2423963/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че изграждането на магистрален път и железопътна линия от София до Скопие като част от Коридор №8, е огромна възможност за развитието на Кюстендил. Изданието публикува обширна информация за сключения между България и Македония Договор за приятелство, добросъседство и сътрудничество.\r\nВестникът информира, че са започнали дейностите по изпълнение на проекта за благоустрояване на парк „Галерията”. Строителна техника е разположена в района на читалище „Братство”, който е част от строителната площадка по проекта. Премахват се съществуващите настилки и обособени алеи. Вече е премахнато и едно от кафенетата, попадащо в зоната на интервенция. Проектът е на стойност 2.5 млн. лева и е по ОП „Региони в растеж“. Той предвижда създаване на нови алеи, подмяна на съществуващата настилка, обособяване на кътове за отдих, нов фонтан, засаждане на нови дървета и храсти. Ще бъде създаден и нов паркинг. Ще се създадат нови паркови и цветни алеи.\r\nНа първата си страница изданието съобщава за това, че Община Кюстендил е наградила с еднократни стипендии отличените от традиционния тест ученици. В залата на Възрожденското училище са се събрали 27 ученици от 8 до 11 клас, чието представяне е оценено най-високо от комисия от експерти, проверили писмените работи на участвалите тази година в общинския тест. Паричните награди са връчени от зам.-кмета на Община Кюстендил Светослав Василев.\r\nВ рубриката „Репортери” вестникът информира, че над 6 000 пространствени кубически метра дърва за огрев, от които 5 000 куб. метра широколистни, има готовност да предостави на местното население „ДЛС Осогово” за новия отоплителен сезон. След 15 август ще бъдат готови графиците по землища и оттогава започва издаването на позволителните за сеч на желаещите сами да си добият дърва по одобрените списъци от кметовете.\r\nВ рубриката „Общество” изданието разказва за отбелязването на Илинденско-Преображенското въстание в Кюстендил, което според кмета на Община Кюстендил Петър Паунов има водещо място в историята на града. С поднасяне на венци и цветя през паметника на Тодор Александров е отбелязана 114-годишнината от Илинденско-Преображенското въстание. В словото е посочена важността на въстанието, което и днес събира българите, защото националните идеали са над всичко временно и преходно.", "date": "2017.08.09", "title": "Преглед на основните теми в кюстендилския печат"}
{"url": "http://www.focus-news.net/news/2017/08/09/2423964/yambol-paten-intsident-ogranichava-dvizhenieto-po-magistrala-trakiya-pri-kabile-v-posoka-sofiya.html", "text": "Шофьорите да се движат с повишено внимание и съобразена скорост при км 278 в посока София по автомагистрала „Тракия”, при Кабиле, поради пътнотранспортно произшествие в аварийната лента. Това съобщиха от пресцентъра на Агенция „Пътна инфраструктура”.", "date": "2017.08.09", "title": "Ямбол: Пътен инцидент ограничава движението по магистрала „Тракия”, при Кабиле, в посока София"}
{"url": "http://www.focus-news.net/news/2017/08/09/2423965/kmetat-stefan-radev-obshtina-sliven-namalyava-prosrochenite-zadalzheniya-i-izpalnyava-plana-za-finansovo-ozdravyavane.html", "text": "От 25 милиона сега задълженията на Община Сливен за под 10 милиона лева. Изпълнява се планът за финансово оздравяване, направени за реформи по отношение на приходната част и оптимизиране на разходите. Това каза в сутрешния блок „Добро утро, България“ на Радио „Фокус“ кметът на Сливен Стефан Радев. „Общината получи безлихвен заем от правителството в размер на 5 милиона. Това е сериозна помощ от страна на държавата за общини като нашата. Най-важното е да се създават механизми за устойчиво финансово управление на общините, така че да не изпадат отново в такава ситуация. Не пожелавам на никого да наследи такава ситуация, каквато не наследихме в Сливен. Още първата година ние имитирахме облигационен заем от 25 милиона лева, с който рефинансирахме всички банкови кредити, които бяха с два пъти по-високи лихви, отколкото плащаме в момента. Разплатихме всички просрочени капиталови задължения за над 12 милиона лева“, каза още Радев. Той уточни, че са направени реформи по отношение на приходите в общината. „Дълго време такса смет в град Сливен е държана на много ниско ниво при положение, че план сметката за дейности по чистотата е осем милиона и е била такава в годините назад. Парите, които се планира да се събират от такса смет, са 3-3,5 милиона. Направихме едно увеличение на данъка върху недвижимите имоти, за да можем да спрем да трупаме дългове. Извършваме непрекъснато дейности за оптимизиране на разходите. Прекратихме договор за озеленяване и създадохме общинско предприятие за озеленяване“, уточни кметът на Сливен. Стефан Радев каза още, че по двата големи проекта за благоустрояване на транспорта и на градската среда в Сливен са избрани изпълнители и предстои да стартират дейностите. Кръстовището на „Розова градина“ е едно от най-натоварените в града и дейностите по този проект също вървят в срок, каза още Стефан Радев.", "date": "2017.08.09", "title": "Кметът Стефан Радев: Община Сливен намалява просрочените задължения и изпълнява плана за финансово оздравяване"}
{"url": "http://www.focus-news.net/news/2017/08/09/2423966/die-zeit-vlastite-reshiha-afganistantsite-imat-pravo-da-ostanat-v-germaniya.html", "text": "Ситуацията със сигурността в Афганистан се влошава все повече и повече. Това се отразява и на депортациите на мигрантите, чиито молби за убежище са отхвърлени от германските власти. Ефектът: в бъдеще само нарушителите и опасните лица от афганистански произход ще бъдат връщани в родината им, пише националният ежедневник Die Zeit.\r\nВ спора за депортирането на отхвърлените кандидати за убежище в Афганистан, Министерството на вътрешните работи и външнополитическото ведомство в Берлин се договориха да продължат връщането на афганистански граждани само при изключителни случаи. Въз основа на нова оценка на сигурността само нарушителите и опасни лица ще бъдат депортирани, бе информацията, разпространена от редакционната мрежа в Германия. \r\nГерманското правителство официално потвърди, че депортирането е ограничено значително след нападението в близост до дипломатическото представителство на ФРГ в Кабул през месец май тази година.\r\nДепортации в Афганистан са спорни, тъй като конфликтът между правителството и талибаните отново се ожесточи. Ситуацията със сигурността се счита за по-лоша от всякога в периода след намесата на САЩ в страната вследствие на терористичните атентати от 11 септември 2001 г. Тереза Герова", "date": "2017.08.09", "title": "Die Zeit: Властите решиха: Афганистанците имат право да останат в Германия"}
{"url": "http://www.focus-news.net/news/2017/08/09/2423967/pregled-na-osnovnite-temi-vav-varnenskiya-pechat.html", "text": "„С 3% се е увеличило потреблението на ток през първите дни на август“ е заглавие от първа страница на варненския вестник „Черно море“. Нараснало е потреблението на електроенергия в първите дни на август в Североизточна България. От енергото напомнят, че с разумно използване на охлаждащите уреди може значително да се намалят сметките за ток. „Над 50 обекта са запечатани от началото на юли по Северното Черноморие“ е друго заглавие в броя. 100 заповеди за запечатване на обекти са издадени от началото на юли до момента по Северното Черноморие, а ефективно запечатаните обекти са над 50. Проверяващите действат на принципа „таен клиент“ и по този начин установяват нарушенията.\r\n„652-ма са хванатите да шофират след употреба на алкохол във Варненско“ четем на страниците на изданието. 2018 пътнотранспортни произшествия са възникнали на територията на Варненска област от началото на годината до настоящия момент, като от тях 415 са тежки с 13 загинали и 535 ранени. Отнети са 1317 свидетелства за управление на МПС, а 7507 са установените нарушения за превишена скорост, заяви на пресконференция главен инспектор Петко Камбуров, началник отдел „Пътна полиция” към КАТ – Варна. \r\n„Напрежение избухна в село Каменар“ информира още вестникът. Около 150 души от ромската част блокираха входа за селото с колове, железа и камъни. Според тях вчера около 14.00 ч. маскирани полицаи са влезли в Каменар и са нанесли побой на жители на махалата. Жителите, както и кметът на селото Светослав Райков твърдят, че нападателите са били полицаи. „Видях 5 – 6 мотористи, 4 полицейски коли и имаше един бял микробус, не можах да ги настигна, от улица на улица влизаха“, заяви Райков. За час жителите на махалата блокираха входа на селото, въоръжени с колове, железа и камъни, но допускаха преминаване на превозните средства. Според тях те не са предизвикали с нищо нападателите и дори след като са изпълнили заповедите им да легнат на земята, са били ритани и удряни. Според разследване на Медийна група „Черно море” има връзка между инцидента в Каменар и бруталното изнасилване на жена вчера сутринта в центъра на Варна, за което са задържани десет души.", "date": "2017.08.09", "title": "Преглед на основните теми във варненския печат"}
{"url": "http://www.focus-news.net/news/2017/08/09/2423968/kyustendil-nyakolko-naseleni-mesta-v-obshtinata-sa-na-rezhimno-vodopodavane.html", "text": "Няколко населени места в община Кюстендил са на режимно водоподаване. Това съобщиха за Радио „Фокус” – Кюстендил от водното дружество в града. Става въпрос за населени места, които са с гравитачно водоподаване. Такива са селата Дворище, Буново, Радловци, Соволяно, Лозно, Гърляно, Долно село, Граница и Берсин. Причини за въведените мерки за високите температури и засушаването. \r\nСамият град Кюстендил е на критичния минимум по отношение на осигуряването на вода. Освен водоизточниците в планината се използва и помпажно водоснабдяване.\r\nВенцеслав ИЛЧЕВ", "date": "2017.08.09", "title": "Кюстендил: Няколко населени места в общината са на режимно водоподаване"}
{"url": "http://www.focus-news.net/news/2017/08/09/2423969/dimitar-zdravkov-kmet-na-obshtina-sadovo-problem-s-vodata-za-piene-ima-v-selo-popovitsa-kadeto-ima-chesti-avarii.html", "text": "Проблем с водата за пиене има в село Поповица, където има чести аварии. Това съобщи за Радио „Фокус” - Пловдив кметът на общината Димитър Здравков. Водопроводната мрежа в селото е остаряла. Подпочвените води в селото са паднали заради кариерите и помпите в дворовете на къщите почти не се ползват. „По тази причина хората често поливат нивите си с питейна вода”, каза Здравков. По думите му това води до увеличаването на налягането във водопроводната система на селото и се получават аварии. Здравков посочи, че за миналата година в Поповица са станали над 25 аварии, преди всичко през лятото, заради ползването на питейната вода за поливане.\r\n„В другите селища от община Садово няма проблеми с питейната вода“, каза още кметът.\r\nЦветана ТОНЧЕВА", "date": "2017.08.09", "title": "Димитър Здравков, кмет на община Садово: Проблем с водата за пиене има в село Поповица, където има чести аварии"}
{"url": "http://www.focus-news.net/news/2017/08/09/2423970/nyama-postradali-balgarski-voennosluzheshti-pri-raketen-obstrel-na-letishte-kandahar-tazi-nosht.html", "text": "Няма пострадали български военнослужещи при ракетен обстрел на летище Кандахар, Афганистан. Това съобщиха от пресцентъра на Министерство на отбраната. Летището е било подложено на обстрел в 00.32 часа местно време на 9 август (23.02 часа българско време на 8 август).", "date": "2017.08.09", "title": "Няма пострадали български военнослужещи при ракетен обстрел на летище Кандахар тази нощ"}
{"url": "http://www.focus-news.net/news/2017/08/09/2423971/kmetat-na-strumitsa-kostadin-kostadinov-ochakvame-200-hil-posetiteli-na-tazgodishnoto-izdanie-na-strumica-open-festival.html", "text": "Около 200 хил. посетители се очакват на тазгодишното издание на „Strumica OPEN festival“, който продължава до 13 август. Това каза в сутрешния блок „Добро утро, България“ на Радио „Фокус“ кметът на града Костадин Костадинов. Той допълни, че и тази година във фестивала се включат участници от Сърбия, Хърватия и Босна и Херцеговина, а програмата е подходяща за хора от всички възрасти и поколения.\r\n„В програмата на фестивала имаме и ден на поезията, ден на афоризмите, също джаз фестивал, дни на италианската музика. Опитваме обхванем всички граждани и всички вкусове. Всяка година на фестивала идват между 100 и 150 хил. посетители, като очакванията ни за тази година са да надхвърлят 200 хил. Каня и всички граждани на Република България, особено от тези градове, които са по-близо до границата като София, Благоевград, Петрич да заповядат в петък, събота и неделя в Струмица“, каза още кметът на града.\r\nКметът на Струмица Костадин Костадинов допълни, че освен фестивали като този, районът предлага отлични условия за манстириски туризъм и има потенциал на развитие на селски туризъм, който общината се стреми да развива.", "date": "2017.08.09", "title": "Кметът на Струмица Костадин Костадинов: Очакваме 200 хил. посетители на тазгодишното издание на „Strumica OPEN festival“"}
{"url": "http://www.focus-news.net/news/2017/08/09/2423972/pregled-na-osnovnite-temi-v-shumenskiya-pechat.html", "text": "„Китайският посланик представи в Шумен съвременния „път на коприната“, е водещото заглавие във вестник „Шуменска заря“. Вчера Н. Пр. Джан Хайджоу – извънреден и пълномощен посланик на Китайската народна република в България заедно със съпругата си У Сяоин беше на официално посещение в Шумен по покана на кмета на общината Любомир Христов. Пред дипломата бяха представени възможностите за бизнес инвестиции в Шумен и региона. Той представи идеите за новото развитие на търговските и икономическите връзки между Изтока и за мястото на България в съвременния „път на коприната“. \r\n„Два екипа ще променят шуменския център“ e друго заглавие от първа страница. Комисия, назначена от кмета Любомир Христов, определи двата архитектурни екипа, които представиха своята визия за централната улица на Шумен, да реализират проектите си. Оценителна комисия изслуша авторите на двата варианта за предпроектни обемнопространствени проучвания за нова визия на пешеходната зона на града от площад “Кристал” до хотел “Мадара”. Този обект е включен в инвестиционната програма на община Шумен, по програмата „Региони в растеж“ (допълнителен списък), на обща стойност 6 195 350 лева (5 710 000 лв. – СМР). \r\n„В разгара са ремонтите в шуменските детски градини“ съобщава ежедневникът. За текущи ремонти в детските градини на територията на община Шумен са предвидени 250 000 лева. \r\n„Нает за куриер мъж се оказа муле, сам отиде в полицията“, е заглавие от стр. 4 в броя. Мъж от Шумен сигнализира полицията, след като е разбрал, че е въвлечен в схема на телефонни измамници. В Районното управление се е явил 24-годишен мъж от град Шумен, който е заявил, че е бил нает за куриер на документи. Малко преди това е бил пратен на адрес в града, където през прозорец са му били хвърлени лична и дебитна карта и сумата от 1290 лева. \r\n„Горските стражари предупреждават за повишена опасност от пожари“, информира всекидневникът. Служителите на всички 13 горски и 5 ловни стопанства към Североизточното държавно предприятие (СИДП) са в готовност за незабавна реакция в отговор на повишената опасност от възникване на пожари. Горските стражари напомнят, че е забранено изгарянето на стърнища в земеделските, горските и полски територии. \r\n„Жилищният фонд на област Шумен надхвърля 53 000 сгради през миналата година“, пише изданието. По данни на Националния статистически институт, към 31 декември 2016 г. жилищният фонд  в областта се състои от 53.3 хиляди жилищни сгради. В градовете се намират 18.3 хил. жилищни сгради, а в селата – 35.0 хиляди. Жилищните сгради в областта представляват 2.6 % от общия жилищен фонд в страната.", "date": "2017.08.09", "title": "Преглед на основните теми в шуменския печат"}
{"url": "http://www.focus-news.net/news/2017/08/09/2423973/das-handelsblatt-katastrofata-na-germanskiya-voenen-helikoper-v-mali-e-v-rezultat-na-zaguba-na-rotornite-perki-na-mashinata.html", "text": "Седмици след катастрофата на германски военен хеликоптер в Мали, при която загинаха двама военнослужещи от Бундесвера, стана ясна причината за трагедията. Машината е загубула във въздуха роторните си перки, в резултат на което се е разбила, съобщава изданието Das Handeslblatt.\r\nСъответната информация бе съобщена от Министерството на отбраната на ФРГ. „От разследването до този момент е известно, че хеликоптерът е започнал да пада в резултат на загубата на главните роторни перки“, се казва в изявление за текущото състояние на разследванията на военната комисия на Бундестага. \r\nМашината се разби на 26 юли със скорост от 250 км/час и от височина около 550 метра. \r\nНа 26 юли хеликоптерът  \"Тайгър\"  се е движил със скорост от около 250 км/ч и на височина от около 550 м, когато „внезапно и изненадващо за екипажа е понижил носа и е последвало остро спускане“, се казва в писмото. След около десет секунди, машината се е сблъскала със земята и веднага е пламнала. Не е имало шанс екипажът на машината да оцелее. \r\nПодробният анализ на данните от двете полетни записващи устройства, които бяха изпратени в Германия, продължава.Тереза Герова", "date": "2017.08.09", "title": "Das Handelsblatt: Катастрофата на германския военен хеликопер в Мали е в резултат на загуба на роторните перки на машината"}
{"url": "http://www.focus-news.net/news/2017/08/09/2423974/veliko-tarnovo-s-18-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 18 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 119 см. \r\nТемпературата на водата e 27.4 градуса.", "date": "2017.08.09", "title": "Велико Търново: С 18 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2017/08/09/2423975/smolyan-chudotvornata-ikona-zlatna-yabalka-pristiga-za-poklonenie-v-chepelare.html", "text": "В Чепеларе ще пристигне Чудотворната икона „Златна ябълка“, предаде репортер на Радио „Фокус“ – Смолян. Пловдивският митрополит Николай ще оглави богослужението от 18.00 часа в храм „Успение Богородично“ в града. \r\nУтре, 10 август, Чудотворната икона пристига в Смолян. Пловдивският митрополит Николай ще оглави богослужение от 18.00 часа в храм „Св. Неделя“ в Смолян, а на 11 август тя ще бъде в храма „Св. вмчк Георги Победоносец“ в Златоград.\r\nДаниела БОЙКОВА", "date": "2017.08.09", "title": "Смолян: Чудотворната икона „Златна ябълка“ пристига за поклонение в Чепеларе"}
{"url": "http://www.focus-news.net/news/2017/08/09/2423976/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В сряда скандалът с фипронил ще бъде главната тема в белгийския парламент, съобщава германският национален ежедневник Die Frankfurter Allgemeine Zeitung. Министърът на земеделието Дениз Дюкарме и министърът на здравеопазването Маги Де Блок ще отговарят на въпроси на депутатите от двете техническите комисии. \r\nВ Белгия, дебатът за действията на Агенция за инспекция на храните все още не е в разгара си. Говорител заяви, че органът още в началото на юни е подозирал друг случай на заразяване с фипронил. Само няколко други държави от ЕС са били информирани за него.\r\n*** Министърът на отбраната на ФРГ Урусла фон дер Лайен разкритикува Турция за дистанцирането й от принципите на демокрацията и призова Анкара да покаже уважение към германците, пише изданието Der Spiegel.\r\nВоенният министър на Берлин увери, че наблюдава ситуацията в страната отблизо. Турция е изправена пред сериозни проблеми по границата с разтърсваната от война Сирия, но това не е причина „върховенството на закона да се хвърли зад борда, да бъде ограничена свободата на изразяване и да бъдат вкарвани в затвора германски граждани без правно основание“, категорична бе Урсула фон дер Лайен.\r\nГерманският християндемократ отбеляза, че правителството на Реджеп Тайип Ердоган отдалечава Турция все повече и повече от Европейския съюз. „Това е развитие в погрешната посока“, коментира германският министър на отбраната.\r\nСпоред Урсула фон дер Лайен Анкара усложнява отношенията с федералното правителство в Берлин, което е проявило огромна доза търпение. „Турция също трябва да покаже уважение към нас“, подчерта министърът.\r\nСлед седмици в очакване, във вторник Турция най-накрая разреши на германска делегация да посети военнослужещите на Бундесвера в натовската военновъздушна база в Коня. Визитата е насрочена за 8 септември. \r\nГерманският министър на отбраната приветства разрешението на Анкара. \r\n„Добро решение е посещението на германски депутати да бъде осъществено под егидата на НАТО“, заяви Урсула фон дер Лайен пред местни медии.\r\n*** Ситуацията със сигурността в Афганистан се влошава все повече и повече. Това се отразява и на депортациите на мигрантите, чиито молби за убежище са отхвърлени от германските власти. Ефектът: в бъдеще само нарушителите и опасните лица от афганистански произход ще бъдат връщани в родината им, пише националният ежедневник Die Zeit.\r\nВ спора за депортирането на отхвърлените кандидати за убежище в Афганистан, Министерството на вътрешните работи и външнополитическото ведомство в Берлин се договориха да продължат връщането на афганистански граждани само при изключителни случаи. Въз основа на нова оценка на сигурността само нарушителите и опасни лица ще бъдат депортирани, бе информацията, разпространена от редакционната мрежа в Германия. \r\nГерманското правителство официално потвърди, че депортирането е ограничено значително след нападението в близост до дипломатическото представителство на ФРГ в Кабул през месец май тази година.\r\nДепортации в Афганистан са спорни, тъй като конфликтът между правителството и талибаните отново се ожесточи. Ситуацията със сигурността се счита за по-лоша от всякога в периода след намесата на САЩ в страната вследствие на терористичните атентати от 11 септември 2001 г.\r\n*** Най-малко двама чуждестранни туристи са пострадали в резултат на земетресението, което разтърси югозападната част на Китай с магнитуд от 6,5 по скалата на Рихтер, съобщава баварският вестник  Die Sueddeutsche Zeitung.\r\nКъм момента има данни за 18-годишен французин, който е пострадал, след като огромен камък е паднал върху краката му. Младият мъж е трябвало да бъде опериран по спешност, за да избегне инфекция. Леки наранявания е получила и канадка, съобщиха местните медии. \r\nДали сред пострадалите има и други чуждестранни туристи, все още не е ясно. Властите се опасяват обаче, че жертви на разрушителния трус са станали около стотина души.\r\nОколо 10 часа след първия трус, в Синдзян-уйгурския автономен регион бе регистрирано второ разрушително земетресение от 6,6 по Рихтер. Към момента няма данни за жертвите и пострадалите в региона. \r\n*** Седмици след катастрофата на германски военен хеликоптер в Мали, при която загинаха двама военнослужещи от Бундесвера, стана ясна причината за трагедията. Машината е загубула във въздуха роторните си перки, в резултат на което се е разбила, съобщава изданието Das Handeslblatt.\r\nСъответната информация бе съобщена от Министерството на отбраната на ФРГ. „От разследването до този момент е известно, че хеликоптерът е започнал да пада в резултат на загубата на главните роторни перки“, се казва в изявление за текущото състояние на разследванията на военната комисия на Бундестага. \r\nМашината се разби на 26 юли със скорост от 250 км/час и от височина около 550 метра. \r\nНа 26 юли хеликоптерът  \"Тайгър\"  се е движил със скорост от около 250 км/ч и на височина от около 550 м, когато „внезапно и изненадващо за екипажа е понижил носа и е последвало остро спускане“, се казва в писмото. След около десет секунди, машината се е сблъскала със земята и веднага е пламнала. Не е имало шанс екипажът на машината да оцелее. \r\nПодробният анализ на данните от двете полетни записващи устройства, които бяха изпратени в Германия, продължава.\r\n***", "date": "2017.08.09", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/09/2423977/plovdiv-mikrobus-i-lek-avtomobil-sa-se-udarili-na-razklona-za-selo-zlatitrap-ima-postradali.html", "text": "Катастрофа между микробус и лек автомобил е станала на разклона за село Златитрап, при кръстовището за кв. „Прослав“. Това съобщиха за Радио „Фокус“ – Пловдив от Областната дирекция на МВР. Сигналът за пътния инцидент е подаден в 09:10 часа. Според първоначалната информация двете превозни средства са се сблъскали тежко и има пострадали. Екипи на полицията, пожарната и линейка пътуват към мястото на катастрофата. \r\nТони МИХАЙЛОВ", "date": "2017.08.09", "title": "Пловдив: Микробус и лек автомобил са се ударили на разклона за село Златитрап, има пострадали"}
{"url": "http://www.focus-news.net/news/2017/08/09/2423978/blagoevgrad-obshtina-petrich-izvarshva-proverki-v-romskite-kvartali-na-grada.html", "text": "По заповед на кмета Димитър Бръчков се извършват проверки в ромските квартали на Петрич, съобщиха от пресцентъра на Общината. Ще се проверява регистрацията на живущите в двата ромски квартала на града. С това ще бъдат ангажирани 3 екипа. В състава им ще влязат служители на отдел „Гражданска регистрация и административно обслужване” при Община Петрич и социални работници.", "date": "2017.08.09", "title": "Благоевград: Община Петрич извършва проверки в ромските квартали на града"}
{"url": "http://www.focus-news.net/news/2017/08/09/2423979/yambol-mazh-e-zaginal-pri-patniya-intsident-na-271-km-ot-avtomagistrala-trakiya.html", "text": "Мъж е загинал при пътния инцидент на 271 км от автомагистрала „Тракия“. Това съобщиха за Агенция „Фокус“ от пресцентъра на ОДМВР-Ямбол. По първоначална информация лек автомобил „Мерцедес“, който се е движил в посока София, е напуснал пътното платно и се е преобърнал в канавката. На място е загинал млад мъж, пътник в автомобила. \r\nДвижението в района се осъществява нормално. От ОДМВР-Ямбол съветват водачите да се шофират внимателно. На място продължават следствените действия. \r\nМариела РУСЕВА", "date": "2017.08.09", "title": "Ямбол: Мъж е загинал при пътния инцидент на 271 км от автомагистрала „Тракия“"}
{"url": "http://www.focus-news.net/news/2017/08/09/2423980/stoyanka-stoykova-regionalen-sayuz-na-prevozvachite-pazardzhik-otchitame-ryazko-uvelichenie-na-nezakonnite-prevozi-na-patnitsi-prez-lyatoto.html", "text": "През лятото отчитаме рязко увеличение на така наречените незаконни превози на пътници, каза за Радио „Фокус“ – Пазарджик Стоянка Стойкова, председател на Регионалния съюз на превозвачите. „За съжаление трудно можем да се преборим с хората, които качват в леките си автомобили пътници и ги превозват срещу заплащане до определени места. Предстои конференция на всички превозвачи в България. Поканили сме министъра на транспорта, представители на различни институции. Там всеки един от превозвачите по регионите ще има възможност да сподели проблемите си и да предложи идеи за тяхното решаване“, допълни Стойкова. По думите й, е необходим и по-засилен контрол от страна на тези институции за предотвратяване на такива превози, които са нерегламентирани и в някои случаи дори застрашават живота на пътниците.\r\nВаня НИКОЛОВА", "date": "2017.08.09", "title": "Стоянка Стойкова, Регионален съюз на превозвачите – Пазарджик: Отчитаме рязко увеличение на незаконните превози на пътници през лятото"}
{"url": "http://www.focus-news.net/news/2017/08/09/2423981/afp-avtomobil-se-vryaza-v-grupa-voennosluzheshti-kray-parizh-shestima-sa-postradali.html", "text": "Шестима души са пострадали, след като автомобил се е врязъл в група военнослужещи край Париж, предава AFP. Инцидентът е потвърден от полицията.\r\nОчакват се подробности за случилото се. Тереза Герова", "date": "2017.08.09", "title": "AFP: Автомобил се вряза в група военнослужещи край Париж, шестима са пострадали"}
{"url": "http://www.focus-news.net/news/2017/08/09/2423982/kyustendil-bezplatni-izsledvaniya-za-hepatit-s-shte-se-provedat-v-grada.html", "text": "Безплатни изследвания за хепатит С ще се проведат в Кюстендил. Това съобщи пред журналисти д-р Румен Алексов, председател на Сдружението на общопрактикуващите лекари в Кюстендил, предаде репортер на Радио „Фокус” – Кюстендил. Изследванията ще се проведат на 19 август в общинската поликлиника. „От тази възможност може да се възползват младежи с наличие на татуировки, пиърсинг и други козметични процедури, хора с кръвопреливане, с чернодробни ензими и пациенти на хемодиализа”, каза д-р Румен Алексов. По думите му, резултати от изследването стават за няколко минути, а пробата се взема от пръста на изследващия се човек.\r\nВенцеслав ИЛЧЕВ", "date": "2017.08.09", "title": "Кюстендил: Безплатни изследвания за хепатит С ще се проведат в града"}
{"url": "http://www.focus-news.net/news/2017/08/09/2423983/ot-bsp-iskat-ostavkite-na-predsedatelya-na-grupata-obshtinski-savetnitsi-na-gerb-v-pernik-rumyana-gyoreva-i-na-kmeta-na-obshtinata-vyara-tserovska.html", "text": "От БСП искат оставките на председателя на групата общински съветници на ГЕРБ в Перник  Румяна Гьорева и на кмета на Общината Вяра Церовска, съобщиха от пресцентъра на БСП. „Случилото се там показва още едно от лицата на партия ГЕРБ - ярък цинизъм и конфликт на интереси, който дели децата на държавни и частни. Това е поредният пример на модела ГЕРБ за употреба на властта в лична полза: в Перник той е разделената детска градина, в Добрич той е суджукът, за председателството е НДК. Такива бомби цъкат във всяка област на страната, защото този начин на управление е заложен от правителството на Борисов в цялата държава. Нека видим дали Борисов прилага еднакви стандарти - след освобождаването на депутата от Добрич, ред е на председателя на групата общински съветници на ГЕРБ в Перник и на кмета на общината”, се посочва в позицията на БСП, изпратена до медиите.", "date": "2017.08.09", "title": "От БСП искат оставките на председателя на групата общински съветници на ГЕРБ в Перник  Румяна Гьорева и на кмета на Общината Вяра Церовска"}
{"url": "http://www.focus-news.net/news/2017/08/09/2423984/france-info-dvama-voennosluzheshti-sa-sas-seriozni-naranyavaniya-sled-intsidenta-kray-parizh-izvarshitelyat-e-izbyagal.html", "text": "Превозно средство се вряза в група военнослужещи в департамента О дьо Сен, регион Ил дьо Франс, Северна Франция, предава France Info. \r\nПо данни на полицията инцидентът се е случил около осем часа в сряда сутрин. Шестима войници са пострадали, като двама от тях са получили сериозни наранявания. В ход е полицейска операция за издирването на извършителя, който е избягал.\r\nКъм момента властите не са в състояние да потвърдят дали става въпрос за умишлени действия или инцидент. Тереза Герова", "date": "2017.08.09", "title": "France Info: Двама военнослужещи са със сериозни наранявания след инцидента край Париж, извършителят е избягал"}
{"url": "http://www.focus-news.net/news/2017/08/09/2423985/blagoevgrad-politsiyata-izze-31-rasteniya-kanabis-pri-proverka-na-kashta-v-selo-kamena.html", "text": "Полицията иззе 31 растения канабис при проверка на къща в село Камена, съобщиха от Областната дирекция на МВР. Вчера в село Камена, Петричко, при проверка на къща и прилежащо към нея дворно място, обитавани от 35-годишен с инициали Е.И. полицейски служители на Районно управление – Петрич в двора са намерени около 31 бр. тревисти растения с общо тегло около 13,840 килограма. В къщата е била намерена и иззета чанта със около 90 грама сухи съцветия, като след направен полеви тест всички са реагирали положително на канабис. По случая е образувано досъдебно производство.", "date": "2017.08.09", "title": "Благоевград: Полицията иззе 31 растения канабис при проверка на къща в село Камена"}
{"url": "http://www.focus-news.net/news/2017/08/09/2423986/ria-novosti-broyat-na-zhertvite-na-zemetresenieto-v-sachuan-dostigna-do-19-dushi.html", "text": "Броят на жертвите, загинали при разрушителното земетресение в китайската провинция Съчуан, достигна до 19 души, предава РИА Новости, като се позовава на данни от местни медии.\r\nПострадали са 247 души, като 40 от тях са в тежко състояние.\r\nПо-рано бе съобщено за 13 загинали и 175 пострадали. Властите се опасяват обаче, че силното земетресение, което разтърси китайската провинция Съчуан с магнитуд от 6,4 по скалата на Рихтер, може да е отнело живота на около стотина души. \r\nОколо 10 часа след първия трус, в Синдзян-уйгурския автономен регион бе регистрирано второ разрушително земетресение от 6,6 по Рихтер. Към момента няма данни за жертвите и пострадалите в региона. Тереза Герова", "date": "2017.08.09", "title": "РИА Новости: Броят на жертвите на земетресението в Съчуан достигна до 19 души"}
{"url": "http://www.focus-news.net/news/2017/08/09/2423987/plovdiv-56-godishna-zhena-e-v-tezhko-sastoyanie-sled-katastrofa-na-razklona-za-selo-zlatitrap.html", "text": "56-годишна жена е в тежко състояние след катастрофа между микробус и лек автомобил на разклона за пловдивското село Златитрап, при кръстовището за кв. „Прослав“. Това съобщиха за Радио „Фокус“ – Пловдив от Областната дирекция на МВР. Сигналът за инцидента е подаден в 09:10 часа. Според подадената информация лек автомобил „Форд“ е излизал на Околовръстния път, когато се е блъснал в движещ се микробус. 56-годишната жена, управлявала лекия автомобил, е извадена с помощта на специализирана техника на пожарната и е откарана в болница в тежко състояние. При катастрофата е пострадала 42-годишна пътничка в автомобила. 37-годишният водач на микробуса е тестван с дрегер за алкохол, пробата му е отрицателна. \r\nМестопроизшествието е запазено и полицейски служители извършват оглед. Изясняват се причините за възникването на пътни инцидент. Движението в района е силно затруднено, образували са се колони от автомобили. Призовават се водачите да проявяват търпение и да шофират бавно по пътната отсечка или да избират алтернативни маршрути.\r\nТони МИХАЙЛОВ", "date": "2017.08.09", "title": "Пловдив: 56-годишна жена е в тежко състояние след катастрофа на разклона за село Златитрап"}
{"url": "http://www.focus-news.net/news/2017/08/09/2423988/nova-makedoniya-makedoniya-silna-eksploziya-e-raztarsila-biznes-sgrada-v-chernogorskata-stolitsa.html", "text": "Силна експлозия е разтърсила около три часа в сряда сутрин (местно време) бизнес сграда в черногорската столица Подгорица, съобщава македонското електронно издание „Нова Македония“.\r\nНяма данни за жертви в резултат на експлозията, но материалните щети са сериозни. Взривната вълна е избила стъклата на прозорците на съседните сгради, щети има и върху няколко автомобила, паркирани в непосредствена близост. \r\nЕксплозията, която е чута и в по-отдалечени райони на Подгорица, е предизвикала паника сред местното население. На място работят полицейски екипи.\r\nИзданието припомня, че през ноември 2016 г. в същата сграда беше хвърлена бомба. Тереза Герова", "date": "2017.08.09", "title": "„Нова Македония“ (Македония): Силна експлозия е разтърсила бизнес сграда в черногорската столица"}
{"url": "http://www.focus-news.net/news/2017/08/09/2423989/sliven-politsiyata-razkri-laboratoriya-za-proizvodstvo-na-sintetichen-narkotik.html", "text": "Полицията разкри лаборатория за производство на синтетичен наркотик, съобщиха от Областната дирекция на МВР – Сливен. От началото на седмицата на територията на Районно управление „Полиция” – Сливен се извършват проверки на обекти, адреси, превозни средства  и лица по линия „наркотици“. В хода на операцията на адрес в сливенския квартал „Даме Груев“ е установен 25-годишен мъж. В обитаваното от него жилище полицейските служители намират обособена лаборатория за производство на синтетичен наркотик. Иззети са предмети, вещества и прекурсори, необходими за производството на наркотика. Иззети са още суха листна маса и пакетчета, съдържащи кристалообразно вещество. Уведомена е Окръжна прокуратура – Сливен. Образувано е досъдебно производство. 25-годишният Д. К. е задържан за 72 часа.", "date": "2017.08.09", "title": "Сливен: Полицията разкри лаборатория за производство на синтетичен наркотик"}
{"url": "http://www.focus-news.net/news/2017/08/09/2423990/ivan-ivanov-kevr-komisiyata-ne-nameri-dostatachno-osnovanie-za-otnemaneto-na-litsenziyata-na-evn.html", "text": "Има нарушение от страна на EVN и то е санкционирано с максималната предвидена глоба от 1 милион лева, съгласно административно-наказателните разпоредби на Закона за енергетиката. Това каза пред журналисти председателят на Комисията за енергийно и водно регулиране (КЕВР) Иван Иванов във връзка с прекратената процедурата за отнемане на лицензията на EVN, предаде репортер на Агенция „Фокус“. „Комисията не намери достатъчно основание за отнемането на лицензията“, допълни Иванов, като подчерта, че наложената на дружеството глоба е максимално високото наказание, съгласно Закона за енергетика. \r\n„Що се касае до другите две дружества – от септември ще започне внимателно анализиране на цялата документация и ще излезем с решения“, отбеляза още председателят на КЕВР и обърна внимание, че обемът от информация е много голям и изисква значителна работа от експертите на комисията.  На въпрос дали и за останалите две ЕРП-та ще бъде взето аналогично решение, той отговори: „Не мога да кажа това, защото трите въпроса се разглеждат абсолютно самостоятелно, независимо един от друг, и решенията се вземат след внимателен анализ и изготвяне на мотиви към него“. Иван Иванов припомни, че глобите, наложени на ЧЕЗ и Енерго-Про също са били на стойност 1 милион лева. „EVN обжалва пред административния съд-Пловдив наложената глоба. Тя беше потвърдена на първа инстанция, впоследствие се обжалва и беше потвърдена и на втора. В края на миналата година зам.-окръжният прокурор на Пловдив поиска възобновяване на делото. На 1 август тази година Административен съд-Пловдив отказа възобновяване и потвърди окончателно, че глобата от 1 милиона лева влиза в държавния бюджет на Република България“, обясни Иванов. От думите му стана ясно също, че до момента единствено EVN от трите електроразпределителни дружества е изпратило официално писмо до комисията, в което уведомява за сключено извънсъдебно решение с НЕК да върне прихванатите вземания. Агенция \"Фокус\" припомня: процедурата за отнемане на лицензите на трите електроразпределителни дружества започна през пролетта на 2014 г., когато Националната електрическа компания се оплака, че трите ЕРП-та са прихващали свои вземания от компанията, което е довело до влошаване на нейното състояние. \r\nВесела ПЕТРОВА", "date": "2017.08.09", "title": "Иван Иванов, КЕВР: Комисията не намери достатъчно основание за отнемането на лицензията на EVN"}
{"url": "http://www.focus-news.net/news/2017/08/09/2423991/sliven-zadarzhani-sa-trima-mazhe-za-nanesen-zhestok-poboy-nad-nezryashta-gadatelka.html", "text": "Задържани са трима мъже за нанесен жесток побой над незряща гадателка, съобщиха от Областната дирекция на МВР – Сливен. Криминалистите започват работа по случая след получен сигнал на 17 юли от 38-годишен мъж, намерил 69-годишната си майка пребита и в безпомощно състояние. Жената е незряща и живее сама в град Нова Загора. Тя е настанена в болнично заведение в град Сливен с фрактури на ръце и лицеви кости, както и с множество други наранявания с опасност за живота.\r\nСлед като анализират първоначално събраната информация, разследващите започват работа по три основни версии. Постепенно като водеща излиза, че престъплението е свързано с дейността на пострадалата като гадателка. В процеса на оперативните действия те установяват, че през 2016 г. жената била посещавана от семейство от град Котел, потърсило помощ в алтернативни  методи за справяне със здравословен проблем. По първоначални данни, когато методите не довели до желания резултат, хората потърсили и други лица, занимаващи се с подобна  дейност. Междувременно решили, че 69-годишната жена умишлено им причинява беди и замислили отмъщение. Така на 15-ти срещу 16-те юли те проникнали в дома й докато спи и й нанесли множество удари с твърд предмет.\r\nСлед провеждането на редица процесуално-следствени и оперативно-издирвателни действия на 2 август в град Котел са задържани 58-годишният с инициали Д.С., синът му 35-годишен с инициали Г.Г. и 26-годишният Г.Б., всички жители на града. След доклад на случая в прокуратурата, мярката им за задържане била удължена до 72 часа, а с решение на Окръжен съд – Сливен на  Г.Г. и Г.Б. е наложена мярка за неотклонение „домашен арест”, а на Д.С. – „парична гаранция”.", "date": "2017.08.09", "title": "Сливен: Задържани са трима мъже за нанесен жесток побой над незряща гадателка"}
{"url": "http://www.focus-news.net/news/2017/08/09/2423992/burgas-petima-dushi-sa-zadarzhani-vav-vrazka-sas-signali-za-neuredeni-finansovi-vzaimootnosheniya-v-diskoteka-v-kk-slanchev-bryag.html", "text": "Вчера, в хода на проведени полицейски действия на територията на к.к. Слънчев бряг, са задържани петима мъже. Това съобщиха от пресцентъра на МВР.  ОДМВР-Бургас е започнала  проверка във връзка със сигнали за неуредени финансови взаимоотношения в популярна дискотека в курорта. Изясняват се всички обстоятелства и факти по случая. Работата продължава и предстои доклад пред компетентната прокуратура.\r\nВ хода на извършваната проверка не са регистрирани нарушения на обществения ред или инциденти. Осигурено е необходимото полицейско присъствие на територията на комплекса.", "date": "2017.08.09", "title": "Бургас: Петима души са задържани във връзка със сигнали за неуредени финансови взаимоотношения в дискотека в к.к. Слънчев бряг"}
{"url": "http://www.focus-news.net/news/2017/08/09/2423993/gazeta-express-germaniya-preporacha-na-kosovo-da-sazdade-novi-institutsii-bez-da-gubi-vreme.html", "text": "Дипломатическото представителство на ФРГ в Прищина препоръча на косовските власти да създадат нови институции колкото е възможно по-скоро, тъй като няма време за губене, пише вестник Gazeta Express.\r\nПресслужбата на посолството разпространи изявление, в което посъветва политическите партии да изразходват повече енергия в конструктивни и приемливи компромиси, отколкото във фокусирането върху клеветнически изказвания срещу съответните си политически опоненти.\r\n„Косово е изправено пред много спешни предизвикателства и посрещането на тези предизвикателства изисква функциониращо правителство. Надяваме се, че институциите скоро ще бъдат създадени, защото Косово няма време за губене\", се посочва в отговора на германското посолство в Прищина, изпратено до вестник „Телеграф“. \r\nСпоред германското посолство в парламентарната демокрация избраните представители трябва да бъдат държани отговорни пред своите избиратели и да реализират резултатите от изборите в конструктивно парламентарно мнозинство. \"Това изисква компромиси в името на страната и нейните граждани. Много спешни предизвикателства, като например икономическото развитие, заетостта или реформите в здравеопазването, оказват пряко въздействие върху ежедневния живот на гражданите на Косово. Важно е избраните представители да зачетат доверието, дадено от техните избиратели, и скоро да създадат правителство, за да отговорят на всички тези предизвикателства\", е мнението на германските дипломати в Прищина.Тереза Герова", "date": "2017.08.09", "title": "Gazeta Express: Германия препоръча на Косово да създаде нови институции без да губи време"}
{"url": "http://www.focus-news.net/news/2017/08/09/2423994/dots-d-r-elitsa-petrova-institut-po-ribni-resursi-varna-v-zhivata-morska-ekspozitsiya-na-akvariuma-sa-predstaveni-nad-40-ekzotichni-ribi.html", "text": "В живата морска експозиция на Аквариума във Варна са представени над 40 екзотични риби. Това каза в интервю за Радио „Фокус“ – Варна доц. д-р Елица Петрова, директор на Института по рибни ресурси във Варна. Аквариумът представя и над 30 морски и речни риби, както и хидробионти, костенурки и тритон. „Специално от морските представители, които са характерни за нашия Черноморски басейн, може да се види морска котка, лястовица, морски дракон, който се води за най-отровната риба в Европа. Също така скорпид, също отровен вид за Черно море, звездоброец. От екзотичните видове интересни представители са пираните. От тях имаме както растителноядни пирани, така и хищни. Интересна риба е полиптерус, чиято родина е Африка и Сенегал. Тя е интересна с това, че диша и атмосферен въздух при засушаване на водоема, който обитава“, разказа доц. д-р Петрова. \r\nВ Аквариума е представена и една нова малка колекция от хидробионти, препарирани чрез метод, наречен диафонизация, т.е. телата на изготвените по този начин обекти придобиват напълно прозрачен вид с ясно разграничими по цвят хрущяли от кости. „Съхранените по този начин екземпляри се консервират продължително време в безвредни за здравето на човека агенти. В момента работим по разширяване на колекцията. Освен че те са изключително атрактивни модели, този метод се използва и в науката за определяне на видова принадлежност при трудно отличаващи се по външни белези риби“, каза още доц. д-р Елица Петрова.\r\nМарияна ВАЛЕНТИНОВА", "date": "2017.08.09", "title": "Доц. д-р Елица Петрова, Институт по рибни ресурси – Варна: В живата морска експозиция на Аквариума са представени над 40 екзотични риби"}
{"url": "http://www.focus-news.net/news/2017/08/09/2423995/ivan-ivanov-kevr-krazhbite-na-tok-ne-mogat-da-badat-namaleni-samo-sas-sanktsii-neobhodimi-sa-i-merki-ot-erp-tata.html", "text": "Кражбите на ток не могат да бъдат намалени единствено със санкции, те трябва да бъдат намалени и със съответни мерки, които да бъдат предприети от доставчиците на услугата. Това каза пред журналисти председателят на Комисията за енергийно и водно регулиране (КЕВР) Иван Иванов във връзка с исканията на ЧЕЗ за по-високи санкции за кражбите на електроенергия, предаде репортер на Агенция „Фокус“. „Прокуратурата не иска отмяна и на четирите члена от правилата за търговия с електроенергия и поради тази причина процесът е в съдебна фаза. Не може комисията да прави промени в един нормативен акт, който в момента се разглежда в съда“, обясни Иванов. Той препоръча на трите електроразпределителни дружества да въведат електромери с дистанционно отчитане и балансови електромери, които да им позволяват своевременно да откриват нарушители и кражби на електроенергия. „В това отношение EVN наистина са постигнали много сериозен напредък. По тази причина при тях технологичните загуби, които ние нормативно сме определили на 8%, са малко около 8,6%, което показва ефекта от това въвеждане и аз препоръчвам този процес да продължи“, отбеляза Иван Иванов. \r\nВесела ПЕТРОВА", "date": "2017.08.09", "title": "Иван Иванов, КЕВР: Кражбите на ток не могат да бъдат намалени само със санкции, необходими са и мерки от ЕРП-тата"}
{"url": "http://www.focus-news.net/news/2017/08/09/2423996/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем „Гръм удари къща в Добринище, стопанката оцеля с изгаряния по ръцете“. В регионалния ежедневник се уточнява, че 64-годишна М. Улузова откарана с линейка в болницата в Разлог в шок, прозорците и вратите на дома ѝ изпотрошени. Друго заглавие в изданието гласи: „Инспектори от ДНСК проверяват новострояща се бензиностанция, свързана с Марешки, изкорениха дървета“. Бензиностанцията се намира в промишлената зона на Благоевград. „Три села от Петричко обединиха футболните си отбори“, информира още изданието.\r\nВодещото заглавие в други ежедневник „Вяра“ е „Огнен ад! Искра от делекопровод подпали Бобошевско, огнеборци спасиха храма „Св. Георги“, Борислав Везенков, Димитър Драганов браниха домовете си с мотики“. По темата се уточнява, че заместник областният управител Райчо Цветин се е хвърли в пламъците с десетки доброволци. Друго заглавие във вестника е „Община Дупница дава 63 500 лева за ремонт на галерия „Джамията“.", "date": "2017.08.09", "title": "Преглед на основните теми в благоевградския печат"}
{"url": "http://www.focus-news.net/news/2017/08/09/2423997/predsedatelyat-na-narodnoto-sabranie-dimitar-glavchev-poseti-bigorskiya-manastir.html", "text": "Председателят на Народното събрание Димитър Главчев посети Бигорския манастир. Той се срещна с архимандрит Партений и монасите от светата обител. Архимандрит Партений поздрави своя гост за това, че посещава манастира непосредствено след подписването на договора за приятелство, добросъседство и сътрудничество между Република България и Република Македония.  Това съобщиха от пресцентъра на Народното събрание.\r\nДимитър Главчев благодари на архимандрита за високата оценка на  сключения договор между двете държави. Той отбеляза, че когато има духовни мостове между двете държави и техните народи, политиците не само не трябва да пречат, но и трябва реално да помагат. \r\nПредседателят на парламента подари на архимандрит Партений икона на Св. Йоан Кръстител. Той потвърди пълната подкрепа на България за евроатлантическото бъдеще на Република Македония.", "date": "2017.08.09", "title": "Председателят на Народното събрание Димитър Главчев посети Бигорския манастир"}
{"url": "http://www.focus-news.net/news/2017/08/09/2423998/danas-sarbiya-srabska-lista-shte-prisastva-na-uchreditelnoto-sabranie-na-kosovskiya-parlament.html", "text": "Членовете на партията „Сръбска листа“ ще присъстват на Учредителното събрание на косовския парламент, насрочено за сутрешните часове на четвъртък, пише белградското електронно издание Danas. \r\nИгор Симич, говорител на партията, уточни, че „Сръбска листа“ няма намерение да блокира процеса на създаването на институции в Косово. \r\n„Нашата позиция е ясна, ние не искаме да блокираме образуването на институции, защото искаме  незабавно да започне решаването на проблемите, пред които са изправени гражданите“, увери Симич.\r\nТой обаче подчерта, че все още не е ясно дали партията ще влезе в коалиция или дали изобщо ще подкрепи новото правителство.Тереза Герова", "date": "2017.08.09", "title": "Danas (Сърбия): „Сръбска листа“ ще присъства на Учредителното събрание на косовския парламент"}
{"url": "http://www.focus-news.net/news/2017/08/09/2423999/targovishte-zadarzhan-e-mazh-selo-izvorovo-prebil-53-godishen-i-blasnal-s-kolata-si-peshehodka.html", "text": "Задържан е мъж от Омуртаг, пребил 53-годишен и блъснал с колата си пешеходка. Това съобщиха от Областната дирекция на МВР - Търговище. Вчера около 16.00 часа пред кметството на село Изворово, Община Антоново, 46-годишният с инициали Е.Е. от Омуртаг е извършил непристойни действия, грубо нарушаващи обществения ред и изразяващи явно неуважение към обществото. Мъжът е нанесъл телесни повреди с юмруци по главата и тялото на 53-годишен мъж от селото, след което при управление на собствения си лек автомобил „Ситроен Берлинго“ с търговищка регистрация е блъснал 46-годишна пешеходка от селото, която е получила охлузвания в областта на кръста и крайниците. Е.Е. е задържан в Районно управление „Полиция“ - Омуртаг на основание чл. 72, ал. 1, т. 1 от Закона за МВР. По случая е образувано досъдебно производство.", "date": "2017.08.09", "title": "Търговище: Задържан е мъж село Изворово, пребил 53-годишен и блъснал с колата си пешеходка"}
{"url": "http://www.focus-news.net/news/2017/08/09/2424000/pazardzhik-chast-ot-glinena-pesht-s-vryazana-ukrasa-otkriha-arheolozite-na-praistoricheskata-mogila-v-selo-yunatsite.html", "text": "Отчитаме успешен археологически сезон през това лято при проучванията на праисторическата могила в село Юнаците. Това каза за Радио „Фокус“ – Пазарджик ръководителят на разкопките доц. д-р Явор Бояджиев от НАИМ при БАН. Той обясни, че през следващата седмица ще са довършителните дейности по обекта. „Освен златната пластинка, която открихме, имаме и други интересни находки. Това, което ни зарадва през последните дни е откритата част от глинена пещ, която е с врязана украса. Мисля, че тя е единствената в страната, а може би и в Европа пещ с украса от този период“, подчерта доц. Бояджиев. Според него, това е свидетелство за високото ниво на култура, което са имали хората от епохата на халколита. „Открихме рисувани с червена боя стени. Явно, че това население е достигнало висок етап на развитие на естетическите си възприятия“, обясни доц. Бояджиев. Той посочи, че хората живели в Юнаците през епохата на халколита са успели да задоволят материалните си потребности и са отделяли време, за да направят живота си по-хубав и по-интересен, правейки такива украси.\r\nВаня НИКОЛОВА", "date": "2017.08.09", "title": "Пазарджик: Част от глинена пещ с врязана украса откриха археолозите на праисторическата могила в село Юнаците"}
{"url": "http://www.focus-news.net/news/2017/08/09/2424001/plovdiv-65-godishen-mazh-vaorazhen-s-nozh-vleze-v-sgradata-na-prokuraturata-zadarzhan-e-ot-ohranitelitelite.html", "text": "65-годишен мъж, въоръжен с нож, влезе в сградата на прокуратурата в Пловдив тази сутрин. Това съобщиха за Радио „Фокус“ – Пловдив от Областната дирекция на МВР. Според подадената информация, възрастният мъж е стигнал до партера на сградата на прокуратурата до пл. „Съединение“ в града и е поискал да се срещне с един от прокурорите. \r\nСлужителите от Съдебна охрана се усъмнили и са извършили проверка на мъжа като в него е намерен нож. Охранителите са го задържали до пристигането на полицейски служители, след което е бил отведен в близкото Райнно управление „Полиция“. Възрастният мъж не е криминално проявен и към момента срещу него не се водят досъдебни производства. Той е откаран в психодиспансера на бул. „Пещерско шосе“ за изследвания. Продължава изясняването на мотивите за постъпката и намеренията на 65-годишния мъж.\r\nТони МИХАЙЛОВ", "date": "2017.08.09", "title": "Пловдив: 65-годишен мъж, въоръжен с нож, влезе в сградата на прокуратурата, задържан е от охранителителите"}
{"url": "http://www.focus-news.net/news/2017/08/09/2424002/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Силна експлозия е разтърсила около три часа в сряда сутрин (местно време) бизнес сграда в черногорската столица Подгорица, съобщава македонското електронно издание „Нова Македония“.\r\nНяма данни за жертви в резултат на експлозията, но материалните щети са сериозни. Взривната вълна е избила стъклата на прозорците на съседните сгради, щети има и върху няколко автомобила, паркирани в непосредствена близост. \r\nЕксплозията, която е чута и в по-отдалечени райони на Подгорица, е предизвикала паника сред местното население. На място работят полицейски екипи.\r\nИзданието припомня, че през ноември 2016 г. в същата сграда беше хвърлена бомба.\r\n*** Гръцкият министър на миграционната политика Янис Музалас настоя, че в страната ще бъдат изпратени обратно малък брой мигранти от други държави-членки на Европейския съюз, след като бе взето решение за възстановяване на Дъблинското споразумение, пише електронното издание Ekathimerini.\r\n„Това е нещо, което повтарям през последните четири месеца\", заяви министърът пред телевизионния канал Skai TV.\r\n„Ще изпълним Дъблинското споразумение, което означава, че броят на хората, които ще бъдат върнати, ще бъде много малък, няколко десетки души през следващите няколко месеца\", обясни Музала. \r\nВъпреки това „Нова демокрация“ обвини Музала, че се опитва да представи „идиличен образ\" на ситуацията в Гърция по отношение на бежанците.\r\n„За съжаление, неговите твърдения са базирани на неприятната истина, преживяна от обитателите на островите, бежанците и мигрантите в приемните центрове\", твърдят консерваторите, които обвиниха правителството, че не е в състояние да управлява ситуацията.\r\n„Положението на островите все още е трудно, но е под контрола на континенталната част\", призна Музалас, добавяйки, че някои от бежанците ще останат постоянно в Гърция.\r\n„Започваме процес на асимилация, който е труден, но ще успеем\", увери министърът.\r\nСъгласно разпоредбите на ЕС от Дъблин бежанците трябва да подадат молба за убежище в първата държава-членка на Блока, в която влизат. Ако са пътували до други държави от ЕС, те трябва да бъдат върнати обратно в първата държава, в която са пристигнали. Регламентът бе преустановен спрямо Гърция през 2011 г.\r\n*** Членовете на партията „Сръбска листа“ ще присъстват на Учредителното събрание на косовския парламент, насрочено за сутрешните часове на четвъртък, пише белградското електронно издание Danas. \r\nИгор Симич, говорител на партията, уточни, че „Сръбска листа“ няма намерение да блокира процеса на създаването на институции в Косово. \r\n„Нашата позиция е ясна, ние не искаме да блокираме образуването на институции, защото искаме  незабавно да започне решаването на проблемите, пред които са изправени гражданите“, увери Симич.\r\nТой обаче подчерта, че все още не е ясно дали партията ще влезе в коалиция или дали изобщо ще подкрепи новото правителство.\r\n*** Дипломатическото представителство на ФРГ в Прищина препоръча на косовските власти да създадат нови институции колкото е възможно по-скоро, тъй като няма време за губене, пише вестник Gazeta Express.\r\nПресслужбата на посолството разпространи изявление, в което посъветва политическите партии да изразходват повече енергия в конструктивни и приемливи компромиси, отколкото във фокусирането върху клеветнически изказвания срещу съответните си политически опоненти.\r\n„Косово е изправено пред много спешни предизвикателства и посрещането на тези предизвикателства изисква функциониращо правителство. Надяваме се, че институциите скоро ще бъдат създадени, защото Косово няма време за губене\", се посочва в отговора на германското посолство в Прищина, изпратено до вестник „Телеграф“. \r\nСпоред германското посолство в парламентарната демокрация избраните представители трябва да бъдат държани отговорни пред своите избиратели и да реализират резултатите от изборите в конструктивно парламентарно мнозинство. \"Това изисква компромиси в името на страната и нейните граждани. Много спешни предизвикателства, като например икономическото развитие, заетостта или реформите в здравеопазването, оказват пряко въздействие върху ежедневния живот на гражданите на Косово. Важно е избраните представители да зачетат доверието, дадено от техните избиратели, и скоро да създадат правителство, за да отговорят на всички тези предизвикателства\", е мнението на германските дипломати в Прищина.\r\n***", "date": "2017.08.09", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/09/2424003/varna-vse-oshte-ne-e-ustanoven-izvarshitelyat-na-seksualnoto-posegatelstvo-na-ul-struga.html", "text": "Все още не е установен извършителят на сексуалното посегателство във Варна. Това съобщиха за Радио „Фокус“ – Варна от Областната дирекция на МВР – Варна. Продължават оперативно-издирвателните мероприятия и процесуално-следствените действия във връзка с разкриване на тежкото криминално престъпление. По случая има задържани над 10 лица, които се проверяват за съпричастност.„Фокус“ припомня: \r\nЖена на средна възраст е била изнасилена вчера около 6.30 часа на ул. „Струга“ във Варна. Жертвата е дала описание на извършителя. През вчерашния ден полицейска проверка, продължила около 20 минути, бе извършена в село Каменар. Забелязана е група мъже, които са се разбягали при вида на полицейските служители. Те са били спрени и проверени, като е установено, че не отговарят на описанията, дадени от пострадалата жена. Не са намерени съмнителни вещи, предмети или други опасни средства и съответно проверката на лицата е приключила. Не се е наложило да бъдат задържани. \r\nСъщевременно хора от селото твърдят, че върху тях е упражнено полицейско насилие. За това потвърди и кметът на село Каменар Светослав Райков, който разказа, че към 14.00 часа вчера мотори, патрулни автомобили и микробуси са влезли в ромската част на селото и хората са били бити без основание. От ОД МВР – Варна не коментират твърденията на местните. Проверки са извършвани и в други райони на града и областта. Те продължават и днес.\r\nМарияна ВАЛЕНТИНОВА", "date": "2017.08.09", "title": "Варна: Все още не е установен извършителят на сексуалното посегателство на ул. „Струга”"}
{"url": "http://www.focus-news.net/news/2017/08/09/2424004/smolyan-do-16-avgust-ot-1500-do-1700-chasa-pluvniyat-baseyn-nyama-da-raboti-za-posetiteli.html", "text": "По повод натовареността на Плувния басейн в Смолян във връзка с провеждането  на тренировки от СКП „Смолян” и КВТ „Черно море”- Варна, от 8 до 16 август т.г. /включително/ от 15.00 до 17.00 часа, басейнът няма да работи за свободно плуване.\r\nТова съобщиха от пресцентъра на община Смолян.", "date": "2017.08.09", "title": "Смолян: До 16 август, от 15.00 до 17.00 часа, плувният басейн няма да работи за посетители"}
{"url": "http://www.focus-news.net/news/2017/08/09/2424005/erdogan-nyama-ya-veche-starata-turtsiya-dneshna-turtsiya-e-edna-nova-turtsiya.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган проведе серия срещи и инспектира някои строителни обекти в черноморската провинция Трабзон, предаде информационната агенция Догу хабер ажансъ (ДХА). Основни акценти и послания от изказванията му по различни актуални теми:\r\n- Вече не съществува старата Турция, а една съвършено нова Турция. Която ще преследва „до дупка” всякакви т.нар. „гюленисти”, всевъзможни „терористи” и „джихадисти”;\r\n- Когато се каже ПСР, вече трябва да се подразбира цяла Турция;\r\n- Нужно е да се знае, че ако ПСР залитне или се олюлее, това означава залитане и олюляване на самата Турция;\r\n- Съжаления за действията на опозицията, за нейния „Поход за справедливост” и оплакванията й пред Запада;\r\n- Германците изгубиха посоката и самата Турция, а ние нищо не сме им направили. Където и да ни нападнат, ние сме непоклатими, понеже сме новата Турция.  \r\n- Турция се е превърнала в идол за целия останал свят.\r\n„Слава богу, изминават 15 години откакто сме на власт и през този период мястото и ролята на Турция са станали много по-различни; вече цял свят говори за Турция. Казваха, че ще потънем, ще се сринем; но виждате до къде достигнахме. Изкараха по площадите демонстрантите в защита на каузата на парка „Гези” на площад Таксим в Истанбул; считаха, че те ще ни довършат. Зад тях стояха империалистическите сили. Използваха ги. Заради 11-12 дървета, които бяха пренесени на друго място, проглушиха света. А ние сме засадили 2,5 милиона нови дървета. Понеже точно ние сме за опазване и развитие на околната среда.”, обяснява още Ердоган, цитиран от ДХА. Георги Димов", "date": "2017.08.09", "title": "Ердоган: Няма я вече старата Турция; днешна Турция е една нова Турция"}
{"url": "http://www.focus-news.net/news/2017/08/09/2424006/pazardzhik-do-1600-chasa-se-ogranichava-dvizhenieto-v-izprevarvashtata-lenta-ot-km-90-do-km-92-na-magistrala-trakiya-v-posoka-sofiya.html", "text": "До 16.00 часа днес е ограничено движението в изпреварващата лента от км 90 до км 92 на автомагистрала „Тракия”, в посока София, поради полагане на маркировка. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, като спазват пътната маркировка.", "date": "2017.08.09", "title": "Пазарджик: До 16.00 часа се ограничава движението в изпреварващата лента от км 90 до км 92 на магистрала „Тракия”, в посока София"}
{"url": "http://www.focus-news.net/news/2017/08/09/2424007/bivshiyat-izpalnitelen-direktor-na-napoitelni-sistemi-ivaylo-parvanov-e-privlechen-v-kachestvoto-na-obvinyaem.html", "text": "Специализирано звено „Антикорупция“ (СЗА) при Софийска градска прокуратура привлече в качеството на обвиняем бившия изпълнителен директор на „Напоителни системи“ ЕАД – Ивайло Първанов, съобщиха от пресцентъра на прокуратурата. Първанов е обвинен за това, че на 26 май 2016 г. в Пазарджик е направил опит да принуди управителя на „Напоителни системи“ ЕАД, клон Тополница, да извърши нещо противно на волята й – да въздейства като убеди председателя и членове на комисия определени с нейна заповед, да приемат извършени строително-монтажни работи като подпишат протокол образец 19, на следните обекти: \r\n-\tкантон „Варвара-1“,; \r\n-\tводнотехническо съоръжение „Бент Лесичово“ и прилежащ към него кантон и \r\n-\tкантон „Гелеменово“. \r\nВъпреки че същите не са извършени, като за това употребил заплашване (с уволнение). Опитът е останал недовършен поради независещи от дееца причини - престъпление по чл.143, ал.1 във вр. с чл.18, ал.1 от НК. \r\nИвайло Първанов е с мярка за неотклонение „Подписка“. \r\nТова е второ обвинение за Ивайло Първанов. На 31 март 2017 г. СЗА - СГП го привлече като обвиняем заедно със Стайко Ганчев и за извършени стопански престъпления, от които за държавното дружество са настъпили щети в общ размер на около 963 000 лв.", "date": "2017.08.09", "title": "Бившият изпълнителен директор на „Напоителни системи“ Ивайло Първанов е привлечен в качеството на обвиняем"}
{"url": "http://www.focus-news.net/news/2017/08/09/2424008/rts-sarbiya-v-kosovo-e-arestuvana-grupa-ot-11-grazhdani-na-sarbiya-i-rusiya.html", "text": "Група от 11 души – петима сърби и шестима граждани на Руската федерация, са задържани под стража в Косово за срок от 48 часа заради опит за незаконно пресичане на границата, предава  РТС, като се позовава на информация от местната полиция. По-нататъшната съдба на арестуваните, които са на възраст между 15 и 48 г., ще бъде решена от прокурор.\r\nПо-рано косовската полиция съобщи, че е получила информация за планирано нарушение на границата в близост до град Подуево. Сърбите и руснаците са задържани около 13 часа (местно време) във вторник в района на селата Секирача и Медреговац от косовската страна на административната граница.Тереза Герова", "date": "2017.08.09", "title": "РТС (Сърбия): В Косово е арестувана група от 11 граждани на Сърбия и Русия"}
{"url": "http://www.focus-news.net/news/2017/08/09/2424009/kostadin-deyanov-initsiativniya-komitet-spored-eksperti-19-ot-43-te-darveta-po-bul-astamboliyski-v-pazardzhik-tryabva-da-badat-premahnati.html", "text": "След проведеното обществено обсъждане за ремонта на бул. „Ал. Стамболийски“ в Пазарджик Инициативният комитет поиска експертна оценка на фитосанитарното състояние на дървесната растителност по булеварда. Това съобщи за Радио „Фокус“ – Пазарджик Костадин Деянов от Инициативния комитет на гражданите. Той обясни, че тя е направена от двама ландшафтни архитекти. Според оценката на специалистите, 19 от общо 43 дървета по булеварда трябва да бъдат отстранени, тъй като не са в добро състояние. Експертите са записали, че са установени и множество повреди по проводящата тъкан, която е непосредствено под кората. Това неизбежно е довело до необратими негативни последици в тяхното състояние. Преценката от извършения на място оглед е, че има необходимост от тяхното отстраняване. При две от дърветата дори е необходимо това да стане възможно най-бързо, тъй като представляват непосредствена заплаха за хора, автомобили и сгради, отбелязват те в своята оценка. Те препоръчват на мястото на старите дървета от видовете каталпа и мъждрян, да бъдат засадени нови от вида пауловния. Костадин Деянов допълни, че експертната оценка на специалистите е внесена в деловодството на община Пазарджик.\r\nВаня НИКОЛОВА", "date": "2017.08.09", "title": "Костадин Деянов, Инициативния комитет: Според експерти 19 от 43-те дървета по бул. „А.Стамболийски“ в Пазарджик трябва да бъдат премахнати"}
{"url": "http://www.focus-news.net/news/2017/08/09/2424010/ministar-krasimir-valchev-predostavihme-dopalnitelno-80-mln-lv-za-uvelichavane-na-uchitelskite-zaplati-s-15-ot-1-septemvri.html", "text": "Бяха предоставени допълнително 80 млн. лв. по бюджетите на първостепенните разпоредители за увеличаване на заплатите на учителите с 15%, считано от 1 септември. Това каза на брифинг министърът на образованието Красимир Вълчев, предаде репортер на Агенция „Фокус“. „С този акт правим първа крачка по изпълнение на ангажимента ни за двойно увеличение на възнагражденията на учителите в рамките на период от 4 години. През следващите 3 години ще бъдат предоставени допълнителни средства. Такива са заложени от одобрената от правителството средносрочна прогноза за периода 2018-2020 г. в размер на 330 млн. всяка година“, коментира Вълчев. По думите му това не е единствено и само ангажимента им от управленската кампания, но и израз на отношението им към проблемите на социално-икономическото развитие, за които разчитат на учителите. „Те са тези, на които разчитаме да интегрират децата от уязвимите групи в образователната система и обществото, да направят децата ни по-добри“, каза още образователният министър.\r\nЛюба АЛЕКСИЕВА", "date": "2017.08.09", "title": "Министър Красимир Вълчев: Предоставихме допълнително 80 млн. лв. за увеличаване на учителските заплати с 15% от 1 септември"}
{"url": "http://www.focus-news.net/news/2017/08/09/2424011/balgarska-nezavisima-energiyna-borsa-ead-se-prehvarlya-ot-beh-ead-na-balgarska-fondova-borsa-sofiya-ad.html", "text": "Правителството даде съгласие „Български енергиен холдинг” ЕАД да извърши продажба на 100% от акциите на „Българска независима енергийна борса” ЕАД на „Българска фондова борса – София“ АД. Продажбата ще се извърши чрез пряко договаряне при начална цена на активите, определена от лицензиран оценител. Това съобщиха от правителствената информационна служба.\r\nВъв връзка с дело на Европейската комисия COMP/B1/АТ.39767 БЕХ-Електричество бяха приети правно обвързващи ангажименти, с които бе прекратено производството. Те предвиждат „БЕХ” ЕАД да отдели „Българска независима енергийна борса” ЕАД от структурата си, като прехвърли собствеността върху притежаваните акции от капитала на това дружество на Министерството на финансите. Европейската комисия удължи крайния срок за прехвърляне акциите на енергийната борса до края на месец октомври 2017 г. След направено запитване от страна на БЕХ ЕАД, от ЕК бе изпратено становище, според което „Българска фондова борса – София“ АД би била по-подходящ вариант за купувач на „Българска независима енергийна борса“ ЕАД. \r\nПредложената сделка не представлява приватизация по смисъла на Закона за приватизация и следприватизационен контрол, тъй като потенциалният купувач е дружество с над 50 на сто държавно участие. Правата на държавата в него се упражняват от министъра на финансите.", "date": "2017.08.09", "title": "„Българска независима енергийна борса“ ЕАД се прехвърля от БЕХ ЕАД на „Българска Фондова Борса – София“ АД"}
{"url": "http://www.focus-news.net/news/2017/08/09/2424013/nsi-ot-yanuari-do-may-2017-g-iznosat-na-balgariya-za-es-se-uvelichava-s-108-spryamo-sashtiya-period-na-2016-g.html", "text": "През периода януари - май 2017 г. износът на България за ЕС се увеличава с 10.8% спрямо същия период на 2016 г. и е на стойност 13 283.0 млн. лева. Това показват предварителните данни за търговията на България с ЕС през периода януари – май 2017 г., съобщиха от пресцентъра на Националния статистически институт (НСИ). Основни търговски партньори на България са: Германия, Италия, Румъния, Гърция, Франция и Белгия, които формират 68.9% от износа за държавите - членки на ЕС. През май 2017 г. износът за ЕС нараства с 19.5% спрямо същия месец на предходната година и е в размер на 2 864.4 млн. лева. При износа на България за ЕС, разпределен според Стандартната външнотърговска класификация, през периода януари - май 2017 г. в сравнение със същия период на предходната година най-голям ръст е отбелязан в секторите „Минерални горива, масла и подобни продукти” (42.9%) и „Артикули, класифицирани главно според вида на материала” (34.3%). Най-голям спад се наблюдава в сектор „Храни и живи животни” (7.7%). Вносът на България от ЕС през периода януари - май 2017 г. се увеличава с 13.0% спрямо същия период на 2016 г. и е на стойност 14 912.7 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. През май 2017 г. вносът на България от държавите - членки на ЕС, нараства с 20.0% спрямо същия месец на предходната година и е в размер на 3 154.2 млн. лева. При вноса от ЕС, разпределен според Стандартната външнотърговска класификация, през периода януари - май 2017 г. в сравнение със същия период на 2016 г. най-голямо процентно увеличение е отчетено в сектор „Минерални горива, масла и подобни продукти” (66.4%). Намаление се наблюдава единствено в сектор „Безалкохолни и алкохолни напитки и тютюн” (9.8%). Външнотърговското салдо (износ FOB - внос CIF) на България с ЕС за периода януари - май 2017 г. е отрицателно и е на стойност 1 629.7 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 914.2 млн. лева.", "date": "2017.08.09", "title": "НСИ: От  януари до май 2017 г. износът на България за ЕС се увеличава с 10.8% спрямо същия период на 2016 г."}
{"url": "http://www.focus-news.net/news/2017/08/09/2424014/nova-programa-za-namalyavane-na-bezrabotitsata-se-vklyuchva-v-natsionalniya-plan-po-zaetostta.html", "text": "Правителството одобри включването на новата Национална програма за обучение и заетост „Работа” в Националния план за действие по заетостта за 2017 г. До края на тази година инициативата ще се реализира пилотно в 14 общини с високо равнище на безработица от областите Враца, Видин и Монтана. По нея ще се осигури субсидирана заетост на около 830 безработни в периода септември – декември.Това съобщиха от правителствената информационна служба. \r\nПилотното стартиране на програмата ще се финансира с 2 млн. лв., които бяха осигурени чрез оптимизация на бюджета на Министерството на труда и социалната политика.\r\nПо новата програма ще се осигурява субсидирана заетост на пълно или непълно работно време. Наетите ще изпълняват различни дейности в частния сектор или общественополезни дейности към общините като ремонт на обществени сгради, комунално-битово обслужване, поддържане на недвижимо културно наследство или оказване на услуги на населението.\r\nПриоритетно в заетост ще се включват продължително безработни, безработни младежи, както и безработни, които получават социални помощи или са с основно и по-ниско образование и без професионална квалификация.\r\nРаботодатели по програмата могат да бъдат частни фирми, общински администрации и предприятия, социални предприятия, неправителствени организации. Те ще получават средства за трудовите възнаграждения на наетите лица и дължимите осигуровки за сметка на работодателя, съгласно Националния план за действие по заетостта за 2017 г.", "date": "2017.08.09", "title": "Нова програма за намаляване на безработицата се включва в Националния план по заетостта"}
{"url": "http://www.focus-news.net/news/2017/08/09/2424015/tolonews-nay-malko-edin-zaginal-pri-samoubiystvena-ataka-v-kabul.html", "text": "Най-малко един човек е загинал, а друг е ранен при самоубийствена атака с кола-бомба, извършена в близост до полицейски пост в афганистанската столица Кабул, предава информационната агенция ToloNews.\r\n„Мъжът, убит при атаката, е нападателят, който е бил в такси“, поясни източник от силите за сигурност, допълвайки, че „един цивилен е пострадал при нападението“. \r\nКъм момента нито една групировка не е поела отговорност за нападението. Тереза Герова", "date": "2017.08.09", "title": "ToloNEWS: Най-малко един загинал при самоубийствена атака в Кабул"}
{"url": "http://www.focus-news.net/news/2017/08/09/2424016/optimizira-se-redat-za-opredelyane-na-priema-na-studenti-i-doktoranti-v-darzhavnite-visshi-uchilishta.html", "text": "Министерският съвет одобри промени в постановлението, с което са определени условията и редът за утвърждаване на броя на приеманите за обучение студенти и докторанти в държавните висши училища. Одобрени бяха и промени в Списъка на приоритетните професионални направления. Това съобщиха от правителствената информационна служба.\r\nНововъведенията предвиждат да се оптимизира приемът на студенти в професионални направления и специалности от регулираните професии, които са получили положителна оценка на проекта за програмна акредитация. До изтичането на срока за искане на програмна акредитация приемът на студенти в тези професионални направления и специалности не трябва да надхвърля 30% от капацитета на съответното професионално направление или специалност, но в рамките на свободния капацитет.\r\nС промените се създава възможност министърът на образованието и науката, съгласувано с министъра на здравеопазването, да предлага на Министерския съвет при необходимост и по-голям прием в специалности от регулираните професии от професионални направления „Обществено здраве“ и „Здравни грижи“.\r\nПри определянето на план-приема на висшите училища се дава възможност за взимане под внимание на оценките на Националната агенция за оценяване и акредитация след оповестяване на данните от рейтинговата система, но не по-късно от 1 януари на съответната година, за която се определя приема.\r\nДопълнен е и Списъкът на приоритетните професионалните направления с тези от област „Хуманитарни науки“ – Филология, История и археология, Философия и Религия и теология.", "date": "2017.08.09", "title": "Оптимизира се редът за определяне на приема на студенти и докторанти в държавните висши училища"}
{"url": "http://www.focus-news.net/news/2017/08/09/2424017/uvelichavat-se-stipendiite-na-studentite-chuzhdentsi.html", "text": "От 150 лв. на 200 лв. се увеличава размерът на месечната стипендия на студенти-чужденци, приети за обучение в държавни висши училища съгласно актове на Министерския съвет, както и по междуправителствени спогодби за образователен, научен и културен обмен, реши правителството. Промяната е направена в ПМС 103/1993 г., с което се определят условията и редът за предоставяне на стипендии на студентите, докторантите и специализантите от държавните висши училища и научни организации. Това съобщиха от правителствената информационна служба.\r\nПовишаването на размера на стипендията ще допринесе за осъществяването на националната политика за привличане към родината на младите ни сънародници зад граница. То ще подпомогне повишаването на конкурентоспособността на българските държавни висши училища в условията на силна международна конкурентна среда и ще стимулира трансграничната студентска мобилност и интернационализирането на обучението в системата на българското висше образование.\r\nТази категория студенти имат право на стипендия, която се изплаща ежемесечно в продължение на година. Обучаващите се в първи курс получават стипендията безусловно. След първата година на обучение за получаването на стипендия е необходимо средният успех от предходни два семестъра да бъде не по-нисък от добър 4,00.\r\nБроят на студентите, приети по този ред, е увеличен от 1174 през учебната 2013/2014 г. на 1700 през 2016/2017 година. По-голямата част от тях произхождат от райони с нeвисок жизнен стандарт. Ниският размер на стипендията, която беше увеличена от 105 лв. на 150 лв. през 2015 г., поставя България в неконкурентна среда спрямо съседни страни, предлагащи значително по-високи финансови стимули за студентите.", "date": "2017.08.09", "title": "Увеличават се стипендиите на студентите – чужденци"}
{"url": "http://www.focus-news.net/news/2017/08/09/2424018/ministar-krasimir-valchev-prez-poslednite-godini-imame-golyam-broy-uchiteli-koito-se-pensionirat.html", "text": "През последните години имаме голям брой учители, които се пенсионират. Това каза на брифинг министърът на образованието Красимир Вълчев, предаде репортер на Агенция „Фокус“. „Учителите са тези, на които разчитаме да имаме по-добра база от подготвени кадри във всеки един сектор във всяка една професия. Апелирам младите да се включат към учителската професия. Ние като правителство ще провеждаме политиката за поддържане на средната учителска заплата над тази за страната. Считаме, че това е задължително. Страните, които са направили този бюджетен политически избор, са и тези, които отбелязват най-голям прогрес. За нас е важно да имаме мотивирани млади хора в учителската професия. Тези студенти, които завършват с придобиване на учителска правоспособност са достатъчно от гледна точка на броя на тези, които предстои да навлязат в пенсионна възраст“, коментира Вълчев. По думите му годишно в пенсионна възраст навлизат два пъти повече учители – около 5000 души, отколкото ако има нормално възрастово разпределение на учителите. „Това е заради факта, че по-голямата част от тях са на възраст над 50 години. Тоест предстои до 10-12 години да навлязат в пенсионна възраст. През последните години имаме голям брой учители, които се пенсионират. От друга страна в професионални направления педагогика, педагогика на обучението се обучават между 4000 и 5000 души“, добави той.\r\nОбразователният министър посочи още, че с друг акт на МС са били увеличени стипендиите на студентите от историческите български диаспори – от 150 на 200 лв. „Това са предимно студентите от Молдова, Украйна, които учат в български висши училища. В много случаи това са студенти с относително нисък социален статус, за които стипендията е ключова за обучението им в България. С управленската програма заявихме намерение да премахнем ограниченията за прием за студенти от историческите български диаспори. Приемът беше увеличен от 400 на 1000 бройки. Надяваме се, че над 800 студенти ще бъдат приети в първи курс за идната учебна година“, каза още той.\r\nЛюба АЛЕКСИЕВА", "date": "2017.08.09", "title": "Министър Красимир Вълчев: През последните години имаме голям брой учители, които се пенсионират"}
{"url": "http://www.focus-news.net/news/2017/08/09/2424019/radmila-shekerinska-ministar-na-otbranata-na-makedoniya-chlenstvoto-v-nato-shte-slozhi-kray-na-ruskoto-vliyanie-v-stranata.html", "text": "Новото правителство в Скопие засилва натиска за приемане на страната в НАТО, тъй като смята, че по този начин Македония ще бъде защитена от руската намеса във вътрешните работи. Македонският министър на отбраната Радмила Шекеринска заяви, че това влияние и намеса не е нито с цел помощ, нито е приятелско, съобщава електронното издание „Локално“.\r\n„И преди избора на новия кабинет бяхте свидетели на определено „изтичане\" на информация за опитите на Русия да постигне влияние в ключови политически области като сигурността. Загрижени сме от този факт. Смятаме, че членството на Македония в НАТО може да сложи край на тези опити\", подчерта Шекеринска в интервю за Bloomburg. \r\nОт месец юни насам лидерите на Македония се опитват да съживи усилията за членство в ЕС и НАТО, пише Bloomberg. Шекеринска отбелязва, че правителството на Зоран Заев настоява да подобри отношенията си с Гърция, която заради спора за името блокира присъединяването на Македония в Алианса, и иска да извърши вътрешни реформи в рамките на девет месеца, за да бъде възможно членството във военната организация на Запада.\r\nМакедония трябва да положи усилия за спазване на върховенството на закона и независимостта на съдебната власт, които сега се посочват като проблем за присъединяването на страната към Алианса, припомни Шекеринска.\r\n„Ще направим всичко за изпълнението на тези реформи, но също така ще изискваме от държавите-членки на НАТО да оценят тези усилия, както и техните резултати, колкото е възможно по-бързо\", увери македонският министър на отбраната.Тереза Герова", "date": "2017.08.09", "title": "Радмила Шекеринска, министър на отбраната на Македония: Членството в НАТО ще сложи край на руското влияние в страната"}
{"url": "http://www.focus-news.net/news/2017/08/09/2424020/montana-politsiyata-razkri-chetirima-uchastnitsi-v-shemi-na-nyakolko-telefonni-izmami.html", "text": "Полицията в Монтана разкри четирима участници в схеми на 4 телефонни измами, извършени на територията на областния град през месеците януари и февруари тази година. Потърпевшите били заблудени, че оказват съдействие на полицията за залавяне на телефонни измамници. Това съобщиха от Областната дирекция на МВР – Монтана. Криминално проявените 19-годишния с инициали С.Г. и 21-годишния с инициали Д.В. и двамата от град Козлодуй, са уличени в участие в три измами. На 24 януари 67-годишна жителка на областния град предоставила парична сума в размер от 6 750 евро. На 6 февруари 77-годишен жител бил измамен и хвърлил през балкона на апартамента си сумата от 2 400 лв. На 8 февруари 89-годишен жител на областния град предоставил всичките си налични спестявания, като първоначално пуснал през балкона на жилището си найлонов плик, съдържащ 2 златни моста 22 карата, 30 грама, а по-късно пуснал втори плик, съдържащ сумата от 950 лв. \r\n     Криминално проявените 29-годишен с инициали И.Б. и 25-годишния З.Д. и двамата от град Карлово, са уличени в участие в една измама. На 14.02.17 г. 81-годишна жителка на Монтана била заблудена, че оказва съдействие на МВР за залавяне на телефонни измамници и първоначално пуснала през балкона на жилището си найлонов плик, съдържащ сумата от 11 360 лв, а впоследствие на следващия ден оставила втори плик, съдържащ сумата от 23 500 лв до кофа за боклук на ул. „Веренишка”. \r\n    Работа по случаите продължава Районно управление „Полиция” – Монтана.", "date": "2017.08.09", "title": "Монтана: Полицията разкри четирима участници в схеми на няколко телефонни измами"}
{"url": "http://www.focus-news.net/news/2017/08/09/2424021/saldoto-po-konsolidiranata-fiskalna-programa-na-kasova-osnova-kam-mesets-yuni-e-v-razmer-na-1-7467-mln-leva.html", "text": "Министерският съвет одобри внесената от министъра на финансите информация за касовото изпълнение на държавния бюджет и на основните показатели на консолидираната фискална програма за първото полугодие на 2017 г. Това съобщиха от правителствената информационна служба.\r\nПо данни от месечните отчети на първостепенните разпоредители с бюджет салдото по КФП на касова основа към месец юни 2017 г. е положително в размер на 1 746,7 млн. лв. (1,8% от прогнозния БВП) и се формира от излишък по националния бюджет в размер на 1 777,7 млн. лв. и дефицит по европейските средства в размер на 31,0 млн. лева.\r\nПостъпилите приходи и помощи по КФП към юни 2017 г. са в размер на 17 481,8 млн. лв. Изпълнението на годишните разчети в групата на данъчните приходи е добро, като към полугодието са постъпили 51,9 на сто от данъчните приходи, планирани за цялата 2017 г. Неданъчните приходи остават близки до отчетените за първите шест месеца на 2016 г., докато при постъпленията от помощи се отчита намаление основно поради базов ефект в 2016 г., свързан с възстановени в началото на 2016 г. разходи от ЕК към България, които са извършени в края на 2015 г., когато бе пикът на плащанията по проектите по предходния програмен период 2007-2013 г. Поради тази причина общите приходи и помощи по КФП са номинално по-ниски от отчетените към полугодието на 2016 г., но ако се елиминира влиянието на европейските средства, на съпоставима база приходите по националния бюджет отчитат номинален ръст от 6,8 на сто.\r\nОбщата сума на данъчните постъпления, вкл. приходите от осигурителни вноски, възлиза на 14 537,8 млн. лв. Съпоставено с данните към юни 2016 г., данъчните постъпления нарастват номинално със 7,8% (1 049,1 млн. лв.).\r\nПриходите от преки данъци са в размер на 2 771,0 млн. лв. или 54,4% от предвидените в разчетите за годината, като спрямо същия период на предходната година нарастват с 232,0 млн. лв. (9,1%).\r\nПриходите от косвени данъци са в размер на 7 110,3 млн. лв., което е 50,7% от разчетите за годината. Съпоставено с данните към юни 2016 г., постъпленията в групата нарастват с 275,6 млн. лв. (4%). Постъпленията от ДДС са в размер на 4 730,9 млн. лв. или 53,9% от планираните. Съпоставени с предходната година, приходите от ДДС нарастват с 375,3 млн. лв. (8,6%). Размерът на невъзстановения ДДС към 30.06.2017 г. е 64,9 млн. лева. Приходите от акцизи възлизат на 2 269,8 млн. лв. (45,1% от разчетените за годината). Постъпленията от мита са 93,2 млн. лв. или 56,1% от разчета за годината.\r\nПостъпленията от други данъци (вкл. имуществени данъци и др. данъци по ЗКПО) са в размер на 627,9 млн. лв. или 63,4% изпълнение на годишните разчети.\r\nПриходите от социално и здравноосигурителни вноски са 4 028,6 млн. лв., което представлява 50,8% от разчетените за годината. Съпоставено със същия период на предходната година, приходите от осигурителни вноски нарастват номинално с 14,3% (504,4 млн. лева).\r\nНеданъчните приходи са в размер на 2 274,2 млн. лв., което представлява 47,8% изпълнение на годишните разчети.\r\nПриходите от помощи са в размер на 669,8 млн. лв. или 25,3% от планираните за годината.\r\nРазходите по КФП (вкл. вноската на Република България в бюджета на ЕС) към юни 2017 г. възлизат на 15 735,1 млн. лв., което е 42,8% от годишните разчети. За сравнение, разходите по КФП за същия период на 2016 г. бяха в размер на 14 638,7 млн. лева. Нарастването на разходите спрямо края на месец юни 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 г. Независимо от номиналното увеличение на разходите спрямо същия период на предходната година, съпоставено с разчетите за годината изпълнението на разходите към полугодието се развива в рамките на планираните със ЗДБРБ за 2017 г. средства.\r\nНелихвените разходи са в размер на 14 812,4 млн. лв., което представлява 42,9% от годишните разчети. Текущите нелихвени разходи към юни 2017 г. са в размер на 13 958,8 млн. лв. (49,3% от разчета за годината), капиталовите разходи (вкл. нетния прираст на държавния резерв) възлизат на 853,6 млн. лв. (13,8% от разчетите към ЗДБРБ за 2017 г.). Лихвените плащания са в размер на 434,4 млн. лв. или 52,5% от планираните за 2017 година.\r\nЧастта от вноската на Република България в бюджета на ЕС, изплатена към 30.06.2017 г. от централния бюджет възлиза на 488,3 млн. лв., което е в изпълнение на действащото към момента законодателство в областта на собствените ресурси на ЕС.\r\nРазмерът на фискалния резерв към 30.06.2017 г. е 13,2 млрд. лв., в т.ч. 12,2 млрд. лв. депозити на фискалния резерв в БНБ и банки и 1 млрд. лв. вземания от фондовете на Европейския съюз за сертифицирани разходи, аванси и други.", "date": "2017.08.09", "title": "Салдото по консолидираната фискална програма на касова основа към месец юни е в размер на 1 746,7 млн. лева"}
{"url": "http://www.focus-news.net/news/2017/08/09/2424022/nsi-ot-yanuari-do-yuni-2017-g-iznosat-na-balgariya-za-treti-strani-se-uvelichava-s-254-i-e-na-stoynost-8-7988-mln-leva.html", "text": "През периода януари - юни 2017 г. износът на България за трети страни се увеличава с 25.4% в сравнение със съответния период на предходната година и е на стойност 8 798.8 млн. лева. Това показват предварителните данни за търговията на България с трети страни през периода януари – юни 2017 г., съобщиха от пресцентъра на Националния статистически институт (НСИ). Основни търговски партньори на България са: Турция, Китай, Руската федерация, Сърбия, Египет и бившата югославска република Македония, които формират 51.4% от износа за трети страни. През юни 2017 г. износът на България за трети страни нараства с 23.1% спрямо същия месец на предходната година и е в размер на 1 554.4 млрд. лева. При износа на България за трети страни, разпределен според Стандартната външнотърговска класификация, през първите шест месеца на 2017 г. в сравнение със същия период на 2016 г. най-голям ръст е отбелязан в секторите „Артикули, класифицирани главно според вида на материала” (55.6%) и „Разнообразни готови продукти”  (47.0%). Най-голям спад се наблюдава в сектор „Храни и живи животни” (7.7%).  Вносът на България от трети страни през периода януари - юни 2017 г. се увеличава с 33.0% в сравнение със съответния период на предходната година и е на стойност 10 412.1 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. През юни 2017 г. вносът на България от трети страни нараства с 25.1% спрямо същия месец на предходната година и е в размер на 1 764.2 млрд. лeвa. При вноса от трети страни, разпределен според Стандартната външнотърговска класификация, през периода януари - юни 2017 г. спрямо същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)“  (86.4%) и „Минерални горива, масла и подобни продукти” (46.0%). Външнотърговското салдо (износ FOB - внос CIF) на България с трети страни през периода януари - юни 2017 г. е отрицателно и е в размер на 1 613.3 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 100.2 млн. лева. През юни 2017 г. външнотърговското салдо (износ FOB - внос CIF) с трети страни е отрицателно и е на стойност 209.8 млн. лева. През периода януари - юни 2017 г. от България са изнесени стоки общо на стойност   25 131.3 млн. лв. и в сравнение със съответния период на предходната година износът се увеличава с 15.8%. През юни 2017 г. общият износ възлиза на 4 603.9 млрд. лв. и нараства с 16.3% спрямо същия месец на предходната година. През периода януари - юни 2017 г. в страната са внесени стоки общо на стойност  28 437.3 млн. лв. (по цени CIF), или с 18.8% повече спрямо същия период на 2016 година. През юни 2017 г. общият внос се увеличава с 13.1% спрямо същия месец на предходната година и възлиза на 4 876.7 млрд. лева. Общото външнотърговско салдо (износ FOB - внос CIF) е отрицателно през периода януари - юни 2017 г. и е на стойност 3 306.0 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - юни 2017 г. също е отрицателно и е в размер на 1 921.8 млн. лева. През юни 2017 г. общото външнотърговско салдо (износ FOB - внос CIF) е отрицателно и е на стойност 272.8 млн. лева. По цени FOB/FOB салдото също е отрицателно и е в размер на 32.7 млн. лева.", "date": "2017.08.09", "title": "НСИ: От януари до юни 2017 г. износът на България за трети страни се увеличава с 25.4% и е на стойност 8 798.8 млн. лева"}
{"url": "http://www.focus-news.net/news/2017/08/09/2424023/prieto-e-izmenenie-na-obshtiya-ustroystven-plan-na-stolichna-obshtina-zaradi-izgrazhdaneto-na-tretiya-metrodiametar.html", "text": "Правителството измени Общия устройствен план на Столична община в частта „Комуникационно-транспортна система – масов градски релсов транспорт” предвид изграждането на третия метродиаметър на Софийския метрополитен. Това съобщиха от правителствената информационна служба.\r\nИзграждането на третия лъч на столичното метро е обосновано и включено като един от най-важните общоградски проекти в новия Интегриран план за градско възстановяване и развитие на София за периода 2014-2020 г. Следващият етап от развитието на метрото – от бул. „Ботевградско шосе”, през бул. „Владимир Вазов” и центъра до ж.к. „Овча купел”, е съобразено със Стратегията за развитие на транспортната мрежа на София и нуждите на града. Съгласно одобрената Оперативна програма „Транспорт и транспортна инфраструктура”, първите два етапа на проекта са включени за финансиране по Приоритетна ос 3 „Подобряване на интермодалността при превоза на пътници и товари и развитие на устойчив градски транспорт”.\r\nСлед проведено обществено обсъждане е избран вариант на трасето, като при избора му е взета предвид и Прогнозата на транспорта в София за 2025 г., 2030 г., 2040 г. Така метромрежата ще се увеличи с 16 км и с 16 метростанции, като общата й дължина ще достигне 56 км.\r\nС реализацията на Линия 3 метрото ще се утвърди като основна транспортна система в София и ще допринесе за изпълнението на ключови цели за развитието на града, общината и региона – подобряване на транспортно-комуникационната система на столицата и обвързването й с републиканската магистрална инфраструктура. Изпълнението на проекта ще допринесе за осъществяването на мерки, свързани със стратегията за нисковъглеродно развитие на градските райони и смекчаване на въздействията върху изменението на климата.", "date": "2017.08.09", "title": "Прието е изменение на Общия устройствен план на Столична община заради изграждането на третия метродиаметър"}
{"url": "http://www.focus-news.net/news/2017/08/09/2424024/burgas-shestima-dushi-sa-zadarzhani-sled-masovo-sbivane-mezhdu-dve-familii-v-romskiya-kvartal-mandrata-v-tsarevo.html", "text": "Шестима души са задържани след масово сбиване между две фамилии в ромския квартал „Мандрата” в Царево, съобщиха от Областната дирекция на МВР – Бургас. Вчера около 22.30 часа в Районно управление „Полиция” - Царево е получен сигналът за сбиването. Незабавно на мястото на инцидента са изпратени екипи на Районно управление „Полиция” - Царево, които са овладели инцидента. Задържани за срок от 24 часа в Районно управление „Полиция” – Царево са 6 лица, участници в сбиването.  \r\nПричината за инцидента е битов скандал между две ромски фамилии и се е развил локално в ромския квартал, без да засегне туристите и останалите жители на град Царево. По случая е образувано досъдебно производство", "date": "2017.08.09", "title": "Бургас: Шестима души са задържани след масово сбиване между две фамилии в ромския квартал „Мандрата” в Царево"}
{"url": "http://www.focus-news.net/news/2017/08/09/2424025/obshtinite-haskovo-i-sozopol-poluchavat-imoti-za-sport-i-obrazovanie.html", "text": "Правителството прехвърли безвъзмездно на община Созопол правото на собственост върху два имота с обща площ 4 дка в с. Равадиново. Терените ще се използват за изграждане на ново спортно игрище с изкуствена трева и спортни съоръжения. Съществуващата към момента спортна площадка е полуразрушена и не отговаря на действащите норми. Това съобщиха от правителствената информационна служба.\r\nОбщина Хасково получава от държавата безвъзмездно собственост имот с площ от 2,6 дка в общинския център. Теренът ще бъде използван за създаването на еко-класна стая за учениците от паралелките с профил „Природни науки“ на Природо-математическата гимназия „Акад. Боян Петканчин“.\r\nС три други решения правителството даде съгласието си „Български пощи“ ЕАД да продаде имоти на дружеството в Русе, Сливен и София.\r\nВ Русе и Сливен чрез търг с тайно наддаване ще бъдат продадени гаражни помещения с обща площ от 100 кв. м, както и 2622 идеални части от поземлен имот с обща площ 8783 кв. м и четири сгради в него. В София чрез пряко договаряне със съсобственика на имота „Петтас България“ АД ще бъдат продадени неизползвани производствени постройки и складове на бул. „Ломско шосе“ №205.\r\nИмотите не са необходими за изпълнение на основните дейности на „Български пощи“ ЕАД и тяхната поддръжка е свързана с неоправдани разходи. Продажбата им е мярка за постигане на финансова стабилност на дружеството.", "date": "2017.08.09", "title": "Общините Хасково и Созопол получават имоти за спорт и образование"}
{"url": "http://www.focus-news.net/news/2017/08/09/2424026/utvardeno-e-sporazumenieto-za-partnyorstvo-mezhdu-es-i-nova-zelandiya.html", "text": "Правителството утвърди подписаното през октомври м. г. Споразумение за партньорство по въпросите на отношенията и сътрудничеството между Европейския съюз и неговите държави членки, от една страна, и Нова Зеландия, от друга страна. Документът заменя Съвместната декларация за отношенията и сътрудничеството, приета през 2007 г. Това съобщиха от правителствената информационна служба.\r\nБългария подкрепя диалога между ЕС и Нова Зеландия и смята, че Споразумението ще послужи за основа за укрепване на отношенията и платформа за съвместни действия и задълбочаване на практическото сътрудничество както между Съюза и Нова Зеландия, така и между България и Нова Зеландия.", "date": "2017.08.09", "title": "Утвърдено е споразумението за партньорство между ЕС и Нова Зеландия"}
{"url": "http://www.focus-news.net/news/2017/08/09/2424027/odobreni-sa-rezultatite-ot-pravitelstvenoto-uchastie-v-sesiya-na-mezhdunarodnata-konferentsiya-na-truda.html", "text": "Правителството одобри резултатите от участието на правителствената част от националната тристранна делегация на България в 106-ата редовна сесия на Международната конференция на труда. Форумът се проведе в периода 5-16 юни в Женева. Това съобщиха от правителствената информационна служба.\r\nСред основните теми на конференцията бяха трудовата миграция и фундаментални принципи и права на работното място. Делегатите приеха Препоръка за заетост и достоен труд.\r\nМинистърът на труда и социалната политика Бисер Петков направи изказване по доклада на генералния директор на Международното бюро по труда Гай Райдър на тема „Работни места и променящия се климат: Зелена инициатива”, в което изрази подкрепата на България в борбата с климатичните промени.", "date": "2017.08.09", "title": "Одобрени са резултатите от правителственото участие в сесия на Международната конференция на труда"}
{"url": "http://www.focus-news.net/news/2017/08/09/2424028/pazardzhik-zapochna-podmyanata-na-vodoprovodnata-mrezha-po-bul-al-stamboliyski.html", "text": "ВиК - Пазарджик започна подмяната на водопроводната мрежа по бул. „Александър Стамболийски“ в града. Това каза за Радио „Фокус“ – Пазарджик инж. Димитър Мишев от ВиК. В първия участък между улиците „Цар Самуил“ и „Екзарх Йосиф“ на практика няма нормален водопровод. „В участъка от улица „Цар Самуил“ до светофара подменяме всички сградни водопроводни отклонения към имотите, тъй като няколко пъти възникваха аварии. Направихме връзки и на светофара на Градската градина, за да не се спира водата по улица „Хан Крум“, а само по булеварда, където работим“, уточни Мишев. От днес започва подмяната на линейната част на водопровода в този участък. \r\n„През другата седмица очакваме да приключим дейностите по подмяната на водопроводната инфраструктура до улица „Екзарх Йосиф“. Другият участък до улица „Градинарска“ е с водопровод от преди 9 септември 1944 година, но той е в много добро състояние, защото е стоманен, въпреки, че вече е на почти 80 години. Там нямаме и аварии“, коментира инж. Мишев.\r\nВаня НИКОЛОВА", "date": "2017.08.09", "title": "Пазарджик: Започна подмяната на водопроводната мрежа по бул. „Ал. Стамболийски“"}
{"url": "http://www.focus-news.net/news/2017/08/09/2424029/odobreni-sa-rezultatite-ot-dve-zasedaniya-na-saveta-na-es.html", "text": "Правителството прие доклади за резултатите от две заседания на Съвета на Европейския съюз – на министрите на околната среда, проведено в Люксембург на 19 юни, и на министрите по заетостта и социалната политика, проведено на 19 и 20 юли в Талин. Това съобщиха от правителствената информационна служба.\r\nМинистрите на околната среда от ЕС обсъдиха ключови въпроси, свързани с изменението на климата. Акцент в дебатите беше едностранното решение на администрацията на САЩ да се оттегли от Парижкото споразумение. Европейският съюз потвърди ангажираността си към бързото и цялостно прилагане на глобалното, правнообвързващо споразумение. ЕС е поел ангажимент за намаляване на емисиите си до 2030 г. с най-малко 40% спрямо равнищата от 1990 г. За постигането на тази цел намаляването трябва да достигне до 43% в секторите, обхванати от схемата за търговия с емисии (СТЕ) и 30% в секторите извън СТЕ – и в двата случая до 2030 г. спрямо 2005 г. Министрите обсъдиха двете законодателни предложения за намаление на емисиите в секторите извън СТЕ – Регламентът за разпределяне на усилията и Регламентът относно земеползването, промените в земеползването и горското стопанство.\r\nНа срещата бяха приети и Заключения на Съвета относно Плана за действие на ЕС за природата, хората и икономиката, целящи подобряване на прилагането на директивите за птиците и хабитатите. Министрите заявиха категоричен ангажимент за защита на видовете и естествените местообитания и за постигането на напредък по пътя към целта на „Европа 2020“ за спиране и обръщане на процеса на загуба на биологично разнообразие и на екосистемни услуги. Идентифицирана беше необходимостта от актуализиране на механизмите за финансиране на мерките по прилагането на екологичната мрежа Натура 2000 – виждане, което страната ни подкрепи.\r\nМинистрите по заетостта и социалната политика обсъдиха в първата си дискусия необходимостта от подобряване на баланса между професионалния и личния живот, как социалните системи успяват да отговорят на промените в традиционните типове семейства и как се отчитат потребностите на работодателите за осигуряване на рентабилност и висока продуктивност. През втората си пленарна сесия те коментираха добрите практики, подкрепящи увеличаване ролята на мъжете при полагане на грижи за възрастни или зависими членове на семейството.", "date": "2017.08.09", "title": "Одобрени са резултатите от две заседания на Съвета на ЕС"}
{"url": "http://www.focus-news.net/news/2017/08/09/2424030/opredelen-e-kontsesioner-na-morski-plazh-burgas-sever.html", "text": "След проведен конкурс правителството определи „Палм Инвест“ ЕООД за концесионер на морския плаж „Бургас-север“. Договорът за концесия е за 20 години, като през това време концесионерът се задължава да извърши инвестиции в размер на 90 000 лв. без ДДС за всяка година от срока на концесията за организация на целогодишно санитарно-хигиенно поддържане на морския плаж и за стратегия за развитие и популяризация, включително спортно-развлекателна и друга дейност.  Това съобщиха от правителствената информационна служба.\r\nЦената за ползване на чадър е от 0,01 лв. без ДДС, същата е и за шезлонг в зоната за платени плажни принадлежности на морския плаж. \r\nРазмерът на концесионното плащане за всяка година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 7,03 на сто.\r\nКонцесионният договор влиза в сила от 1 януари 2018 г.", "date": "2017.08.09", "title": "Определен е концесионер на морски плаж „Бургас – север“"}
{"url": "http://www.focus-news.net/news/2017/08/09/2424031/ministar-krasimir-valchev-novata-minimalna-zaplata-za-uchitelite-shte-bade-760-lv.html", "text": "Новата минимална заплата за учителите ще бъде 760 лв. Това каза на брифинг министърът на образованието Красимир Вълчев, предаде репортер на Агенция „Фокус“. „Ще  направим електронна платформа, която да среща търсенето и предлагането. От една страна да отчита броя на педагогическите специалисти, които ще се пенсионират или навлизат в пенсионна възраст, от друга страна да дава информация за броя на завършващите студенти с педагогическа правоспособност, които могат да се включат в един или друг район. Има отделни дисциплини, по които имаме недостиг на учители“, заяви Вълчев. По думите му там политиката ще бъде, доколкото е възможно, да задържат след пенсионна възраст част от педагогическите специалисти. „Разработваме и програма за частичното им ангажиране – поетапно преминаване от активна трудова към пенсионна възраст. Имаме райони и дисциплини, в които е желателно да подмладим в много по-голяма степен педагогическия състав и там ще стимулираме наемането на повече млади педагогически специалисти“, допълни образователният министър. \r\nТой уточни, че на целогодишна база парите за увеличение на учителските заплати са 240 млн. лв. „Предложихме и за обществено обсъждане на интернет страницата на министерството и проект на Наредба за изменение и допълнение на Наредбата за нормирането и заплащането на труда в системата, с която предлагаме увеличение на минималните учителски заплати. Новата най-ниска минимална заплата ще бъде 760 лв. Заедно с членовете на отрасловия съвет за тристранно сътрудничество ще подпишем и анекс към колективния трудов договор в системата“, добави Вълчев и поясни, че това най-вероятно ще стане в края на месеца или началото на следващия.\r\nЛюба АЛЕКСИЕВА", "date": "2017.08.09", "title": "Министър Красимир Вълчев: Новата минимална заплата за учителите ще бъде 760 лв."}
{"url": "http://www.focus-news.net/news/2017/08/09/2424032/the-slovenia-times-prezidentat-na-sloveniya-predprie-peshehodna-obikolka-na-stranata.html", "text": "Държавният глава на Словения Борут Пахор ще прекара по необичаен начин лятната си почивка – като направи пешеходна обиколка на страната, съобщава вестник The Slovenia Times.\r\nПрезидентът стартира тура във вторник от североизточния град Ходош, разположен в близост до границата с Унгария. Крайната точка на пътешествието е крайбрежния град Пиран, където Пахор трябва да пристигне до понеделник.\r\nПахор е придружаван от сина си Лука, от началника на кабинета му Аля Бържез и от говорителя му Петра Арсич. Екипът планира да се изминава около 40 км на ден. Целта на обиколката е Пахор да общува със словенските граждани, които също са поканени да се включат в начинанието.\r\nВсе още не е ясно дали пешеходната обиколка на Пахор не маркира началото на президентската му кампания, въпреки че той отрече подобни мотиви. Изданието припомня, че при предходните избори Пахор се присъедини към „сините якички“, като за няколко дни тества уменията си на месар, фризьор, механик, строител и продавач.Тереза Герова", "date": "2017.08.09", "title": "The Slovenia Times: Президентът на Словения предприе пешеходна обиколка на страната"}
{"url": "http://www.focus-news.net/news/2017/08/09/2424033/pochina-izvestniyat-hudozhnik-i-pocheten-grazhdanin-na-smolyan-prof-mihail-karapaunov.html", "text": "На 89-годишна възраст вчера почина известният художник проф. Михаил Карапаунов. През 2005 г. той бе удостоен със званието „Почетен гражданин на Смолян”, съобщиха от пресцентъра на Община Смолян.  \r\nПроф. Карапаунов е роден през 1928 г. в село Момчиловци. Основното си образование завършва в родното селище, а средното в Гимназията – Райково. През 1948 г. е приет в Националната художествена академия – София и е ученик на проф. Илия Петров. Завършва специалността „Живопис” през 1954 г. при проф. Дечко Узунов. Пет години работи в Студиото на военните художници, а от 1961 г. е преподавател в Националната художествена академия. През 1973 г. е хабилитиран доцент, а от 1985 г. е професор по живопис и рисуване. Два мандата е избиран за декан и зам.- декан на Факултета за изящни изкуства. \r\nХудожникът – педагог Михаил Карапаунов участва активно в живота на СБХ. Негови картини се съхраняват в много галерии, включително и в Националната художествена галерия – София. Участвал е в колективни изложби в Москва, Букурещ, Будапеща, Прага, Берлин и др. \r\nТой е създател на първата селска художествена галерия в родното му село Момчиловци. \r\nКметът Николай Мелемов и ръководството на община Смолян изказват съболезнования на семейството и близките на проф. Карапаунов. Човек си отива от този свят, но това което е създал остава завинаги и напомня за него.   \r\nВечна му памет!", "date": "2017.08.09", "title": "Почина известният художник и Почетен гражданин на Смолян проф. Михаил Карапаунов"}
{"url": "http://www.focus-news.net/news/2017/08/09/2424034/ombudsmanat-maya-manolova-kam-chlenovete-na-tsik-bavite-eksperimentalnoto-glasuvane-po-internet.html", "text": "Омбудсманът Мая Манолова изпрати напомнящо писмо до ЦИК, в което предупреждава, че остават по-малко от пет месеца, в които според действащото изборно законодателство трябва да се проведат три симулации на дистанционно електронно гласуване. Темата бе подробно обсъдена по време на работната среща на обществения защитник с българи, които живеят зад граница. Това съобщиха от пресцентър на Омбудсмана на Република България. Изборният кодекс императивно предвижда при провеждане на избори след 1 януари 2018 г., да се създаде възможност за експериментално дистанционно гласуване до края на 2017 г., което да се проведе на три последователно проведени избора, включително частични, при което се гласува за несъществуващи партии, коалиции или кандидати. Съгласно разпоредбите на ИК, разходите по електронното дистанционно гласуване се осигуряват от държавния бюджет. \r\n„С безпокойство установих, че до момента не е проведена нито една симулация. Няма данни да е сформирано и предвиденото в Изборния кодекс постоянно действащо специализирано звено към Централната избирателна комисия за техническо осигуряване и технически контрол на дистанционното електронно гласуване“, пише омбудсманът до членовете на ЦИК. И допълва, че се „опасява от повторение на ситуацията с неосъщественото машинно гласуване“.  \r\nОмбудсманът предупреждава, че стартиралият европейски проект с бенефициент Държавната агенция за електронно управление и партньор ЦИК, с предмет „Изграждане и внедряване на система за дистанционно електронно гласуване“ за срок от близо две години по никакъв начин не може да бъде аргумент или оправдание за нереализирането на експерименталното гласуване, тъй като това ще е в нарушение на императивните текстове на Изборния кодекс, е позицията на омбудсмана.   \r\n„Предвиденото в Изборния кодекс експериментално електронно дистанционно гласуване произтича от проведения национален референдум през 2015 г., на който с категоричен резултат българските избиратели се произнесоха за въвеждането му“, припомня още Мая Манолова.", "date": "2017.08.09", "title": "Омбудсманът Мая Манолова към членовете на ЦИК: Бавите експерименталното гласуване по интернет"}
{"url": "http://www.focus-news.net/news/2017/08/09/2424035/pretsizirat-se-razporedbite-na-normativni-aktove-na-ms-svarzani-s-upravlenieto-na-sredstvata-ot-es.html", "text": "Правителството прие Постановление за изменение на нормативни актове на Министерския съвет, свързани с управлението на средствата от Европейския съюз. Това съобщиха от правителствената информационна служба.\r\nПостановлението предвижда актуализиране на нормативната уредба по отношение на наименованието на длъжността на заместник министър-председателя, който отговаря за цялостната организация и ръководство на системата за координация при управлението на средствата от Европейския съюз.\r\nНаправена беше и промяна в Устройствения правилник на Министерския съвет и на неговата администрация. С нея се регламентира, че дирекция \"Икономическа и социална политика\" подпомага в работата му вицепремиера по икономическата и демографската политика.", "date": "2017.08.09", "title": "Прецизират се разпоредбите на нормативни актове на МС, свързани с управлението на средствата от ЕС"}
{"url": "http://www.focus-news.net/news/2017/08/09/2424036/afp-napadenieto-na-voynitsi-kray-parizh-e-strahliv-akt-zayavi-voenniyat-ministar-na-frantsiya.html", "text": "Френският министър на отбраната Флоренс Парли осъди нападението, извършено срещу група военнослужещи в парижко предградие, като „страхлив акт“, предава AFP.\r\nИнцидентът, описан от полицията като съзнателен, „няма да подкопае решимостта на войниците да работят за сигурността на французите\", се казва в изявление на Парли.Тереза Герова", "date": "2017.08.09", "title": "AFP: Нападението на войници край Париж е „страхлив акт\", заяви военният министър на Франция"}
{"url": "http://www.focus-news.net/news/2017/08/09/2424037/dobrich-odobren-e-kato-ideyno-predlozhenie-proekt-na-obshtinata-za-rehabilitatsiya-na-chast-ot-bul-dobrudzha-i-ul-nikola-petkov.html", "text": "Одобрен е като идейно предложение проект на Общината за рехабилитация на част от булевард „Добруджа“ и улица „Никола Петков“. Това съобщи кметът на Добрич Йордан Йорданов, предаде кореспондент на Радио „Фокус” – Варна. Двете пътни отсечки са в лошо състояние. За булевард „Добруджа“ това се отнася за участъка от бензиностанцията при кръстовището с булевард „Добричка епопея“ в посока квартал „Рилци“. Кметът припомни, че само преди няколко месеца предложението по време на обсъждане в Общинския съвет е срещнало отпор сред специалисти и по тяхното мнение е загубена кауза. \r\n„Но въпреки всичко ние бяхме последователни, положихме много усилия и виждате няколко месеца по-късно този песимизъм, който видяхме в Общински съвет, не се отрази по никакъв начин на нашия оптимизъм. И вече можем да се поздравим с това, че подадените ни проекти, които са два по трансгранично сътрудничество: единият за цялостна рехабилитация на ул. „Никола Петков“ и цялостна рехабилитация на бул. „Добруджа“ в отсечката от бензиностанция „Шел“ до кв. „Рилци“, плюс проекта, който е за зелен кадастър на град Добрич, минаха първия етап, който е един от най-трудните, а именно идейната част. Заедно с Община Меджидия успяхме“, обясни кметът. Той определи постигнатото за момента като „победа“. От тук нататък предстои да бъдат защитени техническите проекти. Срокът за това е в следващите три месеца. „Надеждата ни е, моята лична също, до края на годината да имаме резултат и евентуално финансиране на самите проекти“, каза още Йордан Йорданов. \r\nЖулиета НИКОЛОВА", "date": "2017.08.09", "title": "Добрич: Одобрен е като идейно предложение проект на Общината за рехабилитация на част от бул. „Добруджа“ и ул. „Никола Петков“"}
{"url": "http://www.focus-news.net/news/2017/08/09/2424038/priet-e-proektat-na-nov-zakon-za-merkite-sreshtu-izpiraneto-na-pari.html", "text": "Правителството одобри проекта на нов Закон за мерките срещу изпирането на пари и предлага на Народното събрание да го приеме. При изготвянето му е отразено съвременното европейско законодателство и Международните стандарти за борба с изпирането на пари и финансирането на терористични дейности и разпространението на оръжия за масово унищожение на Financial Action Task Force, приети през 2012 г. Това съобщиха от правителствената информационна служба.\r\nКакто и в действащия Закон за мерките срещу изпирането на пари, е дадена дефиниция на понятието „изпиране на пари” и са изброени категориите задължени по закона субекти. Въведена е изрична дефиниция за „банка фантом” – кредитна или финансова институция, учредена в юрисдикция, в която няма физическо присъствие, включващо концепция и управление, и е необвързана с регулирана финансова група.\r\nСъс законопроекта са регламентирани организацията и контролът по изпълнението на мерки за борба с прането на пари. Разширява се кръгът от мерки за превенция на използването на финансовата система за целите на изпирането на пари. Съгласно проекта те включват комплексна проверка на клиентите; събиране и изготвяне на документи и друга информация и тяхното съхраняване; оценка на риска от изпиране на пари; разкриване на информация относно съмнителни операции, сделки и клиенти; контрол върху дейността на задължените субекти и др.\r\nРазширява се и кръгът от лица, които попадат в дефиницията за видна политическа личност и спрямо които задължително се прилагат мерки за разширена комплексна проверка на клиента.\r\nС оглед промените в уредбата на мерките срещу изпирането на пари и въвеждането на изискванията на Директива (ЕС) 2015/849 са предвидени съответни промени и в Закона за мерките срещу финансирането на тероризма и в други закони.", "date": "2017.08.09", "title": "Приет е проектът на нов Закон за мерките срещу изпирането на пари"}
{"url": "http://www.focus-news.net/news/2017/08/09/2424039/pravitelstvoto-prie-nov-ustroystven-pravilnik-na-mrrb.html", "text": "Правителството прие нов Устройствен правилник на Министерството на регионалното развитие и благоустройството. С него се оптимизират структурата и числеността на административните звена и се прецизират техните функции, като се преодолява съществуващо дублиране.\r\nТова съобщиха от правителствената информационна служба.\r\nИзменя се структурата на специализираната администрация. Досегашните четири главни дирекции стават две – „Гражданска регистрация и административно обслужване” и „Стратегическо планиране и програми за регионално развитие”.\r\nСпециализираната администрация включва и осем дирекции: „Управление на териториалното сътрудничество”, „Търговски дружества и концесии”, „Държавна собственост”, „Устройство на територията и административно-териториално устройство”, „Технически правила и норми”, „Водоснабдяване и канализация”, „Геозащита и благоустройствени дейности” и „Жилищна политика”.\r\nОбщата администрация е организирана в дирекциите „Административно обслужване и човешки ресурси”, „Финансово-стопански дейности”, „Правна”, „Връзки с обществеността, протокол и международно сътрудничество”; „Информационно обслужване и системи за сигурност” и „Обществени поръчки”.\r\nНовата регламентация на административните звена съответства на функционалната компетентност на министъра на регионалното развитие и благоустройството с цел оптимизиране на дейностите и укрепване на административния капацитет.", "date": "2017.08.09", "title": "Правителството прие нов устройствен правилник на МРРБ"}
{"url": "http://www.focus-news.net/news/2017/08/09/2424040/dnevniksarbiya-zakonat-za-upotrebata-na-ezitsite-predizvikva-naprezhenie-sred-makedontsite.html", "text": "Проектът на новият закон за употребата на езиците, който предвижда въвеждането на албанския като втори официален език във всички институции на страната, предизвиква напрежение сред македонците, пише белградският \"Дневник\".\r\nСпоред изданието след като бъде приет, новият закон ще бъде представен пред Венецианската комисия, която трябва да се произнесе по спорните въпроси за надписите на двата езика върху банкноти, ценни книжа и върху униформите на армията, полицията, пожарната и други институции.\r\n\"Дневник\" пише, че политическите спорове между политиците и експертите продължават и докато премиерът Заев твърди, че промените не засягат унитарността и съответстват на конституцията на страната, опозиционната ВМРО-ДПМНЕ смята, че по този начин се въвежда двуезичност в Македония.Тереза Герова", "date": "2017.08.09", "title": "\"Дневник\"(Сърбия): Законът за употребата на езиците предизвиква напрежение сред македонците"}
{"url": "http://www.focus-news.net/news/2017/08/09/2424041/ministar-krasimir-valchev-uvelichenieto-na-uchitelskite-zaplati-ne-e-predizborno-ili-sledizborno-zaigravane-nito-opit-da-se-potushat-eventualni-stachki.html", "text": "Увеличението на учителските заплати не е предизборно или следизборно заиграване, нито опит да се потушат евентуални стачки. Това каза на брифинг министърът на образованието Красимир Вълчев, предаде репортер на Агенция „Фокус“. „В още една точка на днешното заседание на МС увеличихме праговете, съобразно 15-процентното увеличение от 1 септември, по Националната програма за оптимизация на училищната мрежа, в която се възстановяват извършените разходи за обезщетяване на училищата, така че да се възстановяват тези средства за обезщетение и при по-високи размери на допълнителните възнаграждения и на предоставените средства за работно облекло. Тези 80 млн. лв. са достатъчни за увеличение на основните заплати и допълнителните възнаграждения. Предлагаме и увеличение на процента на диференцирано заплащане от 3,5% на 4%, като се надяваме, че по-нататък ще направим още едно увеличение“, коментира Вълчев. \r\nТой уточни, че правят и още едно изменение и то е да отрегламентират допълнително възнаграждение за учителите, които участват в екипи за съвместна работа на институциите. „Вторият вид допълнително възнаграждение е за допълнително обучение за ученици, които не са придобили основните компетентности или за деца в предучилищна възраст, които не владеят майчин език“, добави той.\r\nОбразователния министър поясни, че нямат конкретни искания от страна на синдикалните организации за увеличения. „Този ангажимент не е предизборно или следизборно заиграване или опит да се потушат евентуални стачки, то е реакция на основните предизвикателства, пред които сме изправени като общество“, подчерта Вълчев. \r\nПо думите му традиционно има недостиг на учители по информационни технологии, английски език. „През следващите години вече имаме осезаем недостиг на учители по математика. Очакваме да почувстваме недостиг и по природните дисциплини. В по-малки и по-отдалечени места е трудно да се привлекат добри и мотивирани учители, защото един млад човек трябва да жертва част от социалната си среда, която би имал в големия град“, допълни той и поясни, че затова ще предложат Механизъм за допълнително диференцирано финансиране на училищата и детските градини в малки населени места, като тези в Северозападна България, Родопите и малките гранични общини.\r\nЛюба АЛЕКСИЕВА", "date": "2017.08.09", "title": "Министър Красимир Вълчев: Увеличението на учителските заплати не е предизборно или следизборно заиграване, нито опит да се потушат евентуални стачки"}
{"url": "http://www.focus-news.net/news/2017/08/09/2424042/kyustendil-po-shest-chasa-dnevno-se-spira-piteynata-voda-v-selo-sovolyano.html", "text": "По шест часа дневно се спира питейната вода в кюстендилското село Соволяно. Това каза пред Радио „Фокус” – Кюстендил кметът на населеното място Пламен Илиев. По думите му, заради сухото време е намаляла водата в сондажните кладенци, а в същото време консумацията й се е увеличила драстично. „Това е причината да се въведе воден режим. Всеки ден от 11.00 до 17.00 часа водата се спира, което да позволи вечер и сутрин домакинствата да имат вода”, обясни Илиев. Следи се стриктно и за спазване на забраната за ползване на водата за нужди, които са извън питейно-битовите. \r\n800 души е броят на постоянно живеещите хора в село Соволяно, но през летните месеци жителите се увеличават.\r\nВенцеслав ИЛЧЕВ", "date": "2017.08.09", "title": "Кюстендил: По шест часа дневно се спира питейната вода в село Соволяно"}
{"url": "http://www.focus-news.net/news/2017/08/09/2424043/pravitelstvoto-otpuska-dopalnitelni-5-mln-leva-za-zashtita-ot-gradushkite.html", "text": "Министерският съвет одобри допълнителни разходи в размер 5 млн. лева по бюджета на Министерството на земеделието, храните и горите. Средствата са предназначени за попълване на резерва с противоградови ракети на Изпълнителната агенция „Борба с градушките“ и за извършване на профилактика на техниката. Това съобщиха от правителствената информационна служба.\r\nСумата ще бъде осигурена от резерва за непредвидени и неотложни разходи по Закона за държавния бюджет.", "date": "2017.08.09", "title": "Правителството отпуска допълнителни 5 млн. лева за защита от градушките"}
{"url": "http://www.focus-news.net/news/2017/08/09/2424044/stara-zagora-zatvornik-e-izbyagal-ot-starozagorskiya-zatvor.html", "text": "Затворник е избягал от старозагорския затвор. Това казаха за Агенция „Фокус“ от пресцентъра на  Областната дирекция на МВР в Стара Загора. Отсъствието на мъжа е открито, след като той не се е завърнал от работен обект. \r\nЦветилена СИМЕОНОВА", "date": "2017.08.09", "title": "Стара Загора: Затворник е избягал от старозагорския затвор"}
{"url": "http://www.focus-news.net/news/2017/08/09/2424045/plovdiv-predstoi-obstoyno-obsledvane-v-kv-stolipinovo-za-ustanovyavane-realniya-broy-na-zhitelite-i-na-nezakonnite-postroyki.html", "text": "Предстои обстойно обследване в кв. „Столипиново“ в Пловдив, чрез което да се установи реалният брой на жителите и на незаконно издигнатите постройки там. Това каза за Радио „Фокус“ – Пловдив Николай Чунчуков, кмет на район „Източен“ в града. По думите му, обследването трябва да започне до края на годината. „За целта трябва да се направи геодезично заснемане на моментното състояние в квартала с броя на постройките, а след това заснемането да се извършва периодично. Години наред се питаме колко са незаконните постройки в кв. „Столипиново“. На всички е ясно, че за период повече от 25 години там са изникнали хиляди незаконни къщи и други подобни постройки. Голяма част от обитателите на квартала нямат адресна регистрация, тъй като законът не позволява такава за нерегламентирани постройки. Информацията от предстоящия обширен анализ е необходима за предприемането на последващи действия за разрешаването на проблема с незаконните къщи, а той е изключително сериозен. Според неофициални данни, в кв. „Столипиново“ в Пловдив живеят около 50 000 души“, обясни Чунчуков. \r\nСпоред районния кмет обследването в квартала ще продължи повече от година. „Никой не е водил статистика за незаконно строителство в кв. „Столипиново“. Никой не може да каже точния брой на тези нерегламентирани постройки. Тук на съвсем малка площ са концентрирани много незаконни къщи и наподобяващи им постройки, а не се касае за 20-30 къщи. През последните години се опитваме да сведем до минимум незаконното строителство. Всяка година се изготвят заповеди за премахване на около 30-40 постройки. Премахване новопостроени къщи или спираме строителството на такива. Но има много други, оставени в наследство от последните 20 и повече години“, обясни Николай Чунчуков. По думите му към момента са изготвени около 60 заповеди за премахване на незаконни постройки в кв. „Столипиново“, като една част от тях са за изоставени къщи. „Жителите, отговарящи на необходимите условия, подават документи за общинско жилище, комисията ги разглежда, дава становище и ако то е положително, съответно ги настанява. Тогава тези жители започват да заплащат всичко: ток, вода и наем. По този начин ние, като администрация, вече можем да започнем процедура по премахване на незаконната им къща. Това е начинът да не се получават конфликти“, подчерта Николай Чунчуков.\r\nТони МИХАЙЛОВ", "date": "2017.08.09", "title": "Пловдив: Предстои обстойно обследване в кв. „Столипиново“ за установяване реалния брой на жителите и на незаконните постройки"}
{"url": "http://www.focus-news.net/news/2017/08/09/2424046/afp-antiteroristichniyat-otdel-na-prokuratura-poe-razsledvaneto-na-napadenieto-sreshtu-voynitsi-kray-parizh.html", "text": "Антитерористичният отдел на Прокуратурата в Париж пое разследването на нападението, което бе извършено с автомобил срещу група военнослужещи в предградията на френската столица, предава AFP.\r\nРазследването е за „опити за убийства... във връзка с терористична акция\", се казва в изявление от Прокуратурата.Тереза Герова", "date": "2017.08.09", "title": "AFP: Антитерористичният отдел на Прокуратура пое разследването на нападението срещу войници край Париж"}
{"url": "http://www.focus-news.net/news/2017/08/09/2424047/gabrovo-17-godishno-momiche-postrada-pri-katastrofa-na-patya-mezhdu-selata-bozhentsi-i-donino.html", "text": "17-годишно момиче пострада при катастрофа на пътя между селата Боженци и Донино. Сигнал за инцидента е подаден около 07.00 часа тази сутрин, съобщиха за Радио „Фокус“ – Велико Търново от Областна дирекция на МВР – Габрово. Според данните за произшествието 18-годишният водач на лек автомобил е загубил контрол над колата при ляв завой в посока село Донино. Превозното средство е излязло вдясно извън платното и се ударило в крайпътен скат и в дърво. В автомобила пътували общо шестима души: три девойки и трима младежи. При инцидента е пострадало едно от момичетата, което е на 17 години. Тя е настанена за лечение в МБАЛ - Габрово с фрактура на шиен прешлен. \r\nВодачът на автомобила е тестван за употреба на алкохол – техническото средство отчело 1.00 на хиляда. Служители на Пътна полиция и Районно управление-Габрово работят по цялостното изясняване на случая.\r\nЛуиза ТРАНЧЕВА", "date": "2017.08.09", "title": "Габрово: 17-годишно момиче пострада при катастрофа на пътя между селата Боженци и Донино"}
{"url": "http://www.focus-news.net/news/2017/08/09/2424048/pregled-na-mezhdunarodnite-novini-do-13-chasa-agentsiya-fokus.html", "text": "Повечето млади жени от Европейския съюз, които са станали майки в юношеските си години, са регистрирани в Румъния и България. Това показват данните на Европейската статистическа служба (Евростат), цитирани от австрийският вестник  Vorarlberg Zeitung .\r\nСтатистиката показва, че делът на майките под 20-годишна в тези две страни е около 12 %. За сравнение в Австрия майките в юношеска възраст са едва 2,8 % от общия дял – с цели четири процента под средното ниво за ЕС.\r\nВисок дял на майките в тийнейджърска възраст има още Унгария ( 9 %), Словакия (8,4 %), Латвия (5,5 %), Великобритания и Литва (5,4 %) и Полша (4 ,8 %). Под два процента са Италия, Словения, Дания и Швеция.\r\nСредните стойности показват, че европейките раждат първото си дете на 29-годишна възраст. Само в Испания, Гърция, Ирландия, Италия, Люксембург и Португалия  по-голямата част от жените раждат за първи път след 30-та си година. Най-високият дял на майките над 40-годишна възраст имат Италия (8,0%) и Испания (7,4%).\r\n*** Превозно средство се вряза в група военнослужещи в департамента О дьо Сен, регион Ил дьо Франс, Северна Франция.\r\nПо данни на полицията инцидентът се е случил около осем часа в сряда сутрин. Шестима войници са пострадали, като двама от тях са получили сериозни наранявания. В ход е полицейска операция за издирването на извършителя, който е избягал.\r\nКъм момента властите не са в състояние да потвърдят дали става въпрос за умишлени действия или инцидент.\r\n*** Антитерористичният отдел на Прокуратурата в Париж пое разследването на нападението, което бе извършено с автомобил срещу група военнослужещи в предградията на френската столица.\r\nРазследването е за „опити за убийства... във връзка с терористична акция\", се казва в изявление от Прокуратурата.\r\n*** Силна експлозия е разтърсила около три часа в сряда сутрин (местно време) бизнес сграда в черногорската столица Подгорица.\r\nНяма данни за жертви в резултат на експлозията, но материалните щети са сериозни. Взривната вълна е избила стъклата на прозорците на съседните сгради, щети има и върху няколко автомобила, паркирани в непосредствена близост. \r\nЕксплозията, която е чута и в по-отдалечени райони на Подгорица, е предизвикала паника сред местното население. На място работят полицейски екипи.\r\nПрез ноември 2016 г. в същата сграда беше хвърлена бомба.\r\n*** Дипломатическото представителство на ФРГ в Прищина препоръча на косовските власти да създадат нови институции колкото е възможно по-скоро, тъй като няма време за губене.\r\nПресслужбата на посолството разпространи изявление, в което посъветва политическите партии да изразходват повече енергия в конструктивни и приемливи компромиси, отколкото във фокусирането върху клеветнически изказвания срещу съответните си политически опоненти.\r\n„Косово е изправено пред много спешни предизвикателства и посрещането на тези предизвикателства изисква функциониращо правителство. Надяваме се, че институциите скоро ще бъдат създадени, защото Косово няма време за губене\", се посочва в отговора на германското посолство в Прищина, изпратено до вестник „Телеграф“. \r\nСпоред германското посолство в парламентарната демокрация избраните представители трябва да бъдат държани отговорни пред своите избиратели и да реализират резултатите от изборите в конструктивно парламентарно мнозинство. \"Това изисква компромиси в името на страната и нейните граждани. Много спешни предизвикателства, като например икономическото развитие, заетостта или реформите в здравеопазването, оказват пряко въздействие върху ежедневния живот на гражданите на Косово. Важно е избраните представители да зачетат доверието, дадено от техните избиратели, и скоро да създадат правителство, за да отговорят на всички тези предизвикателства\", е мнението на германските дипломати в Прищина.\r\n*** Най-малко един човек е загинал, а друг е ранен при самоубийствена атака с кола-бомба, извършена в близост до полицейски пост в афганистанската столица Кабул.\r\n„Мъжът, убит при атаката, е нападателят, който е бил в такси“, поясни източник от силите за сигурност, допълвайки, че „един цивилен е пострадал при нападението“. \r\nКъм момента нито една групировка не е поела отговорност за нападението.\r\n*** Ситуацията със сигурността в Афганистан се влошава все повече и повече. Това се отразява и на депортациите на мигрантите, чиито молби за убежище са отхвърлени от германските власти. Ефектът: в бъдеще само нарушителите и опасните лица от афганистански произход ще бъдат връщани в родината им.\r\nВ спора за депортирането на отхвърлените кандидати за убежище в Афганистан, Министерството на вътрешните работи и външнополитическото ведомство в Берлин се договориха да продължат връщането на афганистански граждани само при изключителни случаи. Въз основа на нова оценка на сигурността само нарушителите и опасни лица ще бъдат депортирани, бе информацията, разпространена от редакционната мрежа в Германия. \r\nГерманското правителство официално потвърди, че депортирането е ограничено значително след нападението в близост до дипломатическото представителство на ФРГ в Кабул през месец май тази година.\r\nДепортации в Афганистан са спорни, тъй като конфликтът между правителството и талибаните отново се ожесточи. Ситуацията със сигурността се счита за по-лоша от всякога в периода след намесата на САЩ в страната вследствие на терористичните атентати от 11 септември 2001 г.\r\n*** Броят на жертвите, загинали при разрушителното земетресение в китайската провинция Съчуан, достигна до 19 души.\r\nПострадали са 247 души, като 40 от тях са в тежко състояние.\r\nПо-рано бе съобщено за 13 загинали и 175 пострадали. Властите се опасяват обаче, че силното земетресение, което разтърси китайската провинция Съчуан с магнитуд от 6,4 по скалата на Рихтер, може да е отнело живота на около стотина души. \r\nОколо 10 часа след първия трус, в Синдзян-уйгурския автономен регион бе регистрирано второ разрушително земетресение от 6,6 по Рихтер. Към момента няма данни за жертвите и пострадалите в региона.\r\n***", "date": "2017.08.09", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/09/2424049/veernje-novosti-sarbiya-srabski-tankisti-specheliha-treto-myasto-na-sastezanie-na-poligon-kray-moskva.html", "text": "Сръбски танков батальон спечели трето място на състезание на полигона \"Алабино\" край Москва, съобщава белградският Večernje novosti.\r\nСъстезанието е било спечелено от танкистите на Русия, следвани от Азербайджан. На четвърто място е класиран танков батальон от Киргизия.Тереза Герова", "date": "2017.08.09", "title": "Večernje novosti (Сърбия): Сръбски танкисти спечелиха трето място на състезание на полигон край Москва"}
{"url": "http://www.focus-news.net/news/2017/08/09/2424050/plovdiv-zadarzhan-e-kriminalno-proyaven-i-osazhdan-mazh-saprichasten-kam-deset-krazhbi-na-pari-ot-vazrastni-hora.html", "text": "Установен и задържан е извършител на кражби по измамен начин на територията на град Пловдив. С полицейска заповед за 24 часа в ареста на Трето Районно управление „Полиция” вчера е задържан 46-годишен мъж от Пазарджик, криминално проявен и осъждан, съобщиха от Областната дирекция на МВР – Пловдив. В хода на проведено разследване са събрани доказателства, че той е съпричастен към десет случая на кражби на пари от възрастни пловдивчани. По идентичен начин – представяйки се за наемател, пазарджиклията се срещал с хазяите, оглеждал жилището и в непринуден разговор с тях молел да му развалят банкнота от 100 лева за заплащане на чакащо го на адреса такси. Собствениците веднага се отзовавали на молбата, но докато се усетят, той прибирал както техните пари, така и банкнотата и изчезвал набързо. Материалите са докладвани в районната прокуратура. Процесуално следствените действия продължават.", "date": "2017.08.09", "title": "Пловдив: Задържан е криминално проявен и осъждан мъж, съпричастен към десет кражби на пари от възрастни хора"}
{"url": "http://www.focus-news.net/news/2017/08/09/2424051/afp-germaniya-iziska-sdarzhanost-ot-severna-koreya-i-sasht.html", "text": "В сряда Германия призова Северна Корея и Съединените американски щати да покажат „сдържаност\" след апокалиптичните заплахи, които Вашингтон и Пхенян си размениха, предава AFP.\r\n„Наблюдаваме нарастващата реторическа ескалация относно Корейския полуостров с най-голяма загриженост\", подчерта пред репортери говорителят на външното министерство в Берлин Мартин Шефер.\r\n„Ето защо призоваваме всички страни към сдържаност“, допълни Шефер.Тереза Герова", "date": "2017.08.09", "title": "AFP: Германия изиска „сдържаност\" от Северна Корея и САЩ"}
{"url": "http://www.focus-news.net/news/2017/08/09/2424052/ministerstvo-na-pravosadieto-izbyagaliyat-ot-starozagorskiya-zatvor-zatvornik-e-obyaven-za-obshtodarzhavno-izdirvane.html", "text": "Избягалият от старозагорския затвор затворник е обявен за общодържавно издирване. Това съобщиха за Агенция „Фокус“ от пресцентъра на Министерството на правосъдието. Мъжът е избягал вчера около 17:00 часа. \r\nОт пресцентъра на Министерството на правосъдието казаха още, че заместник-министър Николай Проданов провежда рутинни проверки в много от затворите в страната.\r\nЦветилена СИМЕОНОВА", "date": "2017.08.09", "title": "Министерство на правосъдието: Избягалият от старозагорския затвор затворник е обявен за общодържавно издирване"}
{"url": "http://www.focus-news.net/news/2017/08/09/2424053/plovdiv-predstoi-operatsiya-na-zhenata-koyato-tezhko-postrada-pri-katastrofata-na-razklona-za-selo-zlatitrap.html", "text": "56-годишната жена, пострадала при катастрофата при разклона за пловдивското село Златитрап, е с много тежки травми и с опасност за живота. Това съобщи за Радио „Фокус“ – Пловдив говорителят на Университетската болница „Св. Георги“ в Пловдив, където тя е настанена. Пострадалата е прегледана от хирург, неврохирург, ортопед и травматолог. Установени са фрактура на таза и втори шиен прешлен, 3 счупени ребра, разкъсване на диафрагмата и стомаха, също пневмоторакс. На 56-годишната жена й предстои операция на стомаха. Лекарите не се ангажират с прогнози за състоянието й.„Фокус“ припомня: \r\nВ 09:10 часа тази сутрин е получен сигнал за тежка катастрофа между микробус и лек автомобил на разклона за пловдивското село Златитрап, при кръстовището за кв. „Прослав“. Освен 56-годишната жена, пострада и 42-годишна пътничка в автомобила. 37-годишният водач на микробуса е тестван с дрегер за алкохол, като пробата му е отрицателна. \r\nТони МИХАЙЛОВ", "date": "2017.08.09", "title": "Пловдив: Предстои операция на жената, която тежко пострада при катастрофата на разклона за село Златитрап"}
{"url": "http://www.focus-news.net/news/2017/08/09/2424054/dimitar-danchev-stolichna-obshtina-provezhda-se-zasilena-kampaniya-za-premahvane-na-suhi-i-opasni-darveta-v-stolitsata.html", "text": "В момента правим по-засилена кампания за премахване на сухи и опасни дървета. До края на месец август тя трябва да приключи. Това каза пред журналисти Димитър Данчев, ландшафтен архитект и директор на дирекция „Зелена система“ към Столична община, след като екипите на дирекцията премахнаха сухо дърво на бул. „Христо Ботев“, предаде репортер на Агенция „Фокус“. „Целогодишно Столична община извършва премахване на сухи и опасни дървета, както и кастрене на такива със сухи клони, а също така и резитби за оформяне на короната на дърветата“, обясни Данчев. По думите му тези манипулации се извършват, както по улици и булеварди, така и в паркове и градини, в детски градини и училища. „По улиците и булевардите тази манипулация е по-интензивна, тъй като гледаме да контролираме короните на дърветата там, където има контактна мрежа на електротранспорта, за да не се получават инциденти“, отбеляза Димитър Данчев. „Готвим процедура за избор на изпълнител за обследване на опасните дървета в столицата, тъй като има много, които са видимо здрави, но вътрешно имат различни загнивания. С томографски апарат това ще може да се проследи и да се установи кое дърво е опасно и кое не. Подготвяме и кампания за почистване на сухите и опасни дървета в част от Борисовата градина, която предстои да се изпълни до края на годината“, обясни той, като уточни, че до края на месеца предстои да започне маркирането на сухите и опасни дървета в Борисовата градина, след което междуведомствена комисия в разширен състав ще одобри маркирането и ще се пристъпи към премахване. По думите на Данчев високите температури оказват влияние за изсъхването на дърветата, но не е единственият фактор. „Дърветата са живи организми, при тях протичат определени процеси и ежегодно има изсъхнали, но ние следим растителността в София и изготвяме експертни оценки. Той отбеляза още, че дърветата, с които имаше инциденти в последните дни, не са били обследвани и са изглеждали видимо здрави. „За частните имоти собствениците са длъжни да се грижат и стопанисват такива дървета, те трябва да информират районната администрация, от която да изискат разрешително и да бъдат премахнати“, уточни още Данчев.", "date": "2017.08.09", "title": "Димитър Данчев, Столична община: Провежда се засилена кампания за премахване на сухи и опасни дървета в столицата"}
{"url": "http://www.focus-news.net/news/2017/08/09/2424055/afp-niderlandiya-e-otkrila-insektitsidi-v-yaytsata-oshte-prez-noemvri-2016-g.html", "text": "Белгийският министър на земеделието Денис Дюкарм заяви в сряда, че Нидерландия е открила потенциално вредни инсектициди в яйцата още през ноември 2016 г., девет месеца преди избухването на скандала в Европа, предава AFP.\r\nВътрешен нидерландски доклад „отчита констатацията за наличието на фипронил в холандски яйца в края на ноември 2016 г.\", разкри министър Денис Дюкарм в рамките на парламентарно изслушване за скандала.Тереза Герова", "date": "2017.08.09", "title": "AFP: Нидерландия е открила инсектициди в яйцата още през ноември 2016 г."}
{"url": "http://www.focus-news.net/news/2017/08/09/2424056/blic-sarbiya-srabskata-armiya-trenira-na-dva-fronta-s-nato-i-s-rusiya.html", "text": "Политиката на военен неутралитет, която Сърбия провежда, дава възможност армията да участва в различни военни учения едновременно, пише белградският Blic и припомня, че в момента сръбски военни части участват в маневрите на страните от НАТО \"Platinum Lion 17.2\" на територията на България, както и в съвместни учения с руската армия в Ленинградска област.\r\nBlic съобщава, че 21-ви батальон от 2-ра бронирана бригада на Сръбската армия в продължение на седмица тренира на полигона Ново село, край Сливен,  заедно с 800 военнослужещи от България, Албания, Македония, Черна Гора, Молдова, САЩ, Румъния, Словения и Украйна, в рамките на учението \"Platinum Lion 17.2\", организирано от европейското командване на войските на САЩ.\r\nПо същото време 70 сръбски военнослужещи от 37-ми механизиран батальон на бронетанковите войски участват в тактическо военно учение с бойни стрелби на руския Западен военен окръг на полигона \"Кириловски\" във Виборгския район на Ленинградска област.\r\nСпоред изданието едновременното участие във военни учения на НАТО и Русия се дължи единствено на политиката на военен неутралитет, която страната спазва през последните години.\r\nВ заключение Blic цитира мнението на професора от Института по сигурност, Зоран Драгишич, според който „политиката на неутралитет на Сърбия зависи от отношенията между САЩ и Русия, които за съжаление в момента са лоши\"..Тереза Герова", "date": "2017.08.09", "title": "Blic (Сърбия): Сръбската армия тренира на два фронта - с НАТО и с Русия"}
{"url": "http://www.focus-news.net/news/2017/08/09/2424057/chez-grup-otchete-za-parvoto-shestmesechie-na-2017-godina-znachimo-navlizane-na-pazara-na-esko-uslugite-v-germaniya.html", "text": "ЧЕЗ Груп придоби германската ЕЛЕВИОН, специализирана в инсталация, модернизация и реконструкция на енергийни съоръжения в търговски и индустриални сгради, съобщиха от компанията. Годишните продажби на ЕЛЕВИОН достигат до около 8 милиарда чешки крони ( 306 160 000 Евро). С придобиването на компанията ЧЕЗ Груп вече е работодател на още 1800 експерти и се превръща в основна сила на динамично разрастващия се пазар на ЕСКО услугите в Германия.", "date": "2017.08.09", "title": "ЧЕЗ Груп отчете за първото шестмесечие на 2017 година значимо навлизане на пазара на ЕСКО услугите в Германия"}
{"url": "http://www.focus-news.net/news/2017/08/09/2424058/dobrich-chlen-na-zhurito-v-konkursa-nadezhdi-talanti-maystori-organiziran-ot-obshtinata-e-prof-fausto-ennio-di-chezare.html", "text": "Член на журито в тазгодишното издание на конкурса „Надежди, таланти, майстори“, организиран от Община град Добрич, е проф. Фаусто Еннио Ди Чезаре. Това съобщи Светлана Попова, експерт във функция „Култура“ на Дирекция „ Хуманитарни дейности“ в Община град Добрич, предаде кореспондент на Радио „Фокус” – Варна. Тази година ще се проведе XXI издание на Международния младежки музикален конкурс „Надежди, таланти, майстори“. Той ще се състои в дните от 4 до 8 септември и е „едно много красиво събитие в Добрич“, по думите на Светлана Попова. Най-малките участници са на 6 години, най-големите – на 35 години. Разнообразни са не само по възраст участниците, разнообразни са и категориите за участие. Освен солистите инструменталисти за пиано, цигулка, виолончело и флейта ще се изявяват участници в категория „Клавирно дуо за едно пиано“, което прави конкурсът уникален, посочи Светлана Попова. В категорията „Камерна музика“ за камерни ансамбли са включени от сонатно дуо до секстет. \r\nЕкспертът посочи, че много интересна е и категорията „Акомпанимент“, която е без възрастови ограничения. Оценяват се качествата, старанието, трудът и умението на акомпанятора. Съвсем наскоро е получена и заявка за участие в категорията „Учител и ученик“. „Това е една много интересна категория, където всеки преподавател свири заедно със своя ученик. Конкурсната програма е по свободен избор с изключение на голямата възрастова група (III-та и  IV-та), при които участниците преминават в два тура. Първият е селекционен, при вторият те представят различно произведение за окончателна оценка от журито“, каза Светлана Попова. Тя допълни, че и тази година председател на журито е проф. Виктор Чучков. „Той е наш духовен приятел и двигател на целия този конкурс с много идеи, с много опит и с много любов се отнася към всичко, което касае участниците и организацията на този фестивал“, отбеляза още Светлана Попова. По препоръка на проф. Чучков тази година член на журито ще бъде и маестро Йордан Дафов, който от години не е гостувал в Добрич, но е добре познат в музикалните среди и сред почитателите на класическата музика. В момента е главен художествен ръководител на Държавна опера – Бургас. Кремена Ачева е също член на журито, преподавател в Музикалното училище в София, свири на флейта. Чуждестранното участие в журито в това издание е проф. Фаусто Еннио Ди Чезаре. Той е известен италиански пианист и диригент, който преподава в Националната консерватория „Санта Чечилия“ в Рим. Има богат опит като член на жури и е на достолепна възраст. \r\nДоц. Огнян Константинов е другият член на журито. Той е виолист, преподава в Националната музикална академия „Панчо Владигеров“, доктор по музикознание, свири в Камерния ансамбъл „Софийски солисти“. Журито по думите на Светлана Попова е разнородно, а надеждите са, че ще има и достатъчно участници в конкурса, добре подготвени, за да се превърне той отново в едно вълнуващо културно събитие за града. Тази година участие в конкурса е заявила доц. Ана-Мария Дафова, дъщеря на маестро Йордан Дафов. Тя работи в Университета по изкуства в град Есен, Германия. На този конкурс тя ще бъде като наблюдател поради големия интерес на катедра „Музика“ в този университет. Подробна информация за конкурса е публикувана на сайта на Община град Добрич в рубриката „Актуални теми“. \r\nЖулиета НИКОЛОВА", "date": "2017.08.09", "title": "Добрич: Член на журито в конкурса „Надежди, таланти, майстори“, организиран от Общината, е проф. Фаусто Еннио Ди Чезаре"}
{"url": "http://www.focus-news.net/news/2017/08/09/2424059/dots-d-r-maya-argirova-pirogov-postradaliyat-ot-udar-ot-malniya-mozhe-da-se-vazstanovi-na-100-ako-ozhivee.html", "text": "Пострадалият от удар от мълния може да се възстанови на 100%, ако оживее. Това каза в интервю за Агенция „Фокус“ доцент д-р Мая Аргирова, координатор на Специализирания комплекс по изгаряния и пластична хирургия в УМБАЛСМ „Пирогов“.\r\nТя уточни, че случаите, в които пострадалите от мълния не загиват на мястото на инцидента, са изключително редки. „Смъртността е висока и варира в отделните страни по данни около 10%. Но това са трудно обработвани статистически данни, защото честотата не е голяма. За моята дългогодишна практика в нашия център съм виждала четири или пет случая на оцелели. Възстановяването винаги е бавно, продължително и със съответните реконструктивни операции. Това обикновено са дълбоки изгаряния и много от тях например ако са в лумбо-сакралната област (кръстната област), могат да засегнат и гръбначния мозък. И протичат с неврологични усложнения, които обаче са обратими и при правилно поведение и познаване на проблема могат да се възстановят дори на 100% като двигателна активност“, каза д-р Аргирова.\r\nПо думите й зоните, които най-често се засягат при удар от мълния, са краката и гръбначния стълб. „Клиничният ход на тези изгаряния е от типа на високоволтовите електрически изгаряния. Затова понякога под видимо здравата кожа може да има увредени и цели мускулни групи, съдове, нерви, кости и стави, както и дълбоко лежащи вътрешни органи. Наблюдавали сме изгаряния и на стомаха. Вътрешните поражения не могат да се преценят веднага и се установяват във вторичния преглед при специализирания център или окръжната база, където се транспортират тези пациенти. Може да има засягане на всички вътрешни органи – дори и на бъбреците“, обясни д-р Аргирова.\r\nЦветилена СИМЕОНОВА", "date": "2017.08.09", "title": "Доц. д-р Мая Аргирова, \"Пирогов\": Пострадалият от удар от мълния може да се възстанови на 100%, ако оживее"}
{"url": "http://www.focus-news.net/news/2017/08/09/2424060/kyustendil-obshtina-dupnitsa-ima-gotovnost-da-finansira-remonta-na-tyurmeto-sas-sredstva-ot-sobstveniya-si-byudzhet.html", "text": "Община Дупница има готовност да финансира ремонта на паметника на културата „Тюрмето” със средства от собствения си бюджет. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му, все още се чака отговор на изпратено писмо до „Америка за България”. „Ние сме входирали искане за финансиране на този проект през месец януари, все още чакаме отговор”, посочи Георгиев. По думите му Община Дупница има готовност да финансира самостоятелно самия проект, а стойността е около 76 хиляди лева. „Надявам се, че в близките един-два месеца дейностите ще започнат, независимо от вида финансиране, защото те са наложителни”, каза Красимир Георгиев. По думите му, целта е обектът да бъде съхранен, ремонтиран и използван като художествена галерия.\r\nВенцеслав ИЛЧЕВ", "date": "2017.08.09", "title": "Кюстендил: Община Дупница има готовност да финансира ремонта на „Тюрмето” със средства от собствения си бюджет"}
{"url": "http://www.focus-news.net/news/2017/08/09/2424061/podsadim-admiral-po-deloto-za-pucha-v-turtsiya-ne-vidyah-nachalnikat-na-gsht-da-e-darzhan-nasila-vav-voennata-baza-akandzha.html", "text": "Бившият командир на Северната военноморска зона в Истанбул бригаден адмирал Йомер Фарук Харманджък заяви пред съд в Анкара, че не е видял началникът на Генералния щаб (ГЩ) армейски генерал Хулуси Акар да е бил държан насила във военната база Аканджъ, предаде информационната агенция Догу хабер ажансъ (ДХА).  На 1 август в турската столица започна съдебен процес срещу 486 души, обвинени за участие в неуспелия опит за преврат на 15 юли м.г. Един от тях е и въпросният бригаден адмирал, а делото е съсредоточено върху дейностите във ВВС базата Акънджъ близо до Анкара, която се приема като щаб на „заговорниците”.\r\n Йомер Фарук Харманджък бе подложен днес на кръстосан разпит в Четвърти състав на съда за тежки престъпления заради твърденията, че е правил опит да накара началника на ГЩ да подпише прокламация за извършен преврат. Обвиняемият заяви пред съдията, че е отишъл в базата Акънджъ за да пътува с куриерския самолет до Истанбул. Междувременно научил за опита за преврат и за присъствието в същата база на началника на ГЩ и на командващите видовете въоръжени сили. \r\n„За да се ориентирам в обстановката след като разбрах за пуча, попитах изчакващите там началник на ГЩ и командващия ВМС: „Господа, както става и какво правим?”. Извън това не съм в позицията да издавам заповеди на никого. … Отидох в стаята, в която беше началникът на ГЩ, така както мога да ходя във всяка друга стая в базата. Не беше в състояние на някаква заплаха. Около него нямаше въоръжени лица, които да го застрашават. Не видях да е държан насила там.”, посочва още обвиняемият бригаден адмирал Йомер Фарук Харманджък, цитиран от ДХА.. Георги Димов", "date": "2017.08.09", "title": "Подсъдим адмирал по делото за пуча в Турция: Не видях началникът на ГЩ да е държан насила във военната база Акънджъ"}
{"url": "http://www.focus-news.net/news/2017/08/09/2424062/plovdiv-zhenata-postradala-pri-vzriv-na-gazova-butilka-v-saedinenie-vse-oshte-e-s-opasnost-za-zhivota-nay-rano-v-petak-shte-y-se-napravi-operatsiya.html", "text": "60-годишната жена, пострадала при взрив на газова бутилка в град Съединение, все още е с опасност за живота. Това съобщи за Радио „Фокус“ – Пловдив говорителят на Университетската болница „Св. Георги“ в Пловдив. Жената е настанена в Клиниката по изгаряния, като най-рано в петък ще е възможно да й се направи операция. „Състоянието й е изключително тежко. Според лекарите стабилизирането й ще настъпи много бавно. Жената е била настанена в Клиниката по изгаряния със 70% – 75 % дълбоки изгряния, 35% от които третостепенни в областта на гърба и седалището. Пострадалата е на апаратна вентилация. Правят се вливания, включително и на плазма“, уточниха от пресцентъра на болницата.\r\n„Фокус“ припомня: \r\n60-годишна жена пострада при взрив на газова бутилка в град Съединение. Инцидентът стана на 8 август около обяд. Пострадалата е подменяла празна газова бутилка с нова, когато е настъпил взрив.\r\nТони МИХАЙЛОВ", "date": "2017.08.09", "title": "Пловдив: Жената, пострадала при взрив на газова бутилка в Съединение, все още е с опасност за живота, най-рано в петък ще й се направи операция"}
{"url": "http://www.focus-news.net/news/2017/08/09/2424063/federika-mogerini-es-pokaza-yasno-tsyalostnata-i-postoyanna-angazhiranost-kam-makedoniya-i-regiona.html", "text": "Последните посещения в Скопие на Върховния представител на Европейския съюз по въпросите на външните работи и политиката на сигурност Федерика Могерини и комисарят по разширяването Йоханес Хан ясно показват цялостната и постоянна ангажираност към Македония и региона. Това пише самата Могерини в отговора до евродепутата и заместник-председател на Европейския парламент Димитрис Пападимулис, който отправи писмен въпрос във връзка със ситуацията в Македония, предава скопският телевизионен канал „Алсат-М“.\r\nПападимулис изпрати писмото на 4 май и в него подчерта, че „Македония е подкопана от продължителна политическа нестабилност, с политически и междуетнически раздор, който се влошава\". В текста Пападимулис подчертава, че „се засилва климата на политическо съперничество, съществува непрекъсната несигурност по въпроса за сформиране на правителство, медиите се опитват да се заглушат, независимостта на съдебната власт е под въпрос, а насилието и сблъсъците ескалират\". Той добавя, че ситуацията в Македония „влошава и националистическата и иредентистичка реторика на албанския премиер Еди Рама и политиката на Косово, които се опитват да отвлекат вниманието на обществото от истинските проблеми като бедността и корупцията\".\r\n„Тези явления застрашават стабилността и развитието на страните от Западните Балкани, както и техния европейски път“, бе заключението на Пападимулис.\r\nОтговорът на Могерини е с дата от 27 юли, но гръцкият евродепутат съобщи за него в сряда, 9 август. В него се отбелязва, че „присъствието и ангажимента на ЕС за страните от Западните Балкани е от жизненоважно значение за мира и стабилността в региона и неговото икономическо възстановяване\".\r\n„В този контекст, ЕС изрази готовност да сътрудничи с новото правителство на бившата югославска република Македония, която вече направи положителни стъпки към стабилизиране на отношенията със своите съседи“, казва Могерини в отговора си.\r\nТя добавя също, че представителите на ЕС в техните изявления, но и в преките контакти с политическите лидери, постоянно предупреждават, че трябва да се избягват всякакви провокативни изказвания.\r\n„ЕС насърчава мира, помирението и регионална стабилност чрез диалог и консенсус, и ще продължи да го прави“, подчертава още Могерини.Тереза Герова", "date": "2017.08.09", "title": "Федерика Могерини: ЕС показа ясно цялостната и постоянна ангажираност към Македония и региона"}
{"url": "http://www.focus-news.net/news/2017/08/09/2424064/mitnicheski-sluzhiteli-ot-otdel-borba-s-narkotrafika-zadarzhaha-52-kg-heroin-na-letishte-sofiya.html", "text": "5,2 кг хероин задържаха митнически служители от отдел „Борба с наркотрафика“ в митница Аерогара София, съобщиха от пресцентъра на прокуратурата. Наркотичното вещество е открито в регистрирания багаж на пътник, български гражданин, пътуващ от София за Мадрид. По случая е образувано досъдебно производство по описа на митница Аерогара София, като разследването е под ръководството на Софийска градска прокуратура. \r\nПътникът е задържан с постоянна мярка за неотклонение “задържане под стража“. Повдигнато му е обвинение за опит за контрабанда - престъпление по чл. 242, ал. 2 пр. 1 вр. ал. 1,вр. чл. 18 ал. 1 от НК. \r\nЗа нуждите на съдопроизводството задържаният хероин се оценява на около 500 000 лева, а на нелегалния пазар стойността на подобно количество надминава 1,2 млн. лв.", "date": "2017.08.09", "title": "Митнически служители от отдел „Борба с наркотрафика“ задържаха 5,2 кг хероин на Летище \"София\""}
{"url": "http://www.focus-news.net/news/2017/08/09/2424065/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-avgust.html", "text": "„Софийска вода” временно ще прекъсне водоснабдяването в някои части на столицата на 10 август, съобщиха от пресцентъра на водоснабдителното дружество. Във връзка с подмяна на сградно водопроводно отклонение на  ул. „Маестро Кънев“ кв. „Овча купел“ се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. \"Бойчо Бойчев\", ул.\"761\", ул.\" Вацлав Роубал\", ул.\"764\", ул.\"763\", ул.\" Монтевидео\", ул.\"Братя Бартел\", ул. \"Димитър Попниколов\", ул.\"Иван Радоев\", ул. \"Народно хоро\", ул.\" Арх. Франк Лойд Райд\", ул. \"Драгоман\", ул. \"Иван Радоев\", ул.\" Народен герой\", ул. \"Букет\", бул. \"Никола Петков\", по ул. „Кореняците“ от ул. „Букет“ до ул. „Бойчо Бойчев“; манастир „Сестри Евхаристинки“, Следствен отдел на СГП, Ортопедичен център, Франкофонски институт, НБУ, НСУ София, ДДГ Средец, общежитие Средец, 151 СУ, Център за работа с деца, ДАБ, ДГ 125 „Усмивка“- филиал, IV МБАЛ, 21 ДКЦ, ПГ по Селско стопанство. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ДАБ ул. „Леополд Сенгор“.\r\nВъв връзка с реконструкция на уличен водопровод на  ул. „Силиврия“ жк. „Гоце Делчев“ се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. „Деян Белишки“, ул. „Силиврия“, ул. „Димитър Попниколов“, ул. „Луи Айер“, бул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Луи Айер“ ъгъла с бул. „Тодор Каблешков“ .\r\nВъв връзка с монтаж на водомерен възел на  ул. „Полк. Борис Дрангов“ Център се налага спиране на водоподаването от 9:00  до 12:00 часа на клиентите на „Софийска вода”, живеещи в района по ул. „Полк. Борис Дрангов“ от ул. „Димитър Греков“ до ул. „Победа“, по ул. „Победа“ от ул. „Полк. Борис Дрангов“ до ул. „Тракия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Победа“№3 .\r\nВъв връзка с подмяна на сградно водопроводно отклонение на  ул. 376 кв. „Модерно предградие“ се налага спиране на водоподаването от 9:00  до 14:00 часа на клиентите на „Софийска вода”, живеещи в района по ул. „Старата църква“ от ул. „Светла“ до ул. 379, ул. 377, ул. 376. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Старата църква“ ъгъла с ул. 376.\r\nВъв връзка с подмяна на сградно водопроводно отклонение на  ул. „Мусала“ с. Лозен се налага спиране на водоподаването от 9:00  до 17:00 часа на клиентите на „Софийска вода”, живеещи в района на ул. „Мусала“, ул. „Ален мак“, ул. „Мургаш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мусала“ ъгъла с ул.“Ален мак“.\r\nВъв връзка с подмяна на сградно водопроводно отклонение на  ул. „Арх. Коста Николов“ вилна зона „Малинова долина“ се налага спиране на водоподаването от 10:00  до 18:00 часа на клиентите на „Софийска вода”, живеещи в района на ул. „Проф.Теодор Горанов “ , ул. „Архитекти  Васильов  и   Цолов“, ул. „Проф. Юрдан  Данчев“ , ул. „Арх.Никола Лазаров „ , ул. „Арх .Коста Николов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бистришко шосе“ ъгъла с ул.“Проф. Юрдан Данчев“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.09", "title": "„Софийска вода” временно ще прекъсне водоснабдяването в някои части на столицата на 10 август"}
{"url": "http://www.focus-news.net/news/2017/08/09/2424066/ministar-valentin-radev-shte-dade-brifing-za-upravlenskata-programa-na-pravitelstvoto-v-chastta-obshtestven-red-i-sigurnost.html", "text": "Министър Валентин Радев ще даде брифинг на 10 август, четвъртък, в 14.00 часа в сградата на МВР, съобщиха от пресцентъра на министерството. Радев ще говори за Управленската програма на правителството на Република България в частта „Обществен ред и сигурност“", "date": "2017.08.09", "title": "Министър Валентин Радев ще даде брифинг за Управленската програма на правителството в частта „Обществен ред и сигурност“"}
{"url": "http://www.focus-news.net/news/2017/08/09/2424067/sputnik-sarbiya-harvatiya-zapochna-targovska-voyna-po-volyata-na-bryuksel-i-sreshtu-moskva.html", "text": "Със забраната за внос на земеделски производства от трети страни, наложена от Хърватия, на практика се започна търговска война по волята на Брюксел срещу Москва, пише в коментар сръбското издание на руския \"Спутник\".\r\nИзданието твърди, че хърватското правителство е успяло да обедини срещу себе си всички останали страни от бивша Югославия - Сърбия, Македония, Черна Гора, Босна и Херцеговина, които вече проведоха среща за уеднаквяване на позициите си в Сараево.\r\nБившите югорепублики настояха за отмяна на дискриминационните мерки и заплашиха с въвеждането на реципрочни санкции срещу Хърватия.\r\nСпоред \"Спутник\" възкресяването на идеята за създаването на митнически съюз на страните от Западните Балкани е изцяло насочена срещу Русия и руското влияние, тъй като ако Сърбия влезе в подобен съюз, тя задължително трябва да се откаже от Споразумението за свободна търговия с Русия. Тереза Герова", "date": "2017.08.09", "title": "\"Спутник\" (Сърбия): Хърватия започна търговска война по волята на Брюксел и срещу Москва"}
{"url": "http://www.focus-news.net/news/2017/08/09/2424068/pazardzhik-poradi-avariya-i-zasushavane-e-narusheno-vodosnabdyavaneto-v-panagyurishte-i-5-sela-v-obshtinata.html", "text": "Поради авария между II и III подем от река Марица и засушаване на местните водоизточници в град Панагюрище, селата Бъта, Баня, Попинци, Левски и Елшица в днешния ден имат прекъсване на нормалното водоснабдяване, съобщиха от ВиК – Панагюрище. Екип на дружеството работи по отстраняване на аварията. От ВиК – Панагюрище призовават гражданите да използват водата само за питейно–битови цели, а не за поливане или миене.", "date": "2017.08.09", "title": "Пазарджик: Поради авария и засушаване е нарушено водоснабдяването в Панагюрище и 5 села в общината"}
{"url": "http://www.focus-news.net/news/2017/08/09/2424069/mkd-nikos-kodzias-shte-poseti-skopie-s-tsel-da-sondira-mnenieto-na-makedonskoto-pravitelstvo-za-imeto.html", "text": "Министърът на външните работи на Гърция Никос Кодзиас ще проучи намеренията на новото македонско правителство в рамките на посещението си в Скопие, насрочено за 31 август, пише електронното издание  МКД.\r\nТогава ще са изминали първите 100 дни от управлението на новото правителство на Македония, така че Атина ще може да разбере дали изявленията от новото ръководство за необходимостта от намиране на общ компромис между Атина и Скопие за името са нещо повече от думи.\r\n„Въпреки това, Атина е наясно, че никакъв напредък в решаването на спора няма да има в кратък период от време\", пише в статия на гръцкото електронно издание Ekathimerini.Тереза Герова", "date": "2017.08.09", "title": "МКД: Никос Кодзиас ще посети Скопие с цел да сондира мнението на македонското правителство за името"}
{"url": "http://www.focus-news.net/news/2017/08/09/2424070/dots-d-r-elitsa-petrova-institut-po-ribni-resursi-varna-kolichestvata-cherni-midi-i-rapani-namalyavat-zaradi-danno-tralirane-i-zamarsyavane.html", "text": "Количествата черни миди и рапани в Черно море намаляват заради дънно тралиране и замърсяване. Това каза в интервю за Радио „Фокус“ – Варна доц. д-р Елица Петрова, директор на Института по рибни ресурси във Варна. „През миналия месец завършихме проект по програмата на финансовия механизъм на Европейското икономическо пространство с програмен оператор Министерството на околната среда и водите. Този проект е свързан с повишаване капацитета на изследване на морски нерибни ресурси или бяха изследвани популациите на черната мида и рапаната пред българския бряг на Черно море. Най-общо събраните данни сочат понижаване на количествата на рапаните и черните миди като последица главно от интензивното дънно тралиране и замърсяването“, обясни доц. д-р Петрова. \r\nПроведено е и моделно изследване в рамките на същия проект със закупен специализиран софтуерен продукт. „Моделирането чрез него показа възможност за добро развитие на популацията, например на черната мида в защитени зони. Това моделно изследване беше направено в рамките на проекта, то е в процес на бъдещи разработки и използване на модела за решаване на практически хидрологични и биологични въпроси“, каза още доц. д-р Елица Петрова.\r\nМарияна ВАЛЕНТИНОВА", "date": "2017.08.09", "title": "Доц. д-р Елица Петрова, Институт по рибни ресурси – Варна: Количествата черни миди и рапани намаляват заради дънно тралиране и замърсяване"}
{"url": "http://www.focus-news.net/news/2017/08/09/2424071/bsp-sofiya-parite-na-sofiyantsi-iztichat-za-remonti-na-remontite.html", "text": "За пореден път станахме свидетели на нескопосани обяснения как летен дъжд е предизвикал тежки поражения върху асфалтовата настилката на бул. „Черни връх“, се посочва в коментар на ГС на БСП - София. \r\n\"През 2016 година булевардът беше ремонтиран. Обектът беше обявен като мащабен и обхващащ реконструкцията на канализация, водопроводи и инженерна мрежа. Само няколко месеца, след като беше завършен, това грандиозно съоръжение беше компрометирано – и под земята и над земята.\r\nБез да оспорваме размаха, с който се извършват строителни и ремонтни работи в столицата, искаме да изразим тревога от контрола върху качеството им и прилагането на санкции на изпълнителите при възникването на дефекти. Логичен е въпросът за чия сметка се извършват ремонтите на ремонтите в София и дали столичният данъкоплатец не плаща два или повече пъти за едно и също нещо, само защото се прави и поправя по няколко пъти\", коментират от ГС на БСП - София.\r\n\"Кметът Фандъкова заяви, че в случая с бул. „Черни връх“ щетите ще бъдат отстранени за сметка на изпълнителя на обекта.\r\nА дано, ама надали. Ето защо:\r\nСлед броени дни, на 11-и август, ще стартира преасфалтиране на „Орлов мост“, което ще струва на Столична община 250 000 лева, защото настилката се била нагънала. Точно преди 10 години беше направен ремонт на същото място и дефектите му много скоро лъснаха – надигнаха се вълни и хората спонтанно го нарекоха „Цариградско море“. Тогавашният кмет на София Бойко Борисов гръмко обяви, че има 10-годишна гаранция за качеството на извършените дейности и всичко ще бъде наред. Толкова наред, че веднага щом изтече тя Столична община ще бръкне в джоба на данъкоплатците за нов ремонт.\r\nБСП – София настоява да стане ясно за цялото общество и най-вече за гражданите и бизнеса, които плащат данъци в този град, какво стои зад всичко това - управленска немощ и цинично безхаберие или целенасочени действия и бездействия в полза на фирми-изпълнители, близки до управляващите от ГЕРБ\", заявяват от ГС на БСП - София.", "date": "2017.08.09", "title": "БСП – София: Парите на софиянци изтичат за ремонти на ремонтите"}
{"url": "http://www.focus-news.net/news/2017/08/09/2424072/dha-zaradi-postoyannite-zemetreseniya-turskiyat-kurort-bodrum-se-prevarna-v-istinska-lyulka.html", "text": "Непрекъснатите земетресения превръщат известния турски морски курорт Бодрум в югозападната провинция Мугла в една буквална „люлка”, предаде информационната агенция Догу хабер ажансъ (ДХА). Вчера в 10.42 ч. е регистрирано земетресение с магнитуд 4.9 по Рихтер, коригиран по-късно на 5.1 по Рихтер. След предизвикалото паника вчерашно земетресение, през последните 24 часа има общо 490 нови земни трусове. Последният е днес в 12.25 ч. – 3.8 по Рихтер. На 21 юли Бодрум беше разтърсен от земетресение с магнитуд 6.5 по Рихтер, напомня още ДХА.Георги Димов", "date": "2017.08.09", "title": "ДХА: Заради постоянните земетресения турският курорт Бодрум се превърна в истинска „люлка”"}
{"url": "http://www.focus-news.net/news/2017/08/09/2424073/the-korea-herald-severna-koreya-osvobodi-kanadski-pastor-po-humanitarni-prichini.html", "text": "В сряда властите на Северна Корея съобщиха, че са освободили от затвора канадски пастор - новина на фона на ескалацията на напрежението на Корейския полуостров, произтичащо от продължаващите провокации от страна на режима в Пхенян, пише вестник The Korea Herald.\r\nKCNA, официалната информационна агенция в изолираната комунистическа страна, съобщи, че цивилният канадски гражданин е освободен от затвора по хуманитарни причини, в съответствие с решение на Централния съд.\r\nХиеон Су-лим, пастор с корейско и канадско гражданство, е държан в плен след влизането си в Северна Корея през януари 2015 г. за изпълнението на хуманитарна мисия. \r\nПрез декември най-висшият съд на Северна Корея осъди пастора на доживотен затвор заради „подривните“ заговори срещу режима в Пхенян. \r\nНе се привеждат данни за здравословното състояние на освободения Хиеон Су-лим.Тереза Герова", "date": "2017.08.09", "title": "The Korea Herald: Северна Корея освободи канадски пастор по хуманитарни причини"}
{"url": "http://www.focus-news.net/news/2017/08/09/2424074/stara-zagora-vtori-shtraus-e-nastanen-v-zooparka-sled-spasitelna-aktsiya.html", "text": "След спасителна акция в микроязовир край с. Момино село, община Раковски, старозагорският зоопарк се сдоби с нов обитател. Седемгодишният щраус Иван вече споделя клетка с ламите, след като бе изваден от водоема. Това съобщиха от пресцентъра на Община Стара Загора.\r\nРазразила се буря съборила клони и дървета, които разрушили заграждението, в което птицата била отглеждана. Озовала се на свобода, подплашена от мълниите и бурята, силно дезориентирана, тя попаднала в близкия водоем. Въпреки усилията щраусът не успял да излезе на собствен ход. Наложила се спасителна операция за живота му.\r\nЩраусът престоял близо 24 часа в студените води и въпреки жегите бил с хипотермия, разказа директорът на зоопарка доц. д-р Радослав Михайлов, който провежда спасителната акция заедно със собственика на екзотичното животно. Земеделецът Рангел Матански решил да дари животното на старозагорския зоопарк през септември, но разигралите се събития го принудили да стори това по-рано. Никой не се решил да помогне на близо 100-килограмовата птицата, затова се наложило да дойде екип от Стара Загора. \r\nЩраусът бил в края на силите си, затова бързо бил изваден от водите и сега се чувства отлично сред останалите обитатели на зоопарка, твърди д-р Михайлов. След като се адаптира към условията, ще бъде направен опит да сподели клетката на другия мъжки щраус- 14-годишният Питър.\r\nВ старозагорската зоологическа градина в момента живеят над 400 животни. Тя е една от най-красивите в страната, разположена в естествена среда, в живописна местност на старозагорския парк „М.М. Кусев“.", "date": "2017.08.09", "title": "Стара Загора: Втори щраус е настанен в зоопарка след спасителна акция"}
{"url": "http://www.focus-news.net/news/2017/08/09/2424075/hristo-atanasov-kmet-na-selo-cheshnegirovo-zemedelskite-stopani-polivat-nivite-si-ot-sobstveni-sondazhi-koito-veche-presahvat.html", "text": "Земеделските стопани в село Чешнегирово поливат нивите си от собствени сондажи. Това съобщи за Радио „Фокус” – Пловдив кметът на селото Христо Атанасов. „Вече никой не използва услугите на „Напоителни системи”, подчерта кметът и обясни, че през тях напояването им излиза скъпо. Собствените сондажи обаче от няколко година пресъхват, тъй като има кариери за добив на пясък, заради които подпочвените води падат. „Нивото на река Марица е паднало 5-6 метра, а реката е заприличала на отводнителен канал”, посочи Атанасов. По думите му, реката не е това, което е била преди 10-12 години. Стопаните се мъчат да вадят вода с помпите на ниски обороти и капацитети и проблемът с поливането е много голям, особено сега в горещините. Кметът на селото и общинският кмет многократно алармират пред институциите за този проблем, но засега той не е решен.\r\nВода за пиене в село Чешнегирово има достатъчно. Селото е на собствен водоизточник, в землището има два сондажа и една резервна помпа.\r\nЦветана ТОНЧЕВА", "date": "2017.08.09", "title": "Христо Атанасов, кмет на село Чешнегирово: Земеделските стопани поливат нивите си от собствени сондажи, които вече пресъхват"}
{"url": "http://www.focus-news.net/news/2017/08/09/2424076/plovdiv-zapochva-rekonstruktsiyata-na-pat-ii-86-plovdiv-asenovgrad.html", "text": "Утре – 10 август, започва реконструкцията на 10-километровия участък от път II-86 Пловдив – Асеновград, съобщиха от пресцентъра на Агенция \"Пътна инфраструктура\". Със средства от ОП „Региони в растеж“ 2014-2020 г. ще се изгради второ пътно платно и ще се направи рехабилитация на съществуващото, с което отсечката ще се разшири до автомагистрален габарит. На символичната първа копка ще присъстват министърът на регионалното развитие и благоустройството Николай Нанков и инж. Светослав Глосов - член на Управителния съвет на Агенция „Пътна инфраструктура“. \r\nИзпълнител на строително-монтажните работи на лот 6 от ОПРР е „ИСА 2000“ ЕООД. Строителният надзор ще осъществява ДЗЗД „ПЪТКОНСУЛТ 2000 – ИРД“, в което участват: „Пътконсулт 2000“ ЕООД и „ИРД-Инженеринг“ (Италия). Авторският надзор ще е на „Пътпроект“ ЕООД. \r\nПроектът се финансира по Оперативна програма „Региони в растеж“ 2014-2020 г. чрез Европейския фонд за регионално развитие.", "date": "2017.08.09", "title": "Пловдив: Започва реконструкцията на път II-86 Пловдив - Асеновград"}
{"url": "http://www.focus-news.net/news/2017/08/09/2424077/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В предаването „Симитли – минало, настояще и бъдеще“ на Радио „Фокус“ – Пирин ще се потопим в магията на българския фолклор. С какво той се отличава от този на останалите балкански народи, наблюдавали се завръщането на младите хора към коренните и традициите ни, защо е важно да се популяризират родните народни песни и танци и още много други въпроси ще дискутираме с художествения ръководител на танцов ансамбъл „Веселие“, град Симитли – Любомир Марянски. От него ще научим повече и за участието на талантите от общината на голям международен фестивал в Кахул, Молдова. Всичко това, придружено с хубава музика и полезна информация ви очаква в днешните 60 минути, посветени на Община Симитли.\r\nСлушателите имат възможност да се свържат с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да коментират темите и да зададат въпроси, които касаят Община Симитли.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.08.09", "title": "Акценти в предаването „Симитли – минало, настояще и бъдеще“ на Радио „Фокус“ – Пирин"}
{"url": "http://www.focus-news.net/news/2017/08/09/2424078/stara-zagora-prez-septemvri-obshtinskiyat-savet-shte-izbere-noviya-obshtestven-posrednik.html", "text": "Три са кандидатурите за заемане на длъжността „Обществен посредник на община Стара Загора“, които ще разгледа и гласува Общинският съвет в Стара Загора, на своето редовно заседание през септември. След проведения днес втори етап на конкурса – интервю, членовете на Временната комисия обявиха тримата от петимата кандидати получили най-високи оценки: (1) Надежда Георгиева – Николова, (2) Диана Искрева – Идиго и (3) Недка Дончева. Това съобщиха от пресцентъра на Община Стара Загора. \r\nНадежда Чакърова-Николова е магистър по финанси в УНСС София. Владее немски и английски език. Към момента е председател на „Зонта клуб - Стара Загора“ и работи като управител във фирма. \r\nДиана Искрева-Идиго е завършила „География“ и „Ландшафтознание“ в Софийския университет. Преподавала е английски език. Към момента е изпълнителен директор на Фондация \"Земя завинаги\". \r\nНедка Дончева е магистър по „Мениджмънт на социалните и педагогическите организации“ от  Тракийски университет - Стара Загора. Към момента е социален работник в Дирекция „Социално подпомагане“ в Стара Загора. \r\nЦелта на събеседването бе да се оценят познанията на всеки един кандидат в правозащитната област и с какво би бил полезен на старозагорци. Те представиха своето виждане за популяризиране дейността на омбудсмана, дадоха предложения за подобряване на работата и комуникацията между местна власт и граждани, както и разсъждаваха върху конкретни казуси и ситуации. \r\n Всеки от членовете на ВрК оцени и класира кандидатите въз основа на общото им представяне, а гласуването за тях бе тайно.  \r\nПо време на интервюто с кандидатите в залата присъстваха и Павлина Делчева, обществен посредник два мандата, представители на медиите, администрацията и граждани. \r\nОбщественият посредник се избира на заседание на ОбС с квалифицирано мнозинство от 34 гласа, за срок от 4 години, като не се допуска действието му за повече от два последователни мандата. Той няма право да членува в политически партии, да е търговец или да участва в ръководството на търговски дружества, не може да бъде народен представител или общински съветник, както и да заема длъжност в държавния апарат и в общинската администрация. Месечното му възнаграждение е в размер на 70% от основното възнаграждение на председателя на Общинския съвет.", "date": "2017.08.09", "title": "Стара Загора: През септември Общинският съвет ще избере новия обществен посредник"}
{"url": "http://www.focus-news.net/news/2017/08/09/2424080/mvnr-oblekchava-rezhima-na-rabota-s-prevodacheskite-firmi.html", "text": "Нови, по-лесни правила за работа на Министерството на външните работи с преводаческите фирми, са в сила от днес. Със заповед на заместник-министър председателя по правосъдната реформа и министър на външните работи Екатерина Захариева е намален броят на необходимите документи за включване на преводачески фирми в списъка на юридически лица, извършващи официални преводи на документи и други книжа. Това съобщиха от пресцентъра на МВнР.\r\nТова е поредната конкретна мярка, предприета от Министерството на външните работи в последните седмици, насочена към облекчаване и ускоряване на административното обслужване не само на гражданите, но и на бизнеса.  \r\nСпоред новите разпоредби от списъка с необходимите документи отпада задължителното изискване преводаческите фирми да представят актуално удостоверение, издадено от Агенцията по вписванията, или копие от съдебното решение за регистрация. Отпада и необходимостта от прилагане на копие от регистрацията по „Булстат”. Информацията за вписаните данни вече ще се проверява служебно от дирекция „Консулски отношения” на МВнР.  \r\nДруга промяна, която ще доведе до улесняване на фирмите, е отпадането на досегашното изискване за задължителна нотариална заверка на подписите върху декларацията за свързани лица. Тя се подава от едноличния търговец или съдружниците в търговското дружество, че по смисъла на Търговския закон те не са свързани лица с други, извършващи официални преводи.   \r\nМВнР продължава да работи в посока оптимизиране на административните услуги на институцията. Тези усилия са в съответствие и с целите, които българското правителство си поставя в областта на административната реформа в полза на гражданите и бизнеса.", "date": "2017.08.09", "title": "МВнР облекчава режима на работа с преводаческите фирми"}
{"url": "http://www.focus-news.net/news/2017/08/09/2424081/afp-kitay-prizova-za-vazdarzhane-ot-provokatsii-kam-severna-koreya.html", "text": "Китай реагира на апокалиптичната заплаха за „огън и ярост“, отправена от президента на САЩ Доналд Тръмп срещу Северна Корея, като призова за въздържане от всякаква реторика, която може да разпали напрежението с режима в Пхенян, предава AFP.\r\nНазовавайки ситуацията на Корейския полуостров \"сложна и чувствителна\", китайското външно министерство разпространи изявление, в предупреждава, че страните трябва да избягват „думи и действия, които ескалират ситуацията\".\r\nИзявлението на Пекин  е в отговор на коментара на Тръмп, съгласно който Северна Корея ще бъде „посрещната с огън и ярост, както светът никога не е виждал\", ако не се въздържа от допълнителни войнствени заплахи срещу САЩ..Тереза Герова", "date": "2017.08.09", "title": "AFP: Китай призова за въздържане от провокации към Северна Корея"}
{"url": "http://www.focus-news.net/news/2017/08/09/2424082/smolyan-na-14-avgust-ot-2100-do-2130-chasa-se-ogranichava-dvizhenieto-po-pat-iii-866-v-rayona-na-shiroka-laka-za-provezhdaneto-na-tarzhestvena-zarya.html", "text": "На 14 август (понеделник)от 21.00 до 21.30 часа ще бъде ограничено движението по път III-866 Смолян – Стойките – Широка лъка (от км 32+150 до км 35+350), в района на Широка лъка, за провеждането на тържествена заря-проверка в памет на загиналите воини от селото. Това съобщиха от пресцентъра на Агенция \"Пътна инфраструктура\". Необходимо е шофьорите да спазват пътната сигнализация и указанията на регулировчиците.", "date": "2017.08.09", "title": "Смолян: На 14 август от 21.00 до 21.30 часа се ограничава движението по път III-866 в района на Широка лъка за провеждането на тържествена заря"}
{"url": "http://www.focus-news.net/news/2017/08/09/2424083/faz-sled-chetiri-dni-izdirvane-germanskite-vlasti-zaloviha-mazha-otkril-strelba-sreshtu-politseyski-sluzhiteli.html", "text": "След издирване, продължило в рамките на четири дни, германската полиция залови мъжа, открил стрелба срещу представители на органите на реда във федералната провинция Саксония, съобщава националният ежедневник Die Frankfurter Allgemeine Zeitung.\r\nГраждански полицаи го открили в центъра на малък град близо до Дрезден. Уточнява се, че лицето не е оказало съпротива при ареста и не е било въоръжено.\r\nИнцидентът се случи в събота, 5 август, когато 43-годишен мъж блъсна патрулен автомобил на полицията и след това откри стрелба срещу служителите в него. Тереза Герова", "date": "2017.08.09", "title": "FAZ: След четири дни издирване – германските власти заловиха мъжа, открил стрелба срещу полицейски служители"}
{"url": "http://www.focus-news.net/news/2017/08/09/2424084/inzh-vanyo-slaveev-ia-borba-s-gradushkite-priblizitelno-36-hil-dka-obrabotvaemi-ploshti-sa-postradali-ot-gradushki-ot-nachaloto-na-sezona.html", "text": "Приблизително 36 хил. дка обработваеми площи са пострадали от градушки от началото на сезона. Това каза инж. Ваньо Славеев, изпълнителен директор на Изпълнителна агенция „Борба с градушките“(ИАБГ), в интервю за Агенция „Фокус“ за изстреляните противоградови ракети до момента и пострадалите от градушки площи. „Защитаваната територия е 17,2 млн. дка, от която обработваемата е приблизително 11 млн. дка, което е 28% от общата обработваема земя“, посочи инж. Славеев. Той уточни, че защитата от градушки обхваща територии с интензивно земеделие в областите: Видин, Монтана, Враца, Плевен, Пазарджик, Пловдив, Стара Загора и Сливен. Инж. Славеев обясни, че през този сезон има регистрирани градушки с различна интензивност над цялата страна. „Подробна информация имаме за нанесени поражения в защитаваната от ИАБГ територия. Поразените от градушка площи са 36 084 дка със среден процент на поражение 43.57%, което представлява около 0.3% от цялата обработваема площ“, коментира той. \r\nДеница КИТАНОВА", "date": "2017.08.09", "title": "Инж. Ваньо Славеев, ИА „Борба с градушките“: Приблизително 36 хил. дка обработваеми площи са пострадали от градушки от началото на сезона"}
{"url": "http://www.focus-news.net/news/2017/08/09/2424085/stara-zagora-v-grada-be-otkrita-fotografska-izlozhba-za-futbolnata-legenda-hristo-stoichkov.html", "text": "В Стара Загора днес беше открита впечатляваща фотографска изложба за житейския и спортен път на футболната легенда Христо Стоичков. Неин автор е професионалният спортен фотограф Бончук Андонов, който снима Камата от 30 години насам. Това съобщиха от пресцентъра на Община Стара Загора.\r\nИзложбата съдържа 61 фотоса, които обхващат периода от детството и юношеските години на носителя на „Златната Топка”, участието му в различни футболни отбори и кадри от по-близки събития. Повод за изложбата е предстоящата  футболна среща между Дрийм тима на Барселона и отбора на Стоичков и приятели, на която Стара Загора е домакин. Тя ще се проведе на 20-ти септември от 20:00 часа на стадион „Берое”.\r\n„В тази изложба имаме удоволствието да видим целия път на Стоичков през „Хеброс“, Харманли, „Марица“, Пловдив, ЦСКА, „Барселона“ и националния отбор, както и знаменателния мач от 20-ти май 2016 г. пред 40 000 зрители в София, който се превърна в невероятен спектакъл. Поздравявам доайена на спортната фотография в България Бончук Андонов за тези наистина прекрасни фотоси“, заяви ресорният заместник-кмет на Община Стара Загора Красимира Чахова.\r\nАвторът на свой ред обяви, че Христо Стоичков е гражданин на света, доказал е възможностите си и трябва да бъде уважаван. „ Изложбата ми в един такъв футболен град, където съм изживявал страхотно удоволствие да гледам хората до мен, изживял съм страхотни емоции с тях- за мен е голяма чест“, заяви Бончук Андонов. В откриването участваха още футболните легенди на Берое Петко Петков, Ивко Ганчев и Васил Драголов, които споделиха топли думи за легендарния №8.\r\nЕкспозицията е разположена на южната алея на парк „Пети октомври”, близо до пешеходната зона на централния булевард в града, и може да бъде разгледана до 20-ти септември. \r\nБилети могат да се закупят онлайн или от специалната билетна каса в непосредствена близост с фотоизложбата пред Общината (работно време от понеделник до неделя: 09:00 - 13:30 часа и  16:30 - 19:30 часа). \r\nПовече информация в официалната страница на събитието: Дрийм тиймът на Барселона срещу отбора на Христо Стоичков", "date": "2017.08.09", "title": "Стара Загора: В града бе открита фотографска изложба за футболната легенда Христо Стоичков"}
{"url": "http://www.focus-news.net/news/2017/08/09/2424086/afp-frantsiya-otseni-reshitelnostta-na-donald-tramp-sreshtu-severna-koreya.html", "text": "В сряда Франция похвали „решителността\" на държавния глава на САЩ Доналд Тръмп, след като лидерът на Вашингтон отправи заплаха „огън и ярост“ към Северна Корея, предава AFP.\r\n„Решителността на американския президент... ще бъде същата като на всеки американски президент, защото те не биха могли да приемат, че част от тяхната територия може да бъде цел на атака с балистични ракети\", заяви говорителят на френското правителство Кристоф Кастанер след среща на кабинета в Париж.Тереза Герова", "date": "2017.08.09", "title": "AFP: Франция оцени „решителността\" на Доналд Тръмп срещу Северна Корея"}
{"url": "http://www.focus-news.net/news/2017/08/09/2424087/premierat-boyko-borisov-da-ne-se-uspokoyavame-ot-rezultatite-neobhodimi-sa-oshte-prihodi-v-byudzheta.html", "text": "Да не се успокояваме от резултатите, а още по-активно да работим, трябва да съберем повече приходи – така премиерът Бойко Борисов коментира на днешното правителствено заседание данните за касовото изпълнение на държавния бюджет и на основните показатели на консолидираната фискална програма за първото полугодие на 2017 г. Това става ясно от стенограмата на заседание. Според информацията, внесена от министъра на финансите, салдото по КФП на касова основа към месец юни 2017 г. е положително в размер на 1 746,7 млн. лв. (1,8% от прогнозния БВП). Посочено беше, че по предварителни данни за месец юли то се увеличава на близо 2 млрд. лв. или около 2% от БВП.\r\nПо думите на Борисов, когато има стабилност в политическата среда и координация в действията на приходните агенции, службите и прокуратурата, идват и резултатите. „Не го казвам с упрек. Всяко разклащане в държавата става рай за контрабандата”, посочи министър-председателят, като даде пример с намалените приходи по време на служебното правителство.\r\nТой заяви, че ще продължи активната работа за събирането на всеки лев в държавния бюджет, защото тези средства са необходими за много сектори, за съфинансиране на европроектите и за проекти за подобряване на градската среда.", "date": "2017.08.09", "title": "Премиерът Бойко Борисов: Да не се успокояваме от резултатите, необходими са още приходи в бюджета"}
{"url": "http://www.focus-news.net/news/2017/08/09/2424088/bisera-borisova-psiholog-ako-stanem-svideteli-na-agresiya-ne-tryabva-da-ostavame-apatichni-a-da-namerim-nachin-da-okazhem-sadeystvie.html", "text": "Ако станем свидетели на агресия не трябва да оставаме апатични, а да намерим начин и да окажем съдействие. Това каза за Радио „Фокус“ – Пирин психологът Бисера Борисова. По думите ѝ ако даден човек не е пряк участник в конфликта, то той може да погледне от страни на създалата се ситуация. „Добре е да не оставаме апатични, но ако човек се намеси в някакъв скандал на улицата – това не винаги би могло да има добри последици както за него, така и за други хора. В такива случаи най-добре е да се потърси съдействие от органите на реда. Разбира се, ако ситуацията изисква да се окаже на някой помощ, то трябва да го направим“, подчерта Борисова. Според нея, е важно да се се знае, че в повечето случаи този, който проявява агресия всъщност отправя вик за помощ към околните. „Обикновено хората, които са агресори в живота, всъщност имат някакви много сериозни проблеми на личностно ниво. Те имат нужда по този начин да привлекат вниманието ни, но и да покажат на себе си, че са силни и могат да се справят с всяка ситуация. Искам да подчертая, че агресията не е най-правилният начин да изразиш себе си като цяло“, коментира Борисова. Тя обясни, че един човек, който проявява агресия, определено има нужда от помощ и тя е свързана най-вече с това да осъзнае какво му пречи и какво го кара да се чувства нещастен. „Не винаги агресията е само към останалите, понякога тя бива насочена към самия човек, който има проблем. Агресията може да бъде вербална или физическа, но и в двата случая тя е зов за помощ. Пътят към борбата с проблема е себепознание и осъзнаване на това, което ни пречи“, каза още Бисера Борисова.\r\nЛивия НИНОВА", "date": "2017.08.09", "title": "Бисера Борисова, психолог: Ако станем свидетели на агресия не трябва да оставаме апатични, а да намерим начин да окажем съдействие"}
{"url": "http://www.focus-news.net/news/2017/08/09/2424089/dobrich-pametnik-na-6-ta-pehotna-bdinska-diviziya-izgrazhdat-kray-selo-kozloduytsi.html", "text": "Паметник на 6-та пехотна Бдинска дивизия изграждат край село Козлодуйци, предаде кореспондентът на Радио „Фокус” – Варна. Мястото за мемориала е предоставено от Община Добричка. През месец март тази година бе учреден инициативен комитет за изграждане на паметника. Председател на комитета е Тошко Петков, кмет на Община Добричка, зам.-председател е Кольо Димитров, председател на Областния съюз на офицерите и сержантите от запаса. Архитектурно-художественият проект е дарен от Владимир Петров, урбанист от град Пловдив. Изпълнението на мемориала е реализирано безвъзмездно от Тони Йорданов. В знак на почит на мемориала ще бъдат изписани имената на загиналите от дивизията. Съставител на списъците е историкът Радослав Симеонов, който е направил проучване в Държавния военен архив в град Велико Търново. Надписите се изработват от скулптора Христо Илиев. Предвидено е паметникът да бъде открит на 7 септември тази година. \r\nЖулиета НИКОЛОВА", "date": "2017.08.09", "title": "Добрич: Паметник на 6-та пехотна Бдинска дивизия изграждат край село Козлодуйци"}
{"url": "http://www.focus-news.net/news/2017/08/09/2424090/mvnr-nyama-danni-za-postradali-balgarski-grazhdani-pri-zemetresenieto-v-provintsiya-sachuan-kitay.html", "text": "Към момента няма постъпила информация в посолството на България в Пекин за загинали или пострадали български граждани при земетресението в югозападната част на китайската провинция Съчуан от 8 август 2017г., съобщиха от пресцентъра на МВнР.  \r\nСлужбата за външни връзки на провинция Съчуан е съобщила за пострадали трима чужди граждани - по един гражданин на Италия, Канада и Франция.   \r\nБългарската дипломатическа мисия в Пекин следи развитието на ситуацията и поддържа постоянен контакт с местните власти.   \r\nБългарски граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на посолството на България в Китайската народна република: \r\n00 8610 6532 1916 \r\n00 8610 6532 1946", "date": "2017.08.09", "title": "МВнР: Няма данни за пострадали български граждани при земетресението в провинция Съчуан, Китай"}
{"url": "http://www.focus-news.net/news/2017/08/09/2424091/shestima-frenski-voennosluzheshti-postradaha-pri-napadenie-s-avtomobil-v-predgradiyata-na-parizh-obzor.html", "text": "В сряда, 9 август, превозно средство се вряза в група военнослужещи в департамента О дьо Сен, регион Ил дьо Франс, Северна Франция. По данни на полицията инцидентът се е случил около осем часа сутринта. Шестима войници са пострадали, като двама от тях са получили сериозни наранявания. В ход е полицейска операция за издирването на извършителя, който е избягал. Нападателят и автомобилът, с който бяха ударени войниците, са обявени за издирване. \r\nПървоначално властите се въздържаха от коментар дали става въпрос за умишлено нападение или случаен инцидент. Кметът на Левалоа-Пере Патрик Балкани уточни обаче, че правоохранителните органи нямат съмнения, че става въпрос за „преднамерено действие“. \r\nПо-късно  министърът на отбраната Флоренс Парли осъди случилото се като „страхлив акт“, който с нищо „няма да подкопае решимостта на войниците да работят за сигурността на французите\".\r\nМеждувременно разследването бе поето от Антитерористичния отдел на Прокуратурата в Париж. Според изявлението на магистратите става въпрос за „опити за убийства… във връзка с терористична акция“.\r\nНападението е извършено в момент, в който войниците са напускали сградата на казарма. Военнослужещите са били част от състава на антитерористично подразделение, сформирано за патрулиране по улиците след серията атаки в Париж от 2015 г. \r\nВ последно време полицейските служители и военните във френската столица често се превръщат в обекти на атаки. В нощта на 6 август въоръжен с хладно оръжие мъж се опита да проникне на охраняваната от войници Айфелова кула в Париж. Военнослужещите са настояли той да предаде оръжието си, след което са го задържали. Тереза Герова", "date": "2017.08.09", "title": "Шестима френски военнослужещи пострадаха при нападение с автомобил в предградията на Париж (ОБЗОР)"}
{"url": "http://www.focus-news.net/news/2017/08/09/2424092/plovdiv-okolo-15-20-sa-nereglamentiranite-smetishta-v-kv-stolipinovo-izvarshvat-se-aktivni-proverki-za-hvashtane-na-narushiteli.html", "text": "С поставянето на бетонови клетки за отпадъци, подсилване на почистващите екипи и редовни проверки ще се разреши проблема с нерегламентираните сметища в кв. „Столипиново“ в Пловдив. Това каза за Радио „Фокус“ – Пловдив Николай Чунчуков, кмет на район „Източен“ в Пловдив. По думите му не само жителите на квартала, а и от други райони изхвърлят отпадъците си в „Столипиново“, тъй като е на края на града. „Всеки вторник и петък провеждаме акции в различни часове на деня, без предварително да ги обявяваме. Ако ги обявим, то тогава никой няма да изхвърля точно тогава. Превантивните акции имат за цел да се предотврати нерегламентираното изхвърляне на отпадъци“, посочи районният кмет Николай Чунчуков. По думите му екипите на ОП „Чистота“ срещат проблем със замърсяването в квартал „Столипиново“, тъй като местата, на които нерегламентирано се изхвърлят отпадъци са около 15-20. „В тези тесни улици няма как да бъдат поставени контейнери. Затова с ръководството на ОП „Чистота“ взехме решение тези нерегламентирани сметища да бъдат заградени с бетонови клетки, за да не се разпилява боклукът. В квартала трябва да бъдат поставени и по-големи съдове за отпадъци – тип „лодка“, за да може местата за изхвърляне на отпадъци да са обозначени“, коментира Чунчуков. По думите му както във всички други квартали на града, така и тук централните улици се мият по график, а съдовете за отпадъци се обезпаразитяват, тъй като особено през лятото има опасност от зарази.\r\nТони МИХАЙЛОВ", "date": "2017.08.09", "title": "Пловдив: Около 15-20 са нерегламентираните сметища в кв. „Столипиново“, извършват се активни проверки за хващане на нарушители"}
{"url": "http://www.focus-news.net/news/2017/08/09/2424093/ochakva-se-rekordna-rekolta-ot-pshenitsa-pochti-6-mln-tona.html", "text": "Тазгодишната реколта от пшеница ще бъде рекордна. Количеството по предварителни данни е между 5,85 и 5,95 млн. тона. Това е повече от миналата 2016 г., когато производството  беше 5,66 млн. т.  Реколта от почти 6 млн. тона е исторически връх, никога България не е достигала тези нива. Това съобщиха от пресцентъра на МЗХГ.\r\nУвеличаването  на количеството се дължи на по-висок среден добив от декар. Той е нараснал с около 8% спрямо миналогодишния – или 513 кг/дка сега и 475 кг за 2016 г.  Реколтираните площи са около 11,4 млн. тона.  \r\nОсвен с по-голямо количество тазгодишната реколта се очертава да бъде и с по-добро качество.  Към 3 август са анализирани 815 проби от пшеница. Резултатите показват, че 46,39% е с много добри качествени показатели и в сравнение с реколта 2016 г. има завишаване с над 5% на количеството с високи хлебопекарни  качества. Така не се потвърждават опасенията, че с високите добиви и навлизането на високопродуктивни френски и австрийски сортове ще се влоши качеството на добитото зърно. \r\nРекордната реколта и високо качество води и до засилен износ на зърно от България. До 15 август експортът на пшеница ще надвиши 1 млн. тона, на ечемик – 189 хил. т, а на  рапица – 152 хил. т.", "date": "2017.08.09", "title": "Очаква се рекордна реколта от пшеница – почти 6 млн. тона"}
{"url": "http://www.focus-news.net/news/2017/08/09/2424094/kyustendil-za-deseta-poredna-godina-v-grada-shte-se-provede-kulturniyat-forum-panagiya-vazdigane-na-hlyaba.html", "text": "За десета поредна година в Кюстендил ще се проведе културният форум „Панагия – въздигане на хляба”. Това каза пред Радио „Фокус” – Кюстендил Любляна Начева, експерт в отдел „Култура и духовно развитие” към община Кюстендил. „Панагия се случва вече за десета поредна година, което е една прекрасна традиция и връщане към старите ни изконни корени, които са свързани с християнската вяра. Форумът „Панагия – въздигане на хляба” е свързан с православния християнски празник, който е и знаков за града – Успение на Пресвета Богородица”, обясни Начева. По думите й, централният катедрален храм „Успение Богородично”, който е в сърцето на Кюстендил, е неизменно свързан с този християнски празник и от много години кюстендилци почитат празника като празник на града, патрон на града заради самия храм, заради това, че той е един от централните за християнството празници, които изразяват почит към Богородица. \r\n„От стари дни в Кюстендил жените месят хляб, занасят го в храма, където извършват своята частна служба, на светец, на дома, на свои близки. Много често Панагия е един църковен обред, който е изключително запазен в Кюстендил и е съхранен през годините. Форум Панагия – въздигане на хляба е ориентация именно към тези ценности на християнството, свързан с българската традиционна култура и етнография, която е много красива в нашия регион и целта е да се популяризира и етнографията на региона, и омесването на пити с този старинен обичай, защото богородичния хляб и хлябът, свързан с българските традиции, е сакрален и той е много различен от хляба, който всеки ден употребяваме и си купуваме в мрежата”, каза Любляна Начева.\r\nВенцеслав ИЛЧЕВ", "date": "2017.08.09", "title": "Кюстендил: За десета поредна година в града ще се проведе културният форум „Панагия – въздигане на хляба”"}
{"url": "http://www.focus-news.net/news/2017/08/09/2424095/varna-pri-sreden-dobiv-526-kgdka-priklyuchi-pribiraneto-na-rekoltata-ot-pshenitsa-v-oblastta.html", "text": "При среден добив 526 кг/дка приключи прибирането на реколтата от пшеница във Варненско. Това съобщи за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” – Варна. В региона изцяло е приключило прибирането на реколтата от есенници.  Средният добив на ечемик във Варненско е 487 кг/дка, като полученото производство е 36 715 тона. Приключило е и прибирането на реколтата от маслодайна рапица. Производството е 19 482 тона при среден добив 301 кг/дка. Пропадналите площи с рапица са 7 256 дка. При пшеницата пропадналите площи са 439 дка от засети близо 594 000 дка, при ечемика няма пропаднали площи.\r\nМарияна ВАЛЕНТИНОВА", "date": "2017.08.09", "title": "Варна: При среден добив 526 кг/дка приключи прибирането на реколтата от пшеница в областта"}
{"url": "http://www.focus-news.net/news/2017/08/09/2424096/die-zeit-deputat-ot-levitsa-poiska-garantsii-za-sigurnostta-na-germanskata-delegatsiya-v-konya.html", "text": "Депутатът от партията „Левица“ Александър Ной поиска от Министерството на външните работи в Берлин гаранции за сигурността на германската делегация, която трябва да посети натовската база в Коня следващия месец, съобщава националният ежедневник Die Zeit.\r\nНой определи като „лош“ компромиса, постигнат между Берлин и Анкара в спора за посещението на германските военнослужещи, дислоцирани в базата в Коня за участие в международната мисия срещу близкоизточната радикална групировка „Ислямска държава“. Депутатът подчерта, че отпътуването му за Коня през септември зависи единствено от това дали ще бъдат предоставяни лични гаранции за сигурността му, тъй като по-рано германските служби са го информирали, че попада в „списъка на турското разузнаване“.\r\n„Затова ще поискам от Министерството на външните работи гаранции за сигурността“, поясни левият политик. .Тереза Герова", "date": "2017.08.09", "title": "Die Zeit: Депутат от „Левица“ поиска гаранции за сигурността на германската делегация в Коня"}
{"url": "http://www.focus-news.net/news/2017/08/09/2424097/tenis-dzhokovich-sadi-zhurnalistka-za-kleveta.html", "text": "Новак Джокович възнамерява да съди за клевета журналистката Хелън Пелетие. В свой материал тя е написала, че сърбинът е дал положителна допинг проба, но Международната тенис федерация прикрива това.\r\nПредставител на 30-годишния сърбин, цитиран от списание Hello заяви, че всеки път когато „топ-тенисист“ получи травма се появяват подобни писания. Джокович вече обяви, че няма да играе повече този сезон.\r\nБившият № 1 в мъжкия тенис никога досега не се е обръщал към съда заради клевети в медиите, макар че е имало много неверни информации.", "date": "2017.08.09", "title": "Тенис: Джокович съди журналистка за клевета"}
{"url": "http://www.focus-news.net/news/2017/08/09/2424098/donald-tramp-amerikanskiyat-yadren-arsenal-e-po-moshten-ot-vsyakoga.html", "text": "В сряда американският президент Доналд Тръмп увери, че ядреният арсенал на САЩ е „по-мощен от всякога\", отправяйки по този начин ново предупреждение към Северна Корея да се въздържа от провеждането на ядрени изпитания, предава AFP.\r\n„Първата ми заповед като президент бе да обновим и модернизираме нашия ядрен арсенал. Сега той е далеч по-силен и по-мощен от всякога\", пише Тръмп в социалната мрежа „Туитър“, добавяйки: „Надяваме се никога да не използваме тази власт\"..Тереза Герова", "date": "2017.08.09", "title": "Доналд Тръмп: Американският ядрен арсенал е по-мощен от всякога"}
{"url": "http://www.focus-news.net/news/2017/08/09/2424099/veliko-tarnovo-biletite-za-macha-etar-pirin-sa-v-prodazhba-ot-10-avgust.html", "text": "Билетите за първия мач на „Етър“ на стадион „Ивайло“ след влизането в Първа лига са в предварителна продажба от утре, съобщиха от пресцентъра на Община Велико Търново. „Виолетовите“ приемат на 12 август /събота/, от 18,15 часа „Пирин“ /Благоевград/ в първото си домакинство на свой терен за сезона, в което ще търсят и дебютна победа в елита. \r\nЦената на билетите е 6 лева за възрастни, за ученици, пенсионери над 60-годишна възраст и студенти- 3 лева. Ползващите 50% намаление в цената ще трябва да представят документ, удостоверяващ самоличността им. Децата до седемгодишна възраст влизат безплатно.\r\nУтре и вдругиден през целия ден билетите могат да бъдат закупени в офиса на ОП „Спортни имоти и прояви“, който се намира до Зоналния съвет на БФС вляво от централния вход на спортния комплекс „Ивайло“.\r\nВ четвъртък и петък от 11:00 до 17:00 ч. за продажба на билети ще бъде отворена и касата в северозападната част на стадиона, от страната на Спортния диспансер. В събота касите от северната страна отварят от 16,30 часа.\r\nИзцяло нов пропускателен режим се въвежда от този сезон на стадион \"Ивайло\", съгласно изискванията и препоръките на Българския футболен съюз. Новата организация влиза в сила още за първото домакинство срещу \"Пирин\" (Благоевград) в събота.\r\nВсякакъв достъп във фоайето на централния вход на стадиона, където са съблекалните, вече ще бъде невъзможен, той като оттам ще влизат единствено двата отбора, длъжностните лица за мача и служебните лица от гостуващия клуб.\r\nЗанапред посетителите на вип- ложата, ветераните, близките на играчите и представителите на медиите ще влизат от други места. Вип -гостите вече ще ползват входа вляво от централния и ще стигат до местата си през новоизградената врата за ложата.\r\nВетераните, близките на футболистите и журналистите, ще влизат през входа отдясно (до заведението \"Шампиони-91\"). За тях е обособен специален сектор на трибуните, който се намира отдясно до вип -ложите. Над него са местата за медиите.\r\nСлед срещата всички притежатели на служебни карти ще излизат оттам, откъдето са влезли. Представителите на медиите ще излизат също от десния вход и оттам ще стигат до новата зала за пресконференции през външния й вход. Точно пред входа на стадиона ще бъде обособена микс-зона с табло, където журналистите ще могат да правят блиц-интервюта с излизащите футболисти.\r\nВ събота паркирането пред централния вход на стадион \"Ивайло\" ще бъде забранено, стана ясно още след срещата с представителите на полицията и охранителната фирма, която ще следи за реда на стадиона.", "date": "2017.08.09", "title": "Велико Търново: Билетите за мача „Етър“ - „Пирин“ са в продажба от 10 август"}
{"url": "http://www.focus-news.net/news/2017/08/09/2424100/14-godishniyat-yordan-anchev-ot-smolyan-specheli-zlato-v-mezhdunarodnoto-sastezanie-po-planinsko-koloezdene.html", "text": "14-годишният Йордан Анчев от Смолян спечели злато в международното състезание по планинско колоездене, съобщиха от пресцентъра на Община Смолян. През изминалия уикенд в Зеерфаус – Фис Ладис, Австрия, се проведе един от най-големите международно форуми за деца и младежи по планинско колоездене, считано от мнозина за  Световното първенство за деца в дисциплината. В състезанието участваха над 200 състезатели от цял сват, а страната ни бе представена от трима млади надежди на родното колоездене: Йордан Анчев, Димитър Мазнейков и Румен Белезирев. \r\nСтрахотен успех успя да постигне 14-годишният Йордан Анчев, член на отбора на Райдърс Юнайтед, подкрепян от Велопарк Пампорово и Община Смолян. Талантливият млад състезател се пребори с огромната конкуренция на много по-големи и опитни състезатели от него и успя да завоюва златото в категория „Момчета под 17 години” и второ място в генералното класиране на всички състезатели. Това бе първото международно участие за Анчев, който успя да впечатли всички с огромния си пробив на толкова високо ниво и даде заявка за много успехи в бъдеще. \r\nПланинското колоездене търпи бурно развитие в страната ни през последните няколко години и това е първият подобен успех за България на толкова голям международен форум.", "date": "2017.08.09", "title": "14-годишният Йордан Анчев от Смолян спечели злато в международното състезание по планинско колоездене"}
{"url": "http://www.focus-news.net/news/2017/08/09/2424101/afp-frenskata-politsiya-arestuva-napadatelya-ranil-shestima-voennosluzheshti-kray-parizh.html", "text": "Френските сили за сигурност простреляха и арестуваха лицето, заподозряно за нападението срещу група военнослужещи в предградията на столицата Париж, предава AFP.\r\nМъжът, който е на възраст между 30 г. и 40 г., е заловен на магистрала северно от френската столица в същото превозно средство, използвано за нападението срещу войниците, разкриват източници от органите за сигурност, пожелали анонимност..Тереза Герова", "date": "2017.08.09", "title": "AFP: Френската полиция арестува нападателя, ранил шестима военнослужещи край Париж"}
{"url": "http://www.focus-news.net/news/2017/08/09/2424102/chavdar-angelov-npm-shipka-buzludzha-izrabotena-e-tehnologichnata-posledovatelnost-za-konservatsiya-i-restavratsiya-na-lava-na-pametnika-na-svobodata-na-vrah-shipka.html", "text": "Изработена е технологичната последователност, в която трябва да бъдат извършени консервацията и реставрацията на лъва на Паметника на свободата на връх Шипка, след като специалисти направиха оглед на вътрешната носеща конструкция на лъва, каза за Радио „Фокус“ директорът на Национален парк – музей „Шипка – Бузлуджа“ Чавдар Ангелов. Той поясни, че тази технологична последователност предвижда някои дейности, които не са описани в съгласуваната с министъра на културата технология: „Това е така, защото преди отварянето на лъва, обективно не бе възможно да се установи какво точно трябва да се прави. В момента върви процедура за допълване на технологията, която до дни ще е готова.“ Продължава и набирането на парични средства за реставрацията. Подготвя се и документацията свързана с организиране на обществената поръчка, въз основа на която ще бъде извършена консервацията и реставрацията.\r\nЛъвът на Паметника на свободата на Шипка е изграден от 28 части и тежи почти 28 тона. Висок е 4 метра и дълъг 8 метра. Изработен е от бронз и за последно е ремонтиран през 80-те години на миналия век.\r\nСпоред първоначалния проект бронзовият лъв, отлят в Софийския военен Арсенал по проект на скулптора Кирил Шиваров, е трябвало да бъде поставен върху паметника. С помощта на макет върху изградената кула, направен с подръчни средства, се е установило, че ако фигурата бъде на това място, нейната видимост не би била добра. По тази причина лъвът е бил поставен върху корниза, над главния вход на паметника.\r\nПаметникът на Свободата на връх Шипка е открит на 26 август 1934 година, лично от цар Борис ІІІ. При откриването му са присъствали над сто хиляди души, от които 80 живи опълченци, преки участници в епичните боеве. Паметникът на Свободата е висок 31,5 м. \r\nСлавяна ГАЙДАРОВА", "date": "2017.08.09", "title": "Чавдар Ангелов, НПМ „Шипка – Бузлуджа“: Изработена е технологичната последователност за консервация и реставрация на лъва на Паметника на свободата на връх Шипка"}
{"url": "http://www.focus-news.net/news/2017/08/09/2424103/sofiya-zhena-e-s-opasnost-za-zhivota-sled-kato-e-bila-udarena-s-bradva-na-ul-han-kubrat.html", "text": "Жена е с опасност за живота, след като е била ударена с брадва на ул. „Хан Кубрат”, съобщиха от пресцентъра на МВР. Столични  полицаи задържаха 33-годишен мъж за криминално престъпление. Тази сутрин, около 4.25 часа, в полицията постъпил сигнал за разпра на ул. „Хан Кубрат”. На адреса незабавно били изпратени екипи на полицията и Спешна помощ. По първоначални данни, след възникнал скандал мъж ударил с брадва 48-годишна жена. Пострадалата незабавно била транспортирана в болнично заведение, настанена е за лечение с опасност за живота. В резултат на бързи оперативно-издирвателни действия е задържан извършителят на деянието – 33-годишен мъж от София. Работа по изясняване на всички факти и обстоятелства около инцидента продължава в рамките на образуваното досъдебно производство, под надзора на прокуратурата.", "date": "2017.08.09", "title": "София: Жена е с опасност за живота, след като е била ударена с брадва на ул. „Хан Кубрат”"}
{"url": "http://www.focus-news.net/news/2017/08/09/2424104/stara-zagora-10-000-kasa-tsigari-bez-banderol-sa-izzeti-pri-politseyska-proverka-na-lek-avtomobil.html", "text": "Голямо количество контрабандни цигари откриха и иззеха служители на Районно управление „Полиция“ – Казанлък, съобщиха от пресцентъра на МВР. Вчера в близост до село Копринка, полицаи от управлението спрели за проверка лек автомобил „Фолксваген Пасат“. В шофираната от 32-годишния с инициали И.Ш. от село Хаджидимитрово били открити общо 10 000 къса цигари без бандерол. По случая е образувано бързо производство  за престъпление по чл. 234 от НК. И.Ш е задържан за срок до 24 часа.", "date": "2017.08.09", "title": "Стара Загора: 10 000 къса цигари без бандерол са иззети при полицейска проверка на лек автомобил"}
{"url": "http://www.focus-news.net/news/2017/08/09/2424105/blic-sarbiya-dobro-ili-losho-za-sarbiya-e-parvoto-uchenie-na-nato-na-srabska-teritoriyai.html", "text": "Първото съвместно учение REGEX 18 на страните от НАТО и Сърбия на сръбска територия е планирано да се проведе през октомври следващата година. По този повод белградското електронно издание Blic задава въпроса дали това е \"Добро или лошо за Сърбия?\", като припомня, че сръбската армия отдавна отговаря на стандартите на НАТО, но военното й сътрудничество с Rусия е изключително важно.\r\nИзданието съобщава, че първото съвместно учение идва след 20 години, в които Сърбия е била наблюдател на учения по програмата \"Партньорство за мир\"..Тереза Герова", "date": "2017.08.09", "title": "Blic (Сърбия): Добро или лошо за Сърбия е първото учение на НАТО на сръбска територия?"}
{"url": "http://www.focus-news.net/news/2017/08/09/2424106/pleven-sluzhitel-na-ohranitelna-firma-e-zadarzhan-za-krazhba-na-okolo-6-000-leva-ot-banka.html", "text": "51-годишен е задържан при предприети полицейски действия по досъдебно производство, образувано в плевенското Първо Районно управление „Полиция” през месец юли, когато от банка в областния град съобщили за отнета сума. Това съобщиха от пресцентъра на МВР. В процеса на работа по случая разследващите установили съпричастност на служител на охранителна фирма. При извършено претърсване в жилището му в Плевен в ж.к. „Сторгозия” са намерени и иззети 5850 лева, тротилова шашка – 400 г, 30 см шнур за възпламеняване, законно притежаван пистолет с два пълнителя, съдържащи съответно 7 и 8 патрона с калибър 7,62 мм, още 98 патрона от същия калибър, както и други вещи. За престъпления по чл. 194, ал. 1 и чл. 339, ал. 1 от НК е уведомен дежурен прокурор. Работата по случая продължава.", "date": "2017.08.09", "title": "Плевен: Служител на охранителна фирма е задържан за кражба на около 6 000 лева от банка"}
{"url": "http://www.focus-news.net/news/2017/08/09/2424107/stara-zagora-kmetat-zhivko-todorov-nagradi-mladi-matematitsi-medalisti-ot-olimpiadi.html", "text": "Математикът Любомир Любенов ще бъде предложен за носител на званието Почетен гражданин на Стара Загора за 2018 година. Това обяви днес кметът Живко Тодоров, който се срещна с млади математици от града, спечелили медали на важни състезания в Куала Лумпур, Малайзия и Сингапур това лято, съобщиха от пресцентъра на Община Стара Загора. До тези невероятни успехи Теодор Танков, Мирослав Минчев, Христо Анастасов, Любен Карбанов и Михаил Михов достигнаха след като в три последователни години той подпомага изявите им на различни математически форуми по света. Известният далеч извън пределите на България старозагорски математик Любомир Любенов, бивш дългогодишен директор на Регионалния инспекторат по образованието и създател на вестник „Математическа поща“ Любомир Любенов, бе координатор на българското представителство на форума в Азия. \r\nСедмокласникът от старозагорската Природоматематическа гимназия „Гео Милев” Теодор Танков стана шампион на Откритото първенство на Азия по математика, което се проведе от 3 до 5 август в столицата на Малайзия – Куала Лумпур. Освен със златния медал и купата за шампион на Азия, Теодор се завърна в родния град със „Звездата на Азия” – награда, която получава най-добрия състезател на съответната страна-участник. От 30 задачи в състезанието, той е успял да реши 29.\r\nМедали от Азия оупън 2017 – (Asia International Mathematical Olympiad - AIMO), донесоха и другите трима участвали старозагорци. Христо Анастасов от 4 клас на СОУ „Максим Горки” е със сребърен медал, а Любен Карбанов и Михаил Михов от ПМГ „Гео Милев” са бронзови медалисти.\r\nСъщо това лято - през юли 2017 г. в Сингапур, на състезанието Математическо предизвикателство – SIMOC (Singapore International Math Olympiad Challenge), Мирослав Минчев от 6 клас на ПМГ „Гео Милев” стана вицешампион в комплексното класиране, спечели златен медал от индивидуалното и бронз от отборното класиране. Тогава Теодор Танков завоюва сребърен медал.\r\nЖивко Тодоров обяви, че се гордее с талантливите деца на Стара Загора и е осигурил парични награди за тях. Шампионът на Азия Теодор Танков ще получи 3 000 лв., а останалите бяха наградени с по 2 000 лв. парична премия от кмета.\r\n„Накарахте ме да се чувствам горд. Математическата гимназия в Стара Загора има традиции да създава шампиони. Щом има такива деца, има надежда за България! Горд съм като кмет, че те са израснали тук и се надявам да изградят бъдещето си тук, а ние да им дадем този шанс“, каза още кметът Живко Тодоров.\r\nСвоя възторг от постиженията на децата сподели и Любомир Любенов: „Преди три години кметът инвестира в тези млади хора. Днес берем плодовете на неговата подкрепа. Да станеш шампион на Азия и да биеш 400 китаеца, събрани в Куала Лумпур, всеки един от които е потенциален световен шампион...  Уникално състезание, уникална конкуренция, Азия е меката на математиката.“\r\nВ продължение на три години част от подготовката на учениците от ПМГ „Гео Милев“ е била и Николина Куличева, директор на гимназията. Тя благодари на кмета с думите: „Децата ни заслужават! Това е бъдещето на Стара Загора. Благодаря и на Любомир Любенов, който ги спечели за математиката.“\r\nНа свой ред децата също отправиха благодарности за подкрепата от кмета, администрацията, преподавателите и родителите.\r\nШампионът на Азия Теодор Танков сподели, че отделя по 4 ч. на ден за подготовка, а иначе е като всички други деца на своята възраст. Той увери, че за математиката го е открил Любенов преди 3 години.\r\nВицешампионът от Сингапур Мирослав Минчев отправи благодарности и към друг старозагорски математик – Евтим Кънчев, който го е подготвил за приемните изпити в математическата гимназия.", "date": "2017.08.09", "title": "Стара Загора: Кметът Живко Тодоров награди млади математици, медалисти от олимпиади"}
{"url": "http://www.focus-news.net/news/2017/08/09/2424108/inzh-vanyo-slaveev-ia-borba-s-gradushkite-ot-nachaloto-na-protivogradoviya-sezon-do-8-avgust-sa-izstrelyani-5828-raketi.html", "text": "От началото на противоградовия сезон до 8 август са изстреляни 5828 ракети. Това каза инж. Ваньо Славеев, изпълнителен директор на Изпълнителна агенция „Борба с градушките“(ИАБГ), в интервю за Агенция „Фокус“ за изстреляните противоградови ракети до момента и пострадалите от градушки площи. По думите му противоградовият сезон е открит на 27 април, а до 8 август са проведени 131 въздействия, като са обработени 607 облачни клетки. Той уточни, че наличните ракети към момента са около 4300, които според него засега са достатъчни. „При по-сериозен процес, имаме готовност да направим заявка и да получим допълнително ракети“, допълни инж. Славеев. Директорът на ИА „Борба с градушките“ уточни, че в процес на изграждане са противоградови защити по ракетен способ в Хасковска област и Подбалканската долина, които се предвижда да започнат работа през 2018 г. „През 2019 г. се предвижда останалата част от страната да бъде защитена от градушки чрез прилагане на самолетен способ. Така ще бъде осъществена защита на 90% от обработваемата земя в България“, коментира той. Инж. Славеев уточни, че всичко това е свързано със сериозен финансов ресурс. „Имаме уверението от Министерство на земеделието, храните и горите, че необходимите средства ще бъдат инвестирани в изграждането на противоградовата защита на територията на цялата страната. Така че живи и здрави през 2019 г. нещата ще бъдат много по-добре“, допълни директорът на ИА „Борба с градушките“. \r\nДеница КИТАНОВА", "date": "2017.08.09", "title": "Инж. Ваньо Славеев, ИА „Борба с градушките“: От началото на противоградовия сезон до 8 август са изстреляни 5828 ракети"}
{"url": "http://www.focus-news.net/news/2017/08/09/2424109/haskovo-politsiyata-izze-15-kanabisovi-rasteniya-zaseti-v-saksii.html", "text": "Полицията в Хасково иззе 15 канабисови растения, засети в саксии, съобщиха от пресцентъра на МВР. Насажденията били открити при проверка на имот във вилната зона Гьот тепе, обитаван от 25-годишен хасковлия. Растенията са предадени от стопанина на имота. Образувано е досъдебно производство. 25-годишният е задържан до 24 часа.", "date": "2017.08.09", "title": "Хасково: Полицията иззе 15 канабисови растения, засети в саксии"}
{"url": "http://www.focus-news.net/news/2017/08/09/2424110/pazardzhik-prodalzhava-sabiraneto-na-sredstva-za-izgrazhdane-na-pametnik-na-strahil-voyvoda-v-grad-vetren.html", "text": "Продължава кампанията по събирането на средства за изграждане на паметник на известния хайдутин Страхил войвода, който е роден в град Ветрен. Това каза за Радио „Фокус“ – Пазарджик кметът на Ветрен Радослав Лютаков. Той обясни, че са необходими около 25 хиляди лева, но събирането на средствата е трудно. „Надяваме се, да успеем до края на годината да реализираме идеята ни за паметник на Страхил войвода. Разчитаме да се отзоват не само жителите на града и региона, но и всички, които милеят за нашето минало и история“, подчерта Лютаков. \r\nТой посочи, че паметникът ще е разположен на централно място в града. Страхил войвода събира чета от 200 души, с която действа в региона. Той се включва във въстанието на Карпош през 1689 година с център Скопие. След това, според някои сведения, успява да избяга, но след падането на Ниш семейството му е пленено от турците, а неговата съдба е неизвестна, разказа Радослав Лютаков.\r\nВаня НИКОЛОВА", "date": "2017.08.09", "title": "Пазарджик: Продължава събирането на средства за изграждане на паметник на Страхил войвода в град Ветрен"}
{"url": "http://www.focus-news.net/news/2017/08/09/2424111/prezidentat-rumen-radev-opredeli-chlenovete-na-komisiyata-za-zashtita-ot-diskriminatsiya.html", "text": "В съответствие със Закона за защита от дискриминация, президентът Румен Радев определи членове на Комисията за защита от дискриминация (КЗД), съобщиха от прессекретариата на държавния глава. От квотата на държавния глава за членове на КЗД са определени Владимира Владимирова Стоименова-Делийска, Наско Руменов Атанасов, Петър Илиянов Кичашки и София Кирилова Йовчева.   \r\nСъгласно следваната от Администрацията на държавния глава политика на прозрачност и публичност при назначенията на висши държавни длъжности, на 21 юли 2017 г. президентът оповести предварително номинациите си за членове на независимия антидискриминационен орган.", "date": "2017.08.09", "title": "Президентът Румен Радев определи членовете на Комисията за защита от дискриминация"}
{"url": "http://www.focus-news.net/news/2017/08/09/2424112/tsentar-za-gradska-mobilnost-informatsiyata-za-bezplaten-gradski-transport-v-sofiya-prez-avgust-i-septemvri-e-falshiva.html", "text": "Информацията за безплатен градски транспорт в София през август и септември е фалшива. Това съобщиха от пресцентъра на Центъра за градска мобилност по повод сигнали за разлепени листовки за безплатен градски транспорт. Няма решение на ЦГМ или на Столичната община за подобна мярка, нито каквито и да е обстоятелства, които да налагат нейното въвеждане. Центърът за градска мобилност напомня на пътниците в обществения транспорт, че са длъжни да имат редовен превозен документ.", "date": "2017.08.09", "title": "Център за градска мобилност: Информацията за безплатен градски транспорт в София през август и септември е фалшива"}
{"url": "http://www.focus-news.net/news/2017/08/09/2424113/hurriyet-chetiri-otdelni-pozhara-bushuvat-v-planinata-ida-turtsiya.html", "text": "Четири пожара бушуват на различни места в планината Ида, разположена в западната част на Турция, пише вестник Hurriyet. \r\nДва противопожарни самолета, четири хеликоптера и два булдозера са разположени, за да се справят със стихията. \r\n„Огънят бушува на четири различни места и вятърът го усилва, което затруднява нашата работа. Екипите ни работят нонстоп“, отбелязаха местните власти.\r\nТе уточниха, че разследват инцидента и възможността пожарът да е причинен от умишлен палеж. През юни бушуваше пожар в същия регион и беше установено, че причината е била именно палеж.  Мария Динкова", "date": "2017.08.09", "title": "Hurriyet: Четири отделни пожара бушуват в планината Ида, Турция"}
{"url": "http://www.focus-news.net/news/2017/08/09/2424114/pazardzhik-lek-avtomobil-se-e-zapalil-na-102-km-na-magistrala-trakiya-sled-udar-v-srednata-razdelitelna-mantinela.html", "text": "Лек автомобил е катастрофирал в района на 102 км на автомагистрала „Тракия“ и в резултат на удара в средната разделителна мантинела се е самозапалил. Това съобщиха за Радио „Фокус“ – Пазарджик от Областната дирекция на МВР в Пазарджик. На мястото на инцидента са пристигнали екипи на пожарната и „Пътна полиция“. Шофьорът е с леки травми, но автомобилът е изгорял, въпреки бързата реакция на пожарникарите. Водачът е тестван с дрегер и е установено, че не е употребил алкохол. Причините за инцидента предстои да бъдат изяснени. \r\nДвижението в района на 102 км на магистрала „Тракия“ се осъществява нормално, тъй като изгорелия автомобил е изтеглен от пътното платно.\r\nВаня НИКОЛОВА", "date": "2017.08.09", "title": "Пазарджик: Лек автомобил се е запалил на 102 км на магистрала „Тракия“ след удар в средната разделителна мантинела"}
{"url": "http://www.focus-news.net/news/2017/08/09/2424115/bdzh-pogasyava-zadalzheniyata-si-kam-darzhavniya-byudzhet.html", "text": "„Холдинг БДЖ” ЕАД погасява задълженията си към държавния бюджет, които са в размер на 42 млн. лв. Средствата са осигурени чрез безлихвен заем в резултат на получената нотификация от ЕК. Това съобщиха от пресцентъра на \"Холдинг Български държавни железници\" ЕАД.\r\nЗадълженията на дружеството към Бюджета са формирани в резултат на извършени плащания след активирани държавни гаранции за погасяване на вноски по получени заеми от Световната банка по Проект за преструктуриране на железницата в България от 1995 г.\r\nЧрез погасяването на тези задължения ще бъдат спестени наказателни лихви, които възлизат на 2,7 млн. лв. на годишна база.", "date": "2017.08.09", "title": "БДЖ погасява задълженията си към държавния бюджет"}
{"url": "http://www.focus-news.net/news/2017/08/09/2424116/mo-na-sarbiya-predstoyashtite-voenni-ucheniya-prez-2018g-ne-sa-initsiativa-na-nato.html", "text": "В сряда Министерството на отбраната на Сърбия опроверга информацията за предстоящите през 2018 г. учения на НАТО на територията на страната, като уточни, че те са регионална инициатива, а на маневри на Алианса, предава ТАСС.\r\nПо-рано редица местни прозападни медии съобщиха, че през октомври 2018 г. е планирано да се проведат първите военни учения на страните от НАТО на територията на Сърбия, утвърждавайки, че тези маневри „ще станат политически пробив“ за сътрудничеството на Белград в Алианса. \r\n„По повод на различните тълкувания на провеждането на ученията REGEX-18 в Сърбия подчертаваме, че това не са учения на НАТО, а са резултат от продължаващото военно сътрудничество с няколко държави в рамките на регионална инициатива, започната през 2013 г. Маневрите се реализират при експертната и частичната финансова подкрепа на Съвместното командване на съюзните сили в Неапол и се провеждат по стандартите на НАТО, които са приети от всички държави членки на Европейския съюз. Разходите за участието всяка страна поема самостоятелно“, допълниха от Министерството.  Мария Динкова", "date": "2017.08.09", "title": "МО на Сърбия: Предстоящите военни учения през 2018г. не са инициатива на НАТО"}
{"url": "http://www.focus-news.net/news/2017/08/09/2424117/stara-zagora-chestvaniyata-po-povod-140-godini-shipchenska-epopeya-shte-se-provedat-pod-patronazha-na-prezidenta-rumen-radev.html", "text": "Честванията по повод 140 години Шипченска епопея ще се проведат под патронажа на президента Румен Радев, който е потвърдил участието си в официалната част на тържествата на връх Шипка, каза за Радио „Фокус“ Чавдар Ангелов, директор на Национален парк – музей „Шипка – Бузлуджа“. Той поясни, че програмата по повод честванията започва от днес в Казанлък с откриване на юбилейна изложба и представяне на вестник „140 години Шипченска епопея“. На 23 август в Габрово пред Априловската гимназия ще бъде открита изложбата „140 години признателност“. На 24 август в Етнографски комплекс „Етър“ ще бъдат посрещнати участниците от II Международен поход с каяци и пеша по реки и градове в България по повод кръглата годишнина.\r\nРедица събития предвиждат организаторите на честванията и в двата кулминационни дни – 25 и 26 август. На 25 август в Мултимедийната зала на Национален парк – музей „Шипка – Бузлуджа“ ще се проведе Международна експедиция Полева научна конференция по повод 140 години от Руско – турската освободителна война. При барелефите в подножието на Паметника на свободата на Шипка ще бъде организирана Музейна експозиция на открито „Оръжието на свободата“ и изложба на знамена. На същото място ще бъде организирано и фотографско ателие „Влез във военна щабна палатка“.\r\nВ подхода към Паметника на свободата ще се проведе ученическо състезание за изкачване на стъпалата до паметника, ще се проведе и открит урок по история.\r\nНа 25 август в Габрово ще бъде открита изложбата „Свобода“ с рисунки на учениците от школата на Ема Вертерова. В Регионалния исторически музей в Габрово ще бъде представена книгата на Стефан Кисев „Българското опълчение в Освободителната Руско – турска война 1877 – 1878“. \r\nСъботният ден на 26 август ще започне с Панихида в памет на загиналите в шипченските боеве. Ще се проведе и туристически поход в четири лъча до връх Шипка организиран от Ротари България – от Соколски манастир, от местността Узана, от Храм – паметник „Рождество Христово“ в Шипка и от местността Бивака. В часовете от 10.00 до 17.00 часа, западно от Паметника на свободата организаторите предвиждат Детска работилница съвместно с учебен проект „Пътуване с историята“. В програмата на честванията на връх Шипка още са включени посещения на бойните позиции с екскурзовод, възстановка на НД „Традиция“ на събитията от Шипченската епопея отпреди 140 години, фотографско ателие „Влез във военна щабна палатка“, прожекция на филми, българско хоро – символ на вечния кръговрат на живота и на обединението на българите, открита сцена на паркинга на връх Шипка.\r\nВ късния следобед на 26 август в Габрово ще се проведат среща с родственици частници в Епопеята под надслов „140 години памет“, концерт на Представителния ансамбъл на въоръжените сили и Тържествена заря.\r\nЧавдар Ангелов поясни, че по традиция Паметника на свободата на 26 август ще бъде отворен за безплатни посещения, като в случай на засилен интерес от страна на посетителите, ще бъде удължено работното време на обекта.\r\nСлавяна ГАЙДАРОВА", "date": "2017.08.09", "title": "Стара Загора: Честванията по повод 140 години Шипченска епопея ще се проведат под патронажа на президента Румен Радев"}
{"url": "http://www.focus-news.net/news/2017/08/09/2424118/obshtina-petrich-osiguryava-bezplaten-transport-na-organiziranite-grupi-koito-shte-se-vklyuchat-v-natsionalniya-pohod-do-vr-shipka-na-25-i-26-avgust.html", "text": "Община Петрич осигурява безплатен транспорт на всички организирани групи, които ще се включат в Националния поход до вр. Шипка на 25 и 26 август. Извозването на групите ще бъде до местата, където са направени резервациите за нощувка. Тръгване на 25 август  от сградата на Общината. Часовете на тръгване ще бъдат уточнявани със самите пътуващи групи. Връщането обратно в град Петрич ще бъде на 26 август. Записването се извършва до 18.08.2017 г. на тел. 69 114 , гл. секретар на ОбА Велко Велев.Това съобщиха от пресцентъра на Община Петрич.Програма национално честване Шипченската епопея 2017\r\n25 август 2017 г., петък:\r\n9:00 – 17:00 часа Международна експедиция Полева научна конференция по повод 140 години от Руско – турската освободителна война\r\nМясто: Мултимедийна зала, административна сграда на НПМ „Шипка-Бузлуджа”\r\n10:00 – 17:00 часа Музейна експозиция на открито „Оръжието на свободата“ и изложба на знамена\r\nМясто: барелефите в подножието на Паметник на Свободата\r\n10:00-17:00 часа Фотографско ателие „Влез във военна щабна палатка”\r\nМясто: Барелефите в подножието на Паметника на Свободата\r\n10:30 – 12:30 часа състезание за ученици\r\nМясто: подход към Паметник на Свободата\r\n12:30 – 13:00 часа открит урок по история\r\nМясто: Паметник на Свободата\r\n17:00 – 17:30 часа откриване на детска художествена изложба на ученици от школата на Ема Вертерова на тема „Свобода“\r\nМясто: фоайе зала „Възраждане“, Габрово\r\n17:30 – 18:30 часа представяне на книга „Българското опълчение в освободителната Руско-турска война 1877 – 1878“, Автор: Стефан Кисов\r\nМясто: Регионален исторически музей – Габрово\r\n26 август 2017 Г., събота:\r\n7:45 – 8:30 часа панихида в памет на загиналите в шипченските боеве\r\nМясто: Соколски манастир\r\n8:45 – 11:45 часа Ротари България кани на туристически походи – 4 лъча\r\nМясто:\r\nЛъч 1 – Соколски манастир – връх Шипка\r\nЛъч 2 – м. Узана – връх Шипка\r\nЛъч 3 – храм паметник „Рождество Христово” гр. Шипка – връх Шипка\r\nЛъч 4 – м.Бивака – връх Шипка\r\n10:00 – 17:00 часа Детска работилница съвместно с учебен проект „Пътуване с историята“\r\nМясто: западно от Паметника на свободата\r\n10:00 – 17:00 часа един ден на открито или Посещение на бойните позиции с екскурзовод\r\n10:30 – 12:00 часа живи картини от НД „Традиция”\r\nМясто: по пътя към Паметника на Свободата – 3 картини\r\n10:30 – 15:00 часа фотографско ателие „Влез във военна щабна палатка”\r\nМясто: Барелефите в подножието на Паметника на Свободата\r\n10:30 – 17:00 часа прожекция на филми\r\nМясто: Мултимедийна зала, административна сграда на НПМ „Шипка-Бузлуджа”\r\n12:00 – 12:50 часа официална част\r\n12:50 – 13:30 часа възстановка на боевете\r\nМясто: източно от Паметника на Свободата\r\n13:30 – 14:00 часа българско хоро – символ на вечния кръговрат на живота и на обединението ни\r\nМясто: от Паметника на Свободата до паркинга на връх Шипка\r\n14:00 – 15:00 часа открита сцена\r\nМясто: паркинг връх Шипка\r\n17:30 – 18:30 часа „140 години памет“ – Среща с родственици на участници в епопеята\r\nМясто: зала „Възраждане“, Габрово\r\n19:30 – 20:30 часа –концерт на представителния ансамбъл на въоръжените сили на Република България\r\nМясто: пл. Възраждане, Габрово\r\n20:45 – 21:45 часа тържествена заря – проверка\r\nМясто: пл. Възраждане, Габрово", "date": "2017.08.09", "title": "Община Петрич осигурява безплатен транспорт на организираните групи, които ще се включат в Националния поход до вр. Шипка на 25 и 26 август"}
{"url": "http://www.focus-news.net/news/2017/08/09/2424119/vecherne-novosti-sarbiya-lyato-2017-biseri-na-srabskite-turisti.html", "text": "Колко е дълбока водата, ако вляза до коляно в морето? И под какъв ъгъл е завоят до манастира? Това са само някои от „философските“ въпроси, които сръбските туристи са отправили през настоящия летен сезон към туроператорите, съобщава „Вечерне новости“. Подобни бисери са свойствени за туристите и не се отличават с националност, но въпреки това електронното издание „Вечерне новости“ публикува няколко избрани истории, които са разсмели до сълзи представителите на туристическия бранш в Сърбия, съобщава Радио „Фокус“ в рубриката „Балкански туристически часовник“.\r\nЕдин от бисерите, попадащи в шеговитата колекция, е разговор с младеж, търсил населено място за настаняване в Гърция, чието име започва с буквата „Л“. След изброяване на няколко популярни дестинации като Лефкада, Лептокария, Литохоро и Лариса, младият мъж си спомнил: „Мисля, че се казва ласт минит (ласт минът).", "date": "2017.08.09", "title": "„Вечерне новости“ (Сърбия): Лято 2017 – бисери на сръбските туристи"}
{"url": "http://www.focus-news.net/news/2017/08/09/2424120/blagoevgrad-uchastnik-v-telefonna-izmama-e-predaden-na-sad.html", "text": "Районна прокуратура – Благоевград е приключила разследване по досъдебно производство и е внесла за разглеждане в съда обвинителен акт срещу И. Ников за учзстие в телефонна измама, съобщиха от пресцентъра на Апелативна прокуратура – София.\r\nОбвиняемият Ников живеел в с. Звездица, общ. Варна, и изкарвал прехраната си като извършвал помощна работа на различни хора. \r\nПрез април 2016 г., по телефон, с него се свързало непознато лице, което се представило като \"Данчо\" с предложение за работа. Било му обяснено, че ангажимента се състои във вземане на размери за поставяне на ПВЦ дограми, като в други случаи щял да се представя за служител на магазин \"Техномаркет Зора\" и да взема парични суми от клиенти, които впоследствие трябвало да предава на \"работодателя си\". Контактуването щяло да се осъществява само по телефон. \r\nПрез следващите дни обвиняемият изпълнявал всички инструкции на \"Данчо\": от коя спирка да вземе автобус или маршрутка, до къде да пътува, кога и къде да седне да пие кафе, с кого да се срещне и как да се представя. \r\nПървата пострадала, пред която поддържал заблуждение с цел имотна облага, била жена от Варна, която му предала торбичка със сумата от 5900 лв. По нареждане на \"Данчо\" Ников по най-бързия начин взел такси, с което стигнал до автогарата, откъдето заминал за гр. Разград. От там, с друга маршрутка, се придвижил до гр. Русе, а впоследствие и до Дунав мост. Там, до един от железните стълбове, според инструкциите на \"Данчо\", оставил торбичката с парите, от която взел за себе си 400 лв. \r\nСлед продължителни пътувания през целия ден, с множество прекачвания в различни транспортни средства и телефонни разговори с \"Данчо\" обвиняемият Ников вече бил наясно какво е естеството на работата му. \r\nДва дни по-късно, в изпълнение на нареждания на \"шефа си\", обвиняемият изминал маршрут от Варна – Пловдив – София до кв. Банкя, където наел квартира за един ден. На следващия ден продължил за Гоце Делчев, а от там за Благоевград. \r\nНа посочения от \"Данчо\" адрес го чакала възрастна жена, на която Ников се представил с друго име и заявил, че го изпраща \"Георги Стоев\". Той взел подготвената от нея парична сума в размер на 3600 лв., \"предназначена за техника\". \r\nДо това се стигнало, след като предния ден пострадалата била въведена в заблуждение, че разговаря по телефона с внука си, който я молил за паричен заем, за да \"закупи четири маслени радиатора\". Лицето, представило се за неин близък, успяло да убеди жената да изтегли от банковата й сметка всичките налични средства в размер на 3400 лв. Тя добавила към тях още 200 лв., които имала вкъщи, и ги предала пред входа на кооперацията си на обвиняемия Ников. Впоследствие торбичката с парите отново била оставена от него на предишното място в гр. Русе, като по нареждане на «Данчо» 400 лв. от сумата останала за обвиняемия.  \r\nПредстои насрочване на делото в съда.", "date": "2017.08.09", "title": "Благоевград: Участник в телефонна измама е предаден на съд"}
{"url": "http://www.focus-news.net/news/2017/08/09/2424121/reuters-frantsiya-prizova-da-se-deystva-otgovorno-po-vaprosa-za-severna-koreya.html", "text": "Франция призова всички засегнати страни да действат отговорно и да помогнат за деескалирането на ситуацията около Северна Корея, след като Пхенян съобщи, че обмисля планове за ракетен удар срещу американката тихоокеанска територия Гуам, предава Reuters. \r\n„Ние призоваваме всички страни да действа отговорно“, подчерта говорителят на правителството Кристоф Кастанер в сряда, допълвайки, че Франция е „притеснена“ от ситуацията. \r\nЗаплахата от страна на Северна Корея срещу Гуам идва само часове, след като американският президент Доналд Тръмп отбеляза, че всяка заплаха срещу Вашингтон ще бъде посрещната с „огън и ярост“.  Мария Динкова", "date": "2017.08.09", "title": "Reuters: Франция призова да се действа отговорно по въпроса за Северна Корея"}
{"url": "http://www.focus-news.net/news/2017/08/09/2424122/smolyan-tyalo-na-mazh-e-otkrito-na-vrah-svoboda.html", "text": "Тяло на мъж е открито на връх Свобода, съобщиха от пресцентъра на ОДМВР - Смолян. Снощи около 22.30 часа на телефон 112 е получен сигнал от 56-годишен мъж от гр. Ракитово, който съобщил, че на връх Свобода, землище на с. Давидково, общ. Баните има човек в безпомощно състояние. На място незабавно пристига екип на ЦСМП-Баните, който намира 51-годишен мъж от гр. Ракитово починал. Тялото на мъжа е приведено в МБАЛ – Смолян за извършване на аутопсия. Местопроизшествието е посетено от дежурна оперативна група при РУ-Мадан и е извършен оглед. По случая е образувано досъдебно производство. За случая е докладвано на Окръжна прокуратура-Смолян. Работата продължава.", "date": "2017.08.09", "title": "Смолян: Тяло на мъж е открито на връх Свобода"}
{"url": "http://www.focus-news.net/news/2017/08/09/2424123/za-chast-ot-srabskite-turisti-geografiyata-i-nazvaniyata-na-chuzhdestrannite-kurorti-sa-nay-slaboto-myasto.html", "text": "За част от сръбските туристи географията и названията на чуждестранните курорти са най-слабото място. Вероятно е било изключително трудно да бъде даден отговор на въпрос на турист, проявил любопитство къде ще се окаже след един час, ако легне на дюшек край бреговете на Лептокария и заспи. Друг летовник пък се поинтересувал на кой от трите „пръста“ на Халкидическия полуостров се намира „красивата Ситония“, съобщават сръбските електронни медии.\r\nНо тези примери бледнеят пред запитването на млада двойка къде в Тунис може да бъде нает под наем автомобил, тъй като планирали еднодневна разходка до Египет, за да видят пирамидите. \r\nСлед като станало ясно, че самолетните билети за популярния египетски курорт Хургада са разпродадени, турист от Белград попитал дали може да му предложат оферта за придвижване с автомобил, съобщава Радио „Фокус“ в рубриката „Балкански туристически часовник“.\r\nМлада двойка пък се отказала от почивка на остров Тасос, след като не получила инструкции къде да се скрие при опасност от цунами. След това влюбените поискали да резервират почивка на място, в което според тях няма техни сънародници – Олимпийската ривиера. По ирония на съдбата, именно там летуват най-много сърби.", "date": "2017.08.09", "title": "За част от сръбските туристи географията и названията на чуждестранните курорти са най-слабото място"}
{"url": "http://www.focus-news.net/news/2017/08/09/2424124/vratsa-sadyat-mazh-za-sazdavane-na-pornografski-materiali-s-uchastie-na-detsa.html", "text": "Районна прокуратура – Козлодуй предаде на съд С.Д., обвинен в извършване на престъпления, свързани със създаване и държане на порнографски материали, съобщиха от пресцентъра на Апелативна прокуратура – София. \r\nВ ползвано от него жилище в гр. Козлодуй, обвиняемият Д. държал на хард диск 14 файла и три видеофайла, представляващи порнографски материали, за създаването на които са използвани лица, изглеждащи като ненавършили 18 години. Другите 204 файла с подобно съдържание били в паметта на мобилния му телефон марка „Айфон“. \r\nВ периода от края на 2013 г. до началото на 2014 г., чрез скрийншот от програма Скайп, С.Д. създал порнографски материал с участие на тринадесетгодишно момиче.", "date": "2017.08.09", "title": "Враца: Съдят мъж за създаване на порнографски материали с участие на деца"}
{"url": "http://www.focus-news.net/news/2017/08/09/2424125/south-china-morning-post-chetirima-chuzhdentsi-sa-postradali-pri-zemetresenieto-v-kitay.html", "text": "Четирима чуждестранни граждани са пострадали при земетресението с магнитуд 7 по скалата на Рихтер, което удари югозападната част на Китай  във вторник вечерта, пише вестник South China Morning Post. \r\nОбщо 19 души загинаха, като се предполага, че всички са били граждани на Китай, а 247 души са ранени при инцидента. \r\nСред пострадалите чужденци има един французин, една канадка и двама граждани на Южна Корея.  \r\nКонсулството на САЩ в Чънду съобщи, че няма информация за загинали или ранени американски граждани, докато британското Министерство на външните работи уточни, че нито един британски гражданин не е бил засегнат. \r\nОт японското генерално консулство в Чунцин посочиха, че 30 японски туристи са блокирани в Цзючжайгоу заради земетресението, но сред тях няма ранени.  Мария Динкова", "date": "2017.08.09", "title": "South China Morning Post: Четирима чужденци са пострадали при земетресението в Китай"}
{"url": "http://www.focus-news.net/news/2017/08/09/2424126/mrrb-predlaga-normativni-promeni-s-koito-da-ulesni-predostavyaneto-na-kadastralni-uslugi.html", "text": "Службите по геодезия, картография и кадастър да не могат да изискват от заявители предоставяне на документи, за които има създадени регистри на държавната администрация или с тях се удостоверяват обстоятелства, които се съдържат в база данни на държавната администрация. Това предвижда публикуван от Министерството на регионалното развитие и благоустройството проект на Наредба за изменение и допълнение на Наредба № РД - 02 - 20 - 4 от 2016 г. за предоставяне на услуги от кадастралната карта и кадастралните регистри, съобщиха от пресцентъра на МРРБ. В случай че службата по геодезия, картография и кадастър не може да намери необходимите ѝ данни, тя ще изисква от заявителя да предостави информация, необходима за идентифициране на данните или документите в регистрите на държавната администрация. \r\nЩе бъде облекчен и режимът за вписване на лицата, правоспособни да извършват дейности по кадастъра. За целта е изготвен проект на Наредба за изменение и допълнение на Наредба № 3 от 16 февруари 2001 г. за водене и съхраняване на регистъра на лицата, правоспособни да извършват дейности по кадастъра. \r\nС промените отпада изискването лицата, които желаят да бъдат вписани в регистъра да прилагат към заявлението за вписване документи, които могат да бъдат получени от Агенцията по геодезия, картография и кадастър по служебен път, чрез достъп до регистри на държавната администрация. \r\nЗа физическите лица и физическите лица – еднолични търговци, се въвежда алтернативна възможност, вместо свидетелство за съдимост на хартиен носител, да предоставят код на електронното свидетелство за съдимост. За едноличните търговци и за юридическите лица, отпада изискването да предоставят удостоверение за актуално състояние от Търговския регистър, актуално удостоверение за данъчна регистрация, документ за регистрация в БУЛСТАТ и съдебно решение за регистрация на юридическото лице, с предмет на дейност съгласно чл. 17, ал. 1, т. 2 Закона за кадастъра и имотния регистър. \r\nЗа да не се препятства вписването в регистъра на лицата, правоспособни да извършват дейности по кадастъра са предвидени правни норми, съгласно които документи или данни да бъдат изисквани от заявителя само ако не се съдържат в регистри на държавната администрация или поради обективни причини не могат да бъдат получени по служебен път. \r\nЗа привеждане в съответствие на текстовете на наредбата с актуалните наименования на Агенцията по геодезия, картография и кадастър и на регионалните й служби, старите наименования са актуализирани, т.е. отпадат имената като „Агенция по кадастъра“, „Агенцията по кадастъра“, „службата по кадастъра“, „служба по кадастъра“. \r\nС промените понятието „молба“ също отпада и се заменя със „заявление.“ \r\nПредложените промени в нормативната уредба са част от приоритетите на правителството за намаляване на административната и регулаторната тежест върху гражданите и бизнеса. \r\nПроектите на наредбите могат да бъдат намерени на интернет страницата на МРРБ в секцията „Проекти на нормативни актове“ и на Портала за обществени консултации.", "date": "2017.08.09", "title": "МРРБ предлага нормативни промени, с които да улесни предоставянето на кадастрални услуги"}
{"url": "http://www.focus-news.net/news/2017/08/09/2424127/tssmp-plovdiv-okolo-10-sa-signalite-za-pripadnali-ili-kolabirali-hora-v-grada-v-rezultat-na-visokite-temperaturi.html", "text": "Около 10 са сигналите за припаднали или колабирали хора в града в резултат на високите температури. Това съобщи за Радио „Фокус“ – Пловдив дежурният в Районната координационна централа на Центъра за спешна медицинска помощ в Пловдив. Медицинските екипи са отзовали на сигнали, касаещи неразположение от жегите при възрастни хора. Екипите на Спешна помощ работят непрекъснато. Подавани са и сигнали, касаещи възрастни хора със сърдечно-съдови заболявания, които са се почувствали зле от жегата. Повечето от оплакванията се свързват с чувство за стегнати гърди, световъртеж и притеснения за инфаркт или инсулт. \r\nДежурният лекар препоръча на хората да не излизат в периода между 12:00 и 18:00 часа, освен ако това не е крайно наложително, да приемат редовно здравословна храна и повече течности. В жегите е добре да носим леки дрехи, да не са стегнати по тялото, по възможност да са от естествени материи, както и да са със светли цветове. Добре е на главата, когато се излагаме на слънце, да има шапка, която да ни предпазва.\r\nТони МИХАЙЛОВ", "date": "2017.08.09", "title": "ЦСМП – Пловдив: Около 10 са сигналите за припаднали или колабирали хора в града в резултат на високите температури"}
{"url": "http://www.focus-news.net/news/2017/08/09/2424128/pp-gerb-kradetsat-vika-drazhte-kradetsa-e-osnoven-pohvat-v-rabotata-na-bsp.html", "text": "\"Крадецът вика дръжте крадеца\" е основен похват в работата на БСП. Това се посочва в декларация на ПП ГЕРБ. \"Фокус\" публикува цялата декларация на партията без редакторска намеса:", "date": "2017.08.09", "title": "ПП ГЕРБ: \"Крадецът вика дръжте крадеца\" е основен похват в работата на БСП"}
{"url": "http://www.focus-news.net/news/2017/08/09/2424129/ventseslava-genova-ruo-varna-na-tozi-etap-v-gimnaziite-i-uchilishtata-v-grada-i-oblastta-nyama-da-badat-zakrivani-paralelki.html", "text": "На този етап в гимназиите и училищата във Варна и областта няма да бъдат закривани паралелки. Това каза в интервю за Радио „Фокус” – Варна Венцеслава Генова, началник на Регионално управление на образованието (РУО) във Варна. Тя отбеляза, че след първия етап на класиране за прием в гимназиите са закрити 6 паралелки. „Това бяха паралелки, в които нямаше нито един класиран ученик или бяха по един и двама, за да могат на следващ етап в паралелките, където имаше потенциал да се достигне изискуемият минимум 18 ученици, за да съществува паралелката, да намерят своите места. Към момента все още Държавният план-прием за учебната 2017/2018 година не е окончателно реализиран, но няма да се закриват повече паралелки“, заяви Генова. Тя обясни, че местата по план-приема са били заети основно на първо и второ класиране. „За трети етап на класиране също имаше места, които се заемаха с ново подаване на заявление и ново подреждане, но вече само на останалите свободни места. Към момента продължава да има свободни места, но те са в рамките на допустимото. Имаше ученици, които нямаха възможност да подадат заявление на първия и на третия етап на кампанията, защото имат поправителни изпити. Надявам се и желая на всички успешно полагане на тези изпити и до 4 септември да намерят своите места в училищата и паралелките, които към момента са обявили такива“, каза още Венцеслава Генова.\r\nМарияна ВАЛЕНТИНОВА", "date": "2017.08.09", "title": "Венцеслава Генова, РУО – Варна: На този етап в гимназиите и училищата в града и областта няма да бъдат закривани паралелки"}
{"url": "http://www.focus-news.net/news/2017/08/09/2424130/the-hill-glasopodavatelite-podkrepyat-zakona-za-imigratsiyata-na-donald-tramp.html", "text": "По-голямата част от американските гласоподаватели подкрепят имиграционния план, който президентът Доналд Тръмп одобри миналата седмица, показва публикувано в сряда проучване, пише вестник The Hill. \r\nПланът предвижда да се намали нелегалната имиграция наполовина и да се използва подход, „основан на заслугите“, за да позволи на имигрантите да влязат в страната. \r\nОколо 60% от запитаните подкрепят „точковата система“, според която кандидатите с диплома за висше образование и познания по английски език, ще бъдат допускани по-лесно. \r\nСпоред 62% от анкетираните владеенето на английски език трябва да бъде взето под внимание при определянето на това кой да бъде одобрен да имигрира. \r\nОсвен това изследването показва, че 48% от граждани подкрепят намаляването на имиграцията наполовина през следващото десетилетие.  Мария Динкова", "date": "2017.08.09", "title": "The Hill: Гласоподавателите подкрепят закона за имиграцията на Доналд Тръмп"}
{"url": "http://www.focus-news.net/news/2017/08/09/2424131/prezidentat-rumen-radev-nagradi-s-orden-madarski-konnik-parva-stepen-poslanika-na-kralstvo-daniya-kristian-kyonigsfeldt.html", "text": "Република България и Кралство Дания са приятели, съюзници и партньори в рамките на Европейския съюз и НАТО. Заедно обсъждаме и решаваме най-важните въпроси от взаимен интерес, касаещи бъдещето на Европа – сигурността, стабилността, икономическото развитие и просперитета на нашите граждани. Това заяви държавният глава Румен Радев, който днес удостои с орден „Мадарски конник“ първа степен посланика на Кралство Дания в Република България Кристиан Кьонигсфелдт, съобщиха от прессекретариата на държавния глава. \r\nДържавното отличие беше връчено като израз на признание за особените заслуги на посланик Кьонигсфелдт за развитието  на отношенията между Република България и Кралство Дания в дух на приятелство и сътрудничество и като висока оценка на неговия професионализъм.\r\nПрезидентът заяви, че България разчита на подкрепата на Дания във връзка с подготовката и успешното провеждане на председателството на Съвета на Европейския съюз през 2018 г. Държавният глава също така изрази благодарност за подкрепата за приемането на България в Шенгенското пространство, което по думите на Румен Радев е единственият начин България да бъде ефективен защитник  на външните граници на Европейския съюз. \r\n„Имаме сериозен ръст в търговско-икономическия обмен. Над 70 фирми от Дания са основали свои дъщерни клонове в България и са осъзнали, че нашата страна е една добра дестинация за инвестиции“, отбеляза президентът и определи ръста в обмена на туристи и студенти между двете страни като категорично доказателство за успеха на двустранното партньорство. \r\n„България и Дания споделят общи виждания по най-важните теми от дневния ред, но има и възможности за разширяване и задълбочаване на двустранните ни икономически, търговски, социални и културни взаимоотношения. Можете да разчитате на подкрепата на Дания в предизвикателствата, пред които ще бъде изправена вашата страна“, заяви на церемонията Кристиан Кьонигсфелдт и оцени високо напредъка в сферата на инвестициите и бизнес сътрудничеството с България.", "date": "2017.08.09", "title": "Президентът Румен Радев награди с орден „Мадарски конник“ първа степен посланика на Кралство Дания Кристиан Кьонигсфелдт"}
{"url": "http://www.focus-news.net/news/2017/08/09/2424132/kolko-izobretatelni-mogat-da-badat-srabskite-turistii.html", "text": "Колко изобретателни могат да бъдат сръбските туристи? Истински хаос на контролно-пропускателния пункт „Евзони“ на границата между Македония и Гърция е предизвикал сръбски турист, след като обучено куче се е приближило към една от чантите от багажа му и е започнало да ръмжи, предават сръбските електронни медии. Граничните служители са били убедени, че лицето е пренасяло наркотици, но били шокирани след проверката, при която е установено, че в чантата има жива кокошка – с вързани крака. Странният багаж лицето обяснило с желанието си да има прясно месо по време на почивката си в Гърция. \r\nПренасянето на хладилна чанта, в която храната да бъде предпазена от разваляне, е по-доброто решение в подобна ситуация. Или поне за майка и син, направили ол инклузив резервация за хотел в турския курорт Анталия. На въпрос защо носят хладилна чанта при условие, че ще бъдат настанени в хотел, в който във всеки един момент ще могат да утолят глада си, отговорът бил: „За всеки случай“, съобщава Радио „Фокус“ в рубриката „Балкански туристически часовник“.", "date": "2017.08.09", "title": "Колко изобретателни могат да бъдат сръбските туристи?"}
{"url": "http://www.focus-news.net/news/2017/08/09/2424133/predsedatelyat-na-narodnoto-sabranie-dimitar-glavchev-poseti-ohrid.html", "text": "Председателят на Народното събрание Димитър Главчев посети Охрид в рамките на двудневната си визита в Република Македония. Той се срещна с кмета на града Никола Бакрачески. Това съобщиха от пресцентъра на Народното събрание.\r\n\"Охрид е известен със своите забележителни природни дадености и вие имате всички основания и възможности да продължите да развивате своя град като модерно и икономически стабилно средище\", отбеляза Димитър Главчев. \r\n\"Стараем се да превърнем Охрид не само в привлекателен туристически и културен, но и в развит административен център на страната ни\", заяви Никола Бакрачески. \r\nСред темите на разговора бяха подписаният преди дни договор за приятелство, добросъседство и сътрудничество между двете страни, както и предстоящите избори за местна власт в Република Македония, които ще се проведат на 15 октомври тази година. Единодушно бе мнението, че трябва се работи за задълбочаване на преките ни контакти във всички области. \r\nДимитър Главчев се поклони и поднесе цветя на паметната плоча на загиналите български туристи при трагедията с кораба \"Илинден\" на 5 септември 2009 г. \r\nПредседателят на парламента посети офиса на сдружението за Македоно-българско приятелство в град Охрид. Ръководството на дружеството запозна Димитър Главчев със своята активна дейност. \r\nПредставителите на сдружението разказаха за първия по рода си двудневен фестивал на българската култура и фолклор, проведен преди месец в Охрид. Във фестивала са участвали над 300 певци и танцьори от цяла България. От сдружението поставиха също така и въпроса за установяване на пряка въздушна линия София – Охрид. \r\nДимитър Главчев приветства усилията им за задълбочаване на контактите между гражданите на двете страни. \r\nПредседателят на Народното събрание посети манастирския комплекс „Св. Наум” край Охридското езеро.", "date": "2017.08.09", "title": "Председателят на Народното събрание Димитър Главчев посети Охрид"}
{"url": "http://www.focus-news.net/news/2017/08/09/2424134/afp-politsiyata-v-keniya-e-likvidirala-dvama-demonstranti.html", "text": "В сряда полицията ликвидира двама демонстранти в столицата на Кения, Найроби, на фона на протестите, започнали след обвиненията на опозицията, че изборите в страната са били фалшифицирани, предава AFP. \r\n„Те са били част от групата, която протестираше в района и полицията беше изпратена да се справи с хаоса“, съобщи служител, пожелал да запази анонимността си. \r\n„Казаха ни, че много от тях също така са били крадци, които са се възползвали от ситуацията и не са се подчинили на полицията“, допълни източникът.  Мария Динкова", "date": "2017.08.09", "title": "AFP: Полицията в Кения е ликвидирала двама демонстранти"}
{"url": "http://www.focus-news.net/news/2017/08/09/2424135/plovdiv-za-12-ta-poredna-godina-v-mestnostta-panitsite-kray-kalofer-shte-se-provede-natsionalen-sabor-na-mestnite-balgarski-porodi.html", "text": "За 12-та поредна година в местността Паниците край Калофер ще се проведе Национален събор на местните български породи. Това съобщи за Радио „Фокус” – Пловдив Румен Стоянов, кмет на Калофер и председател на Организацията на ръзвъдчиците на автохтонни породи овце в България. Датата за събора вече е определена – 23 септември. Подготвя се програмата и регламентът, които до края на седмицата ще бъдат обявени. Подготвят се анотации за животните, които ще бъдат представени. Предвижда се в дефилето да участват всичките български породи, които са запазени в Калоферския край. Ще бъдат поканени и животновъди от цялата страна, които ще представят животни, но те няма да дефилират. На събора се представят местните породи овце каракачанска, медночервена шуменска, реплянска, дъбенска, средностаропланинска, българско сиво говедо, дългокосместа калоферска коза и каракачански кон. По думите на Стоянов застрашен от изчезване вид от местните породи е козата.\r\nОчаква се и тази година посетилите на фестивала да дегустират на място фермерски продукти: мляко, кашкавал, сирене, катък и др.\r\nЦветана ТОНЧЕВА", "date": "2017.08.09", "title": "Пловдив: За 12-та поредна година в местността Паниците край Калофер ще се проведе Национален събор на местните български породи"}
{"url": "http://www.focus-news.net/news/2017/08/09/2424136/bloomberg-reks-tilarsan-se-opita-da-uspokoi-pritesneniyata-okolo-severna-koreya-sled-izkazvaneto-na-donald-tramp.html", "text": "Държавният секретар на САЩ Рекс Тилърсън се опита да успокои притесненията, че страната се подготвя за война със Северна Корея, след като президентът Доналд Тръмп разтърси световните пазари със своето предупреждение, че ще отговори с „огън и ярост“ на заплахи от страна на Пхенян, предава Bloomberg\r\n„Американците трябва да спят добре нощем, не се безпокойте за риториката, използвана през последните няколко дни“, подчерта Тилърсън. Тръмп „искаше да отправи много силно послание срещу Северна Корея“, обясни държавният секретар.   Мария Динкова", "date": "2017.08.09", "title": "Bloomberg: Рекс Тилърсън се опита да успокои притесненията около Северна Корея след изказването на Доналд Тръмп"}
{"url": "http://www.focus-news.net/news/2017/08/09/2424137/blagoevgrad-promenya-se-organizatsiyata-na-dvizhenieto-v-petrich-sled-reditsa-resheniya-na-obshtinskata-komisiya-po-bezopasnost-na-dvizhenieto.html", "text": "Променя се организация на движението в града след редица решения на Общинската комисия по безопасност на движението. Това съобщиха от пресцентъра на Община Петрич. Еднопосочно движение е въведено по ул. „Македония” от ул. „Атанас Лютвиев” до ул. „Екзарх Йосиф”. Промяна в знаковото стопанство ще има на кръстовището между ул. „Гоце Делчев” и ул. „Христо Ботев” като се дава предимство на ул. „Христо Ботев”. Общинската комисия по безопасност на движението е излязла с решение на база сигнали на граждани и дава съгласие за изграждането на изкуствена неравност тип „легнал полицай” с очертана пешеходна пътека на ул. „Вардар”. Също по решение на комисията се забранява паркирането на ППС на отклонението водещо към тържището за плодове и зеленчуци край село Кърналово, тъй като се създават предпоставки за произшествия. На нарушителите ще бъдат налагани санкции. \r\nОбщината започва почистването и на отводнителните решетки по: ул. „Тракия”; ул. „Одрин”; ул. „Круша”; ул. „Кавала”; ул. „Стамболийски” с ул. „Св.св. Кирил и Методий”; ул. „Ал. Стамболийски” с ул. „Христо Ботев”; ул. „Отец Паисий” с ул. „Славянска”; ул. „Княз Борис I” с ул. „Маркова скала”; моста в кв. „Виздол”; ул. „Дунав”; ул. „Воден”; ул. „Кочо Мавродиев” с ул. „Одрин”; ул. „Стою Хаджиев”; ул. „Кочо Мавродиев” с ул. „Стою Хаджиев”; ул. „Чаталджа”; ул. „Одрин” с ул. „Гурко”; ул. „Гурко” с ул. „Варна”; ул. „България”. На една от най-невралгичните точки при дъждовно време – ул. „Пирин” вече има изградени две нови отводнителни решетки. Комисията по безопасност на движението излезе с решение също за изграждането допълнително на шест нови отводнителни решетки. Те са за ул. „Княз Борис I” ; ул.„Никола Вапцаров” с ул. „Осъм”; ул. „Софроний Врачански” с ул. „Папульо”; ул. „Серска” над гарата; ул. „Долна Джумая” с ул. „Цар Калоян”; ул. „Сандо Китанов” с ул. „Връх Китка”.", "date": "2017.08.09", "title": "Благоевград: Променя се организацията на движението в Петрич след редица решения на Общинската комисия по безопасност на движението"}
{"url": "http://www.focus-news.net/news/2017/08/09/2424138/interesna-prishtyavka-na-sarbite-pri-izbora-na-lyatnata-im-pochivka-e-tsvetovoto-reshenie-v-kuhnyata.html", "text": "През настоящия летен сезон туристическите агенции в Сърбия са отговаряли на още редица странни, но сериозно отправени въпроси от почиващите, като например дали цената от три евро за кафето включва пяната към него или не, или дали в определени хотели доматите са поднасяни нарязани на кръгчета или филийки, съобщават сръбските електронни медии.\r\nИнтересна прищявка на сърбите при избора на лятната им почивка е цветовото решение в кухнята, съобщава Радио „Фокус“ в рубриката „Балкански туристически часовник“. Предпочитаната гама е червената, но същевременно те категорично са отказвали в стаята да има червена покривка, която  - съгласно думите им – е „психопатска“.", "date": "2017.08.09", "title": "Интересна прищявка на сърбите при избора на лятната им почивка е цветовото решение в кухнята"}
{"url": "http://www.focus-news.net/news/2017/08/09/2424139/tosho-krastev-kmet-na-selo-arbanasi-okolo-1500-dushi-se-ochakva-da-prisastvat-na-praznika-na-arbanasi-na-15-avgust.html", "text": "Около 1500 души се очаква да присъстват на празника на Арбанаси, който традиционно се отбелязва на 15 август, когато се чества и християнският празник Голяма Богородица. Това каза в предаването „Царевград Търнов - славата и величието на България“ на Радио „Фокус“ кметът на село Арбанаси Тошо Кръстев. По думите му през годините манастира „Св. Богородица“ в селото се е утвърдил като място, в което се чества храмовият празник. „Празненствата започват още на 13 август с ускорен турнир по шах в кметството. На самия ден - на 15 август, в 8.30 часа сутринта ще се проведе празнична света литургия в църквата, от 11.00 часа е държавната квалификация по прескачане на препятствия. Малко след 20.00 часа на същия ден ще се проведе награждаването на фотоконкурса „Най-гиздава мома на мегдана“, който се състоя на „Болярската среща“. В 8.30 часа започва кулминацията на тържествата с концерт на Райко Кирилов“, обясни той. Тошо Кръстев добави, че освен с подобни празнични събития Арбанаси привлича множество туристи и заради историческата си свързаност със старата столица и църквите и манастирите. „За празника Голяма Богородица очакваме гости от Велико Търново, Лясковец, Горна Оряховица и други населени места. Средно през летния сезон Арбанаси е посещаван от между 170-180 хиляди организирани туристи“, допълни кметът.", "date": "2017.08.09", "title": "Тошо Кръстев, кмет на село Арбанаси: Около 1500 души се очаква да присъстват на празника на Арбанаси на 15 август"}
{"url": "http://www.focus-news.net/news/2017/08/09/2424140/aktsenti-v-sutreshniya-blok-dobro-utro-balgariya-na-radio-fokus.html", "text": "Опасно мъртво вълнение се очаква в следващите няколко дни по Черноморието. Какво да направим, ако попаднем в такова? С полезни съвети очаквайте Антон Налбантов, директор на Водноспасителната служба към БЧК. Защо шофьор се вряза във военнослужещи във Франция и остава ли заплахата за сигурността в Европа? Темата ще коментираме с ген. Кирчо Киров, бивш директор на Националната разузнавателна служба. Ще ви разкажем в аванс и за предстоящия фестивал \"Burgas Jam\", който ще събере в морския град най-добрите майстори на китарата. Наш гост ще бъде Светослав Михайлов от организаторите. Какво са ултрамаратоните и защо придобиват все по-голяма популярност ще ни разкаже Тони Михайлов от Радио „Фокус“-Пловдив.", "date": "2017.08.09", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/08/09/2424141/snezhana-daneva-obshtina-veliko-tarnovo-80-hilyadi-lv-sa-otpusnati-do-momenta-za-arheologicheski-razkopki-na-srednovekovniya-bogorodichen-manastir-na-krepostta-tsarevets.html", "text": "80 хиляди лв са отпуснати до момента за археологически разкопки на Средновековния Богородичен манастир на крепостта Царевец. Това каза в предаването „Царевград Търнов - славата и величието на България“ на Радио „Фокус“ Снежана Данева, заместник-кмет „Финанси“ на Община Велико Търново. „Проучвател на обекта е проф. Хитко Вачев, а средствата се отпускат с помощта на общината и държавата, тъй като обектът има изключителна значимост за старата столица“, обясни тя. „Проучванията помагат да се разкрият важни детайли от столичния живот на средновековно Търново. Появяват се и известни извори като богородичните манастири на територията на града и един неизвестен досега манастир „Успение Богородично“, в който се смята, че е служил Патриарх Евтимий Търновски“, обясни тя. Снежана Данева коментира още, че политиката на Община Велико Търново е силно насочена към подпомагане и финансиране различни културни и исторически обекти, което допълнително повишава и качеството на предлагания туристически продукт.", "date": "2017.08.09", "title": "Снежана Данева, Община Велико Търново: 80 хиляди лв. са отпуснати до момента за археологически разкопки на Средновековния Богородичен манастир на крепостта Царевец"}
{"url": "http://www.focus-news.net/news/2017/08/09/2424142/daily-sabah-katar-shte-otmeni-vizite-za-grazhdanite-na-80-darzhavi.html", "text": "В сряда Катар, който беше изолиран от своите съседи при дипломатическата криза в Персийския залив, обяви въвеждането на програма за безвизово пътуване, за да стимулира въздушния транспорт и туризма, пише вестник Daily Sabah. \r\n„Отмяната на визите ще направи Катар най-отворената страна в региона“, съобщиха властите. \r\nОт Министерството на вътрешните работи обясниха, че гражданите на 80 държави ще трябва да представят само валиден паспорт, за да влязат в страната, която през 2022 г. ще бъде домакин на Световното първенство по футбол. \r\nВластите обаче не уточниха кои точно държави са включени в списъка, нито датата, от която ще влезе в сила програмата за безвизово пътуване. От Министерството посочиха, че сред 80-те страни ще попаднат основно  държави от Западна Европа и други, включително Обединеното кралство, САЩ, Канада, Индия, ЮАР, Сейшели, Австралия и Нова Зеландия.  Мария Динкова", "date": "2017.08.09", "title": "Daily Sabah: Катар ще отмени визите за гражданите на 80 държави"}
{"url": "http://www.focus-news.net/news/2017/08/09/2424143/pregled-na-mezhdunarodnite-novini-do-18-chasa-agentsiya-fokus.html", "text": "Френските сили за сигурност простреляха и арестуваха лицето, заподозряно за нападението срещу група военнослужещи в предградията на столицата Париж.\r\nМъжът, който е на възраст между 30 г. и 40 г., е заловен на магистрала северно от френската столица в същото превозно средство, използвано за нападението срещу войниците, разкриват източници от органите за сигурност, пожелали анонимност.\r\n*** В сряда американският президент Доналд Тръмп увери, че ядреният арсенал на САЩ е „по-мощен от всякога\", отправяйки по този начин ново предупреждение към Северна Корея да се въздържа от провеждането на ядрени изпитания.\r\n„Първата ми заповед като президент бе да обновим и модернизираме нашия ядрен арсенал. Сега той е далеч по-силен и по-мощен от всякога\", пише Тръмп в социалната мрежа „Туитър“, добавяйки: „Надяваме се никога да не използваме тази власт\".\r\n*** В сряда Катар, който беше изолиран от своите съседи при дипломатическата криза в Персийския залив, обяви въвеждането на програма за безвизово пътуване, за да стимулира въздушния транспорт и туризма.\r\n„Отмяната на визите ще направи Катар най-отворената страна в региона“, съобщиха властите. \r\nОт Министерството на вътрешните работи обясниха, че гражданите на 80 държави ще трябва да представят само валиден паспорт, за да влязат в страната, която през 2022 г. ще бъде домакин на Световното първенство по футбол. \r\nВластите обаче не уточниха кои точно държави са включени в списъка, нито датата, от която ще влезе в сила програмата за безвизово пътуване. От Министерството посочиха, че сред 80-те страни ще попаднат основно  държави от Западна Европа и други, включително Обединеното кралство, САЩ, Канада, Индия, ЮАР, Сейшели, Австралия и Нова Зеландия.\r\n*** Четирима чуждестранни граждани са пострадали при земетресението с магнитуд 7 по скалата на Рихтер, което удари югозападната част на Китай  във вторник вечерта.\r\nОбщо 19 души загинаха, като се предполага, че всички са били граждани на Китай, а 247 души са ранени при инцидента. \r\nСред пострадалите чужденци има един французин, една канадка и двама граждани на Южна Корея.  \r\nКонсулството на САЩ в Чънду съобщи, че няма информация за загинали или ранени американски граждани, докато британското Министерство на външните работи уточни, че нито един британски гражданин не е бил засегнат. \r\nОт японското генерално консулство в Чунцин посочиха, че 30 японски туристи са блокирани в Цзючжайгоу заради земетресението, но сред тях няма ранени.\r\n*** Държавният секретар на САЩ Рекс Тилърсън се опита да успокои притесненията, че страната се подготвя за война със Северна Корея, след като президентът Доналд Тръмп разтърси световните пазари със своето предупреждение, че ще отговори с „огън и ярост“ на заплахи от страна на Пхенян.\r\n„Американците трябва да спят добре нощем, не се безпокойте за риториката, използвана през последните няколко дни“, подчерта Тилърсън. Тръмп „искаше да отправи много силно послание срещу Северна Корея“, обясни държавният секретар.  \r\n*** Франция призова всички засегнати страни да действат отговорно и да помогнат за деескалирането на ситуацията около Северна Корея, след като Пхенян съобщи, че обмисля планове за ракетен удар срещу американката тихоокеанска територия Гуам, предава Reuters. \r\n„Ние призоваваме всички страни да действа отговорно“, подчерта говорителят на правителството Кристоф Кастанер в сряда, допълвайки, че Франция е „притеснена“ от ситуацията. \r\nЗаплахата от страна на Северна Корея срещу Гуам идва само часове, след като американският президент Доналд Тръмп отбеляза, че всяка заплаха срещу Вашингтон ще бъде посрещната с „огън и ярост“.\r\n*** Първото съвместно учение REGEX 18 на страните от НАТО и Сърбия на сръбска територия е планирано да се проведе през октомври следващата година. По този повод белградското електронно издание Blic задава въпроса дали това е \"Добро или лошо за Сърбия?\", като припомня, че сръбската армия отдавна отговаря на стандартите на НАТО, но военното й сътрудничество с Rусия е изключително важно.\r\nИзданието съобщава, че първото съвместно учение идва след 20 години, в които Сърбия е била наблюдател на учения по програмата \"Партньорство за мир\".\r\n*** В сряда властите на Северна Корея съобщиха, че са освободили от затвора канадски пастор - новина на фона на ескалацията на напрежението на Корейския полуостров, произтичащо от продължаващите провокации от страна на режима в Пхенян.\r\nKCNA, официалната информационна агенция в изолираната комунистическа страна, съобщи, че цивилният канадски гражданин е освободен от затвора по хуманитарни причини, в съответствие с решение на Централния съд.\r\nХиеон Су-лим, пастор с корейско и канадско гражданство, е държан в плен след влизането си в Северна Корея през януари 2015 г. за изпълнението на хуманитарна мисия. \r\nПрез декември най-висшият съд на Северна Корея осъди пастора на доживотен затвор заради „подривните“ заговори срещу режима в Пхенян. \r\nНе се привеждат данни за здравословното състояние на освободения Хиеон Су-лим.\r\n*** Белгийският министър на земеделието Денис Дюкарм заяви в сряда, че Нидерландия е открила потенциално вредни инсектициди в яйцата още през ноември 2016 г., девет месеца преди избухването на скандала в Европа.\r\nВътрешен нидерландски доклад „отчита констатацията за наличието на фипронил в холандски яйца в края на ноември 2016 г.\", разкри министър Денис Дюкарм в рамките на парламентарно изслушване за скандала.\r\n*** Последните посещения в Скопие на Върховния представител на Европейския съюз по въпросите на външните работи и политиката на сигурност Федерика Могерини и комисарят по разширяването Йоханес Хан ясно показват цялостната и постоянна ангажираност към Македония и региона. Това пише самата Могерини в отговора до евродепутата и заместник-председател на Европейския парламент Димитрис Пападимулис, който отправи писмен въпрос във връзка със ситуацията в Македония.\r\nПападимулис изпрати писмото на 4 май и в него подчерта, че „Македония е подкопана от продължителна политическа нестабилност, с политически и междуетнически раздор, който се влошава\". В текста Пападимулис подчертава, че „се засилва климата на политическо съперничество, съществува непрекъсната несигурност по въпроса за сформиране на правителство, медиите се опитват да се заглушат, независимостта на съдебната власт е под въпрос, а насилието и сблъсъците ескалират\". Той добавя, че ситуацията в Македония „влошава и националистическата и иредентистичка реторика на албанския премиер Еди Рама и политиката на Косово, които се опитват да отвлекат вниманието на обществото от истинските проблеми като бедността и корупцията\".\r\n„Тези явления застрашават стабилността и развитието на страните от Западните Балкани, както и техния европейски път“, бе заключението на Пападимулис.\r\nОтговорът на Могерини е с дата от 27 юли, но гръцкият евродепутат съобщи за него в сряда, 9 август. В него се отбелязва, че „присъствието и ангажимента на ЕС за страните от Западните Балкани е от жизненоважно значение за мира и стабилността в региона и неговото икономическо възстановяване\".\r\n„В този контекст, ЕС изрази готовност да сътрудничи с новото правителство на бившата югославска република Македония, която вече направи положителни стъпки към стабилизиране на отношенията със своите съседи“, казва Могерини в отговора си.\r\nТя добавя също, че представителите на ЕС в техните изявления, но и в преките контакти с политическите лидери, постоянно предупреждават, че трябва да се избягват всякакви провокативни изказвания.\r\n„ЕС насърчава мира, помирението и регионална стабилност чрез диалог и консенсус, и ще продължи да го прави“, подчертава още Могерини.", "date": "2017.08.09", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/09/2424144/predsedatelyat-na-parlamenta-dimitar-glavchev-pochete-pametta-na-voinite-pogrebani-v-balgarskoto-voenno-grobishte-v-selo-tsapari-bitolsko.html", "text": "Председателят на Народното събрание Димитър Главчев почете паметта на героично загиналите български воини по време на Първата световна война в боевете при Червената стена от връх Пелистер, погребани в българското военно гробище в село Цапари, Битолско. Това съобщиха от пресцентъра на Народното събрание .\r\nПредседателят на парламента се поклони пред гробовете на седем български офицери в двора на църквата „Св. Георги” в селото. \r\nДимитър Главчев посети генералното консулство на България в Битоля и се запозна с неговата работа.", "date": "2017.08.09", "title": "Председателят на парламента Димитър Главчев почете паметта на воините, погребани в българското военно гробище в село Цапари, Битолско"}
{"url": "http://www.focus-news.net/news/2017/08/09/2424145/burgas-na-11-i-12-avgust-v-grada-shte-se-provede-mezhdunarodniyat-festival-na-poetite-s-kitara-soleni-vetrove.html", "text": "На 11 и 12 август в Бургас, открита сцената „Охлюва“ в Морска градина, ще се проведат IX Летни празници на изпятата поезия – „Солени ветрове“. Това е най-големият международен фестивал на поетите с китара (бардове или още Singer-songwriters) в България. Това съобщават от Община Бургас.\r\nСъбитието е с представителен и конкурсен характер. Тази година в него ще се включат 40 барда от България, Русия и Украйна, на възраст от 15 до 60 год. Участниците са различни по стил и творчески търсения и ще изпълнят своите авторски песни под съпровода на акустични инструменти.\r\nПразниците на изпятата поезия „Солени ветрове“ са възможни, благодарение на бардове, поети, писатели и почитатели на този вид изкуство. Всяка година те даряват своя труд и лични средства, посредством Сдружение в обществена полза „Солени ветрове“ и Клуб за авторска песен „Кръгът на Барда“. Фестивалът се осъществява и с любезното съдействие на Община Бургас и КЦ „Морско казино“, които предоставят сцената и озвучаването.", "date": "2017.08.09", "title": "Бургас: На 11 и 12 август в града ще се проведе международният фестивал на поетите с китара „Солени ветрове“"}
{"url": "http://www.focus-news.net/news/2017/08/09/2424146/daily-mail-balgarite-sa-nay-marzelivite-v-evropa-pokaza-novo-prouchvane.html", "text": "Проучване показа, че българите са най-мързеливите сред всички европейци, пише британският вестник Daily Mail. Според ново изследване около 78% от пълнолетните граждани на балканската страна твърдят, че не тренират.  \r\nНа второ място сред най-мързеливите държави се нарежда Малта, където 75% от гражданите не правят никакви упражнения. Трето място заема Португалия, където този брой е 64%. \r\nОт другата страна на спектъра се оказва Швеция, чието население е физически най-активно. Общо 91% от гражданите на  скандинавската страна тренират ежеседмично. \r\nВ проучването са участвали по хиляда души от всяка държава членка на Европейския съюз.  Мария Динкова", "date": "2017.08.09", "title": "Daily Mail: Българите са най-мързеливите в Европа, показа ново проучване"}
{"url": "http://www.focus-news.net/news/2017/08/09/2424147/gabrovo-rezhim-na-vodata-vavezhdat-v-gabrovskoto-selo-kozi-rog-ot-13-avgust.html", "text": "Режим на водата въвеждат в село Кози рог от 13 август. Това съобщиха за Радио „Фокус“ – Велико Търново от Община Габрово. Предложението е направено от кметския наместник на населеното място, а причината е намаленият дебит на местните водоизточници. Във високата зона на селото вода ще има в събота, неделя и сряда. Пускането и спирането ще стават в 09.00 часа. Ограничението ще остане в сила до възстановяване на дебита. Освен това, поради нужда от ремонт, до 17.00 часа днес без вода остават улица  „Урожай“ в Габрово, както и селата Кози рог и Копчелии.\r\nЛуиза ТРАНЧЕВА", "date": "2017.08.09", "title": "Габрово: Режим на водата въвеждат в габровското село Кози рог от 13 август"}
{"url": "http://www.focus-news.net/news/2017/08/09/2424148/afp-vlastite-v-litva-sa-izzeli-600-kg-kokain-na-stoynost-49-mln-evro.html", "text": "Литва е иззела 600 кг кокаин, превозван с кораб от Еквадор, съобщиха властите в сряда, предава AFP. \r\nМитническите служители в пристанищния град Клайпеда са открили незаконното вещество. То е трябвало да бъде доставено на компания в Литва, чийто собствен е руски гражданин.  \r\nСтойността на кокаина на черния пазар е оценена на 49 млн. евро, допълниха властите. \r\nНаркотикът е бил разпределен в 576 пакета, всеки от които е тежал по един килограм. \r\nВластите в Литва допълниха, че са работили заедно с френски и германски служители по време на разследването. Все още не са извършени арести.   Мария Динкова", "date": "2017.08.09", "title": "AFP: Властите в Литва са иззели 600 кг кокаин на стойност 49 млн. евро"}
{"url": "http://www.focus-news.net/news/2017/08/09/2424149/predstoyashti-sabitiya-v-stranata-za-10-avgust-agentsiya-fokus.html", "text": "***\r\nОт 10.00 часа министърът на регионалното развитие и благоустройството Николай Нанков и инж. Светослав Глосов - член на Управителния съвет на Агенция „Пътна инфраструктура“ ще присъства на церемонията по символична първа копка  на лот 6 от реконструкцията на път II-86 Пловдив – Асеновград. Събитието ще се състои на кръстовището на околовръстния път на Пловдив с пътя Пловдив – Асеновград. \r\n***\r\nОт 11.00 часа в залата на 7 етаж в МОН ще се състои пресконференция, на която ще бъде представен нов проект на наредбата за приобщаващото образование. \r\n***\r\nОт 14.00 часа в сградата на МВР министър Валентин Радев ще говори за Управленската програма на правителството на Република България в частта „Обществен ред и сигурност“.\r\n***\r\nОт 09.30 часа 15 състав на СГС ще гледа делото срещу Роман Логвиненко (обвинен, че е организирал нападението над Алексей Петров, чл.116 НК).\r\n***\r\nОт 10.00 часа сградата на КЕВР  ще се проведе обществено обсъждане на доклад по заявление от „Електроенергиен системен оператор\" ЕАД за одобряване на План за развитие на преносната електрическа мрежа на България за периода 2017-2026 г.\r\n***\r\nОт 11.00 часа в Националния пресклуб на БТА ще се проведе пресконференция на Българската асоциация на постадали при катастрофи, по време на която ще бъдат представени актуални данни за жертвите в Кресненското дефиле и ще бъдат предложени възможности за решаване на проблема.\r\n***\r\nОт 11.00 часа в Градската градина пред Народния театър „Иван Вазов“ ще бъде открита фотоизложба със снимки от архива на „Старт-Фото“. Фотосите показват част от големите личности и събития, оставили трайна следа в историята на българския спорт и конкретно на столицата София.\r\n***\r\nВ 11.00 часа в обществената зона на Терминал 2 с музикален флашмоб ще бъдат представени официално социалните канали на летището във Facebook, Instagram, Twitter, LinkedIn, YouTube, Google Plus.\r\n***\r\nОт 12.00 часа в зала 604 на ул. \"Позитано\" № 20 Дискусионният клуб за социална местна политика организира пресконференция на тема „КОЙ и НАКЪДЕ управлява столицата?“.\r\n***\r\nОт 10.00 часа в двора на ОУ „Ангел Кънчев” /ул. Роза\" №23/, ще бъде открита новата спортна площадка в „ОУ „Ангел Кънчев”.\r\n***\r\nОт 11.00 часа във фоайето на ФКЦ – Варна ще бъде открита художествена изложба на главен старшина Миглена Шегенова /живопис/.\r\n***\r\nОт 12.00 часа на Морска гара Варна ще се състои церемония по награждаване на победителите от Спартакиадата по морски спортове на Военноморските сили.\r\n***\r\nОт 18.00 часа в Галерия 8 ще бъде представена изложбата „Пристан“ на художничката Албена Коева.\r\n***\r\nОт 09.00 часа в Дом за стари хора „Венета Ботева“ ще се състои ежегодно Сладоледено парти.\r\n***\r\nВ 10.45 часа в кабинета на кмета Даниел Панов ще се проведе брифинг след срещата му с Посланика на Китайската Народна Република.\r\n***\r\nОт 17.30 часа в Изложбени зали „Рафаел Михайлов“ ще се проведе откриване на Изложба Пастел с автор Игор Однодворски. \r\n***\r\nОт 19.30 часа с. в църква \"Свети Архангели Михаил и Гавраил\" ще се проведе концерт от фестивала за камерна музика Arbanassi summer music.  \r\n***\r\nОт 11.00 часа при Нос Калиакра ще се състои Честване победата на адмирал Ушаков – годишнина от битката при Калиакра.\r\n***\r\nОт 18.30 часа в ХГ „Христо Градечлиев“ - вътрешен двор ще се състои концерт на трио „Бас Данс“ София.\r\n***\r\nОт 18.00 часа в катедралния храм в града ще бъде отслужен Богородичен канон.\r\n***\r\nОколо 13.00 часа в сградата на Областната администрация министърът на труда и социалната политика Бисер Петков ще даде пресконференция във връзка с информационна среща за представяне на национална програма за обучение и заетост на безработни лица „Работа\". \r\n***\r\nОт 14.00 часа в Зала № 1, в сградата на Административен съд - Пловдив,  ще се състои официална церемонията по встъпване в длъжност на Явор Иванов Колев – „административен ръководител-председател“ на Административен съд – Пловдив.\r\n***\r\nОт 11.00 часа в МБАЛ \"Д-р Иван Селимински\" - Сливен началникът на отделението по неонатология д-р Таня Праматарова, ще бъде представи дарение от световната звезда с български корени Силви Вартан. \r\n***\r\nОт 18.00 часа  в храм „Св. вмчца Неделя“ в кв. Райково  ще пристигне Чудотворната икона „Златна ябълка“ и Пловдивският митрополит Николай ще оглави богослужение.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване.\r\n***\r\nОт 20.30 часа на градския площад ще се състои концерт на Веселин Маринов.", "date": "2017.08.09", "title": "Предстоящи събития в страната за 10 август (Агенция „Фокус”)"}
{"url": "http://www.focus-news.net/news/2017/08/09/2424150/ria-novosti-poveche-ot-60-turisti-sa-bili-prieti-v-bolnitsa-sled-hranitelno-otravyane-v-turtsiya.html", "text": "Повече от 60 турски туристи са били приети в болница след хранително отравяне в един от хотелите на град Милас в югозападната част на Турция, предава РИА Новости. \r\nВластите са започнали разследване на причините за отравянето. \r\n„Според наличната информация сред пострадалите 65 души, приети в болница заради хранително отравяне, няма руски граждани или други чужденци. Пострадалите са турски граждани“, отбеляза източник от местната администрация.  Мария Динкова", "date": "2017.08.09", "title": "РИА Новости: Повече от 60 туристи са били приети в болница след хранително отравяне в Турция"}
{"url": "http://www.focus-news.net/news/2017/08/09/2424151/nimh-utre-otnovo-shte-e-slanchevo-i-goreshto-s-maksimalni-temperaturi-mezhdu-34-i-39.html", "text": "През нощта ще е ясно, утре отново слънчево и горещо. В следобедните часове, над планините и в североизточните райони ще се развива купеста облачност, но превалявания са малко вероятни. Максимални температури между 34° и 39°, в София – около 34°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е малко по-високо от средното за месеца - слабо ще се понижи.\r\nНад Черноморието ще е предимно слънчево. Ще духа до умерен североизточен вятър. Максимални температури на въздуха: 29°-31°. Температурата на морската вода е 26°-28°. Вълнението на морето ще е около 2 бала. Над планините ще е предимно слънчево. След обяд ще се развива купеста облачност, но вероятността за валежи е малка. Ще духа слаб, по високите части до умерен север-североизточен вятър. Максималната температура на височина 1200 метра ще е около 27°, на 2000 метра - около 19°.\r\nИ в петък ще бъде предимно слънчево, след обяд - горещо. Максималните температури ще са между 34° и 39°. Главно над североизточните райони ще се развива купеста облачност, но вероятността за валежи е малка. Вятърът ще се ориентира от изток, слаб до умерен. В събота в Централна и Източна България ще се задържи слънчево и горещо. В западните райони в следобедните часове ще се развива купесто-дъждовна облачност и привечер и през нощта срещу неделя ще има краткотрайни валежи и гръмотевични бури. Възможни са и градушки. Вятърът ще е от изток-североизток. В неделя в западната половина от страната ще се задържи със значителна облачност и валежи, а на изток ще има повече слънце. Там в следобедните часове ще се развива купеста облачност и на отделни места ще превали и прегърми. Вятърът ще се ориентира от запад-северозапад, временно ще се усили. Температурите ще се понижат и максималните ще са от 21-23° в западните райони до 33-34° - в източните.", "date": "2017.08.09", "title": "НИМХ: Утре отново ще е слънчево и горещо с максимални температури между 34° и 39"}
{"url": "http://www.focus-news.net/news/2017/08/09/2424152/ibna-balgarskoto-ministerstvo-na-pravosadieto-predlozhi-da-se-oblekchi-protsedurata-za-poluchavane-na-grazhdanstvo.html", "text": "Българското Министерство на правосъдието предложи да се облекчи административната процедура за получаване на гражданство, предава Independent Balkan News Agency.\r\nЕдно от предложенията е да се премахне условието за представяне на документ от Министерството на вътрешните работи, с който се потвърждава постоянното или дългосрочното пребиваване в България. Освен това се предвижда отмяна на изискването за представяне на документ, който доказва, че задължителните социалноосигурителни вноски са платени. \r\nСъщо така новите правила няма да изискват кандидатите, които са сключили брак с български гражданин в България, да представят удостоверение за брак. \r\nПри настоящите процедури получаването на българско гражданство е дълъг процес, който отнема поне една година.  Мария Динкова", "date": "2017.08.09", "title": "IBNA: Българското Министерство на правосъдието предложи да се облекчи процедурата за получаване на гражданство"}
{"url": "http://www.focus-news.net/news/2017/08/09/2424153/gd-granichna-politsiya-2-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod.html", "text": "На българо-турската граница на ГКПП \"Капитан Андреево\" има колона от товарни автомобили 2 км на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18:00 часа. На българо-гръцката и на българо-румънската граница трафикът е интензивен.\r\nТрафикът на останалите гранични пунктове е нормален.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа 10 август от 13:00 до 15:00 поради разрешени протестни действия е възможно затруднено преминаване на МПС през мостовото съоръжение \"Дунав мост Русе\".", "date": "2017.08.09", "title": "ГД \"Гранична полиция\": 2-километрова колона от товарни автомобили се е образувала на ГКПП \"Капитан Андреево\" на изход"}
{"url": "http://www.focus-news.net/news/2017/08/09/2424154/burgas-nad-100-sastezatelni-kone-shte-uchastvat-v-7-to-izdanie-na-kupa-burgas.html", "text": "Над 100 състезателни коне ще участват в 7-то издание на „Купа Бургас“. Това каза на пресконференция днес Георги Базотев, регионален управител на Българската федерация по конен спорт за Южна България, съобщиха от Община Бургас. Поредицата конни състезания ще продължи осем дни. \r\n„Радостно е, че турнирът привлича все повече елитни състезатели. Това е комплимент към организаторите и условията, които предлагат на състезателите. От турнир вече прерасна във Фестивал на конния спорт“, коментира по време на срещата Теодор Шейтанов, генерален секретар на Федерацията по конен спорт и паркур майстор на „Купа Бургас“.\r\nНай-атрактивно за публиката ще е възможността да проследят на живо красотата на конния спорт и през нощта. Състезанието е едно от малкото в България, което се провежда на осветление, придаващо уникална атмосфера.\r\n„Нощните паркури са изключително атрактивни и приятни за публиката на вечерна прохлада край брега на морето“, категорични са организаторите.\r\nВ програмата е предвидена още една атракция Jump&Drive, състезание, включващо класни коне и автомобили в една обща надпревара.", "date": "2017.08.09", "title": "Бургас: Над 100 състезателни коне ще участват в 7-то издание на „Купа Бургас“"}
{"url": "http://www.focus-news.net/news/2017/08/09/2424155/xinhua-poveche-ot-45-hil-turisti-sa-evakuirani-sled-silnoto-zemetresenie-v-kitay.html", "text": "До момента са евакуирани повече от 45 хил. туристи, след като във вторник вечерта земетресение с магнитуд 7 по скалата на Рихтер удари китайската провинция Съчуан, предава Xinhua. \r\nНад 800 служители претърсват населените места в района за хора, затиснати под руините. \r\nОт полицията уточниха, че голяма част от падналите камъни и свлачищата, които са блокирали пътищата, вече са отстранени. \r\nОсвен това месните властите са осигурили повече от 90 превозни средства, които да предоставят хуманитарна помощ в пострадалите области.  Мария Динкова", "date": "2017.08.09", "title": "Xinhua: Повече от 45 хил. туристи са евакуирани след силното земетресение в Китай"}
{"url": "http://www.focus-news.net/news/2017/08/09/2424156/padnal-klon-ubi-mazh-v-stolitsata.html", "text": "Паднал клон уби мъж в столицата. Това съобщиха за Агенция \"Фокус\" от МВР. Инцидентът е станал в района на бул. \"Цариградско шосе\". Сигналът е подаден около 16.40 часа. Към момента няма данни за самоличността на загиналия.Агенция \"Фокус\" припомня: Това е третият инцидент подобен инцидент в столицата от началото на месеца. На 1 август паднало дърво рани млада жена на улица \"Тракия\" в София. Жената бе настанена в интензивно отделение на УМБАЛ „Царица Йоанна - ИСУЛ” със счупен крак и счупване в областта на кръста. Дни по-късно, на 4 август, огромен клон падна върху майка с дете в Борисовата градина. Детето е невредимо, но майката е с наранявания по тялото.", "date": "2017.08.09", "title": "Паднал клон уби мъж в столицата"}
{"url": "http://www.focus-news.net/news/2017/08/09/2424157/v-stolitsata-e-provedena-spetsializirana-politseyska-operatsiya-za-nezakonno-darzhane-i-targoviya-s-pirotehnicheski-izdeliya.html", "text": "Днес, на територията на столицата, е проведена специализирана полицейска операция за незаконно държане и търговия с пиротехнически изделия, под ръководството на Софийската районна прокуратурата, съобщиха от пресцентъра на МВР. Операцията е реализирана от служители на отдел “Икономическа полиция“, сектор “Национален център по сигурността на спортни мероприятия”, разследващи полицаи от отдел “Разследване на общата престъпност” - ГДНП, както и служители на Седмо РУ. В хода на акцията е установен столичанин, занимавал се с държане и търговия на пиротехнически изделия. При проведените процесуално-следствени действия в жилището, в което живеел С. П. на 47 г., са иззети  75 факли, 38 различни димки - военни, РДГ и малки, както и 30 кутии с пиратки.\r\nПо случая е образувано досъдебно производство за извършено престъпление по чл. 337, ал. 1 от НК. Активните действия по разследването продължават под наблюдението на прокуратурата.", "date": "2017.08.09", "title": "В столицата е проведена специализирана полицейска операция за незаконно държане и търговия с пиротехнически изделия"}
{"url": "http://www.focus-news.net/news/2017/08/09/2424158/greek-reporter-ear-chayna-shte-zapochne-da-izpalnyava-direktni-poleti-mezhdi-pekin-i-atina.html", "text": "От септември авиокомпанията „Еър Чайна“ ще започне да изпълнява директни полети межди Пекин и Атина, предава Greek Reporter. Това беше съобщеното след срещата между гръцкия държавен министър Алекос Фламбурарис и китайския посланик в Гърция. \r\nТе също така са обсъдили участието на китайски компании в предстоящия Солунски международен търговски панаир, който ще започне на 9 септември.  Мария Динкова", "date": "2017.08.09", "title": "Greek Reporter: „Еър Чайна“ ще започне да изпълнява директни полети межди Пекин и Атина"}
{"url": "http://www.focus-news.net/news/2017/08/09/2424159/padnaliyat-klon-v-stolitsata-e-ubil-38-godishen-rabotnik.html", "text": "Паднал клон уби мъж в столицата. Загиналият е 38-годишен работник. Това потвърди за Агенция \"Фокус\" говорителят на Спешната помощ в София Катя Сунгарска. По думите ѝ мъжът се е намирал в камион, когато клонът е паднал върху превозното средство. Сигналът е подаден в 16.28 часа. В 16.29 часа, на първата минута, тръгва линейката и в 16.40 часа вече е на мястото на инцидента. Пристигналите на място лекари са установили смъртта на мъжа. По-рано от МВР съобщиха, че инцидентът е станал в района на бул. \"Цариградско шосе\". Агенция \"Фокус\" припомня: Това е третият инцидент подобен инцидент в столицата от началото на месеца. На 1 август паднало дърво рани млада жена на улица \"Тракия\" в София. Жената бе настанена в интензивно отделение на УМБАЛ „Царица Йоанна - ИСУЛ” със счупен крак и счупване в областта на кръста. Дни по-късно, на 4 август, огромен клон падна върху майка с дете в Борисовата градина. Детето е невредимо, но майката е с наранявания по тялото.", "date": "2017.08.09", "title": "Падналият клон в столицата е убил 38-годишен работник"}
{"url": "http://www.focus-news.net/news/2017/08/09/2424160/bianka-ravnachka-rzi-blagoevgrad-po-vreme-na-letnite-goreshtini-temperaturata-v-zhilishtata-tryabva-da-e-po-niska-ot-32-prez-denya-i-24-prez-noshtta.html", "text": "По време на летните горещини температурата в жилищата трябва да е по-ниска от 32° през деня и 24° през нощта. Това каза за Радио „Фокус“– Пирин Бианка Равначка, старши експерт в Дирекция „Обществено здраве“ към Регионална здравна инспекция (РЗИ)– Благоевград. Препоръчително е стайната температура да се проверява между 8.00 и 10.00 часа, в 13.00 часа и вечер в 22.00 часа. „Тези инструкции е особено важно да се спазват за деца, възрастни над 60 години или хора с хронични здравословни проблеми“, каза още експертът. Хладният въздух през нощта пък трябва да се използва, за да се проветри жилището. Ако е безопасно, всички прозорци трябва да бъдат отворени през нощта и рано сутринта, когато външната температура е по-ниска. „Намалете топлината вътре в жилището си. Затворете прозорците и особено онези, които са директно изложени на слънчева светлина през деня. Изключете изкуственото осветление и толкова електрически уреда, колкото е възможно“, апелира Равначка. При наличие на щори, драперии и тенти на прозорците, които се огряват от слънцето сутрин или следобед, те трябва да бъдат пуснати. Ако в жилището има климатик, вратите и прозорците трябва да бъдат затворени, а електрическите уреди, които не са необходими за охлаждане – изключени. „Електрическите вентилатори могат да донесат облекчение в горещините, но когато температурите са над 35 °, те не могат да предотвратят здравословни проблеми, свързани с горещините. Важно е да се пият много течности“, подчерта Равначка.\r\nЛивия НИНОВА", "date": "2017.08.09", "title": "Бианка Равначка, РЗИ – Благоевград: По време на летните горещини температурата в жилищата трябва да е по-ниска от 32° през деня и 24° през нощта"}
{"url": "http://www.focus-news.net/news/2017/08/09/2424161/pazardzhik-zapochna-izpalnenieto-na-proekt-za-geotermalno-otoplenie-na-chitalishte-vasil-levski-vav-velingrad.html", "text": "В края на месец юли беше направена първата копка за геотермално отопление на Народно читалище „Васил Левски-1904” във Велинград, съобщи за Радио „Фокус” – Пазарджик Илияна Капсъзова, секретар на читалището. „Геотермалното отопление е стара мечта на ръководството и самодейците в читалището, защото сградата ни е буквално на метри от горещите минерални извори в „Каменица“. През годините бяха положени усилия, включително с благотворителни концерти и инициативи, но до реализация се стигна едва сега. Изграждането на геотермалното отопление ще стане факт с финансиране по строителната програма на Община Велинград за 2017 г, като са отпуснати средства в размер на 11 хиляди лева. Новото отопление на читалището в квартал „Каменица“ ще бъде осигурено чрез прокопаване и полагане на подземен водопровод за пренос на минерална вода от Сондаж №3 „Мизинка”, каза също секретарят на читалището. „В същата връзка сме организирали и дарителска акция за събиране на средства за геотермално отопление на читалището под наслов „100 добри сърца даряват по 50, 100 и повече лева”. От читалищното настоятелство се обърнахме за помощ към всички добри сърца от Велинград да ни дарят средства и да ни помогнат за това добро начинание”, добави Капсъзова. Тя поясни, че сумата може да се внесе в касата на читалището, на специално разкрита за целта банкова сметка или в кутията за дарения, поставена в самото читалище. Очаква се ремонтните дейности по проекта да приключат в края на този месец.\r\nТеодора ДИМИТРОВА", "date": "2017.08.09", "title": "Пазарджик: Започна изпълнението на проект за геотермално отопление на читалище „Васил Левски” във Велинград"}
{"url": "http://www.focus-news.net/news/2017/08/09/2424162/balkan-insight-balgariya-podkrepya-izgrazhdaneto-na-umen-grad-kray-sofiya.html", "text": "България подкрепя изграждането на „умен град“ край София, съобщи Българската агенция за инвестиции предава Balkan Insight. \r\nТова стана възможно, след като на 2 август българското правителство прие пакет от мерки за подпомагане на проекта, който ще бъде изпълнен от китайската компания „България дивелъпмънт холдингс лимитед“.\r\n„Надяваме се проектът да бъде реализиран през следващите три години“, отбеляза говорителят на Българската агенция за инвестиции. \r\nМащабният проект, който все още е в началната си фаза, предвижда да се построи туристически и развлекателен комплекс, който да включва хотели с казина, аквапарк, конферентни зали, търговски център, офиси, зелени площи и други сгради край град Елин Пелин. \r\nОбщата стойност на инвестицията се очаква да достигне 1,59 млрд. лева, като ще бъдат създадени 1,850 нови работни места.  Мария Динкова", "date": "2017.08.09", "title": "Balkan Insight: България подкрепя изграждането на „умен град“ край София"}
{"url": "http://www.focus-news.net/news/2017/08/09/2424163/hristo-smolenov-ekspert-po-antiterorizam-tseli-na-terorizma-stavat-obekti-koito-predstavlyavat-darzhavnostta.html", "text": "Цели на тероризма стават обекти, които представляват държавността. Това коментира в обзорното предаване „Това е България“ по Радио „Фокус“ експертът по антитероризъм Христо Смоленов във връзка с днешното нападение срещу военнослужещи в предградията във Франция. Той бе категоричен, че това е терористичен атентат и подчерта, че драматичната ситуация във Франция продължава от 2013 г. „Целеполагането на терористите еволюира по посока на удари срещу обекти, които въплъщават идеята за ред и държавност. Най-лесни са целите, които носят рутинна служба като полицаи и военни. Нападенията срещу тях не са просто рутина, те са израз на нова тенденция, която се опитва да мобилизира силите на гетата за своеобразна деструктивна дейност спрямо държавата, в която тези гета съществуват“, обясни експертът. Христо Смоленов каза още, че основният проблем се генерира в гетата - не само за обща престъпност, но и с трафик на наркотици и хора. Той прогнозира, че това, което се случва в белгийските и френските гета, скоро може да се случва и в нашата страна. Необходими са нови мерки за действие срещу тероризма, апелира Смоленов. Според него, трябва да бъде създадена Европейска агенция за противодействие на радикализацията и терора.", "date": "2017.08.09", "title": "Христо Смоленов, експерт по антитероризъм: Цели на тероризма стават обекти, които представляват държавността"}
{"url": "http://www.focus-news.net/news/2017/08/09/2424164/afp-frantsiya-nastoyava-za-po-barza-komunikatsiya-otnosno-skandala-sas-zarazenite-yaytsa.html", "text": "В сряда френският министър на земеделието Стефан Травер заяви, че иска „много по-ползотворна и бърза комуникация“ с партньорите от Европейския съюз във връзка със скандала с отровените яйца, предава AFP. \r\nЯйца, заразени с инсектициди, бяха открити в Германия, Белгия, Швеция, Швейцария, Великобритания и Франция, като към момента милиони яйца вече са изтеглени от супермаркетите.  Мария Динкова", "date": "2017.08.09", "title": "AFP: Франция настоява за по-бърза комуникация относно скандала със заразените яйца"}
{"url": "http://www.focus-news.net/news/2017/08/09/2424165/smolyan-nad-1000-dushi-sa-posetili-momchilovata-krepost-prez-mesets-yuli-ochakva-se-prez-avgust-poseshtaemostta-da-e-dva-pati-poveche.html", "text": "Над 1000 души са посетили Момчиловата крепост през месец юли, очаква се през август посещаемостта да е два пъти повече. Това каза за Радио „Фокус“ – Смолян Севдалин Медов – кмет на село Градът, над което е разположена крепостта. По думите му крепостта целогодишно се посещава, но най-силните месеци са юли, август и септември. Всяка събота от 21.10 часа се излъчва върху скалите прожекцията на филма за Момчил юнак, а ако има заявки от групи може да се излъчи и в друг ден от седмицата, ако времето позволява това. Прожекциите продължават до 30 септември. Медов каза още, че крепостта се посещава от много чужди туристи, затова информация се предоставя на пет чужди езика – английски, френски, немски, руски и гръцки. „В зависимост от това каква е групата и на какъв език говорят, се пуска записът и беседата на техния език“, обясни Медов.\r\nДаниела БОЙКОВА", "date": "2017.08.09", "title": "Смолян: Над 1000 души са посетили Момчиловата крепост през месец юли, очаква се през август посещаемостта да е два пъти повече"}
{"url": "http://www.focus-news.net/news/2017/08/09/2424166/burgas-mlad-mazh-zagina-pri-tezhka-katastrofa-na-patya-slanchev-bryag-kableshkovo.html", "text": "Жестока катастрофа отне живота на 26-годишен шофьор на пътя Слънчев бряг – Каблешково, предаде бТВ. Лек автомобил със софийска регистрация се заби в крайпътно дърво. Ударът е бил толкова силен, че колата е почти разцепена на две. Водачът е загинал на място. Заради пътния инцидент движението беше блокирано в продължение на час в най-натоварено време по обяд.", "date": "2017.08.09", "title": "Бургас: Млад мъж загина при тежка катастрофа на пътя Слънчев бряг – Каблешково"}
{"url": "http://www.focus-news.net/news/2017/08/09/2424167/vitsepremierat-ekaterina-zaharieva-prie-darzhavniya-ministar-na-vanshnite-raboti-na-darzhavata-katar-sultan-bin-saad-al-mureyhi.html", "text": "Заместник министър-председателят по правосъдната реформа и министър на външните работи Екатерина Захариева прие днес държавния министър на външните работи на Катар Султан Бин Саад Ал-Мурейхи, който е на работно посещение в София в рамките на обиколка на Балканите. Това съобщиха от пресцентъра на МВнР.\r\nДвамата обсъдиха двустранните отношения и ситуацията в Залива. Захариева увери Ал-Мурейхи, че България подкрепя решаването на кризата чрез диалог по пътя на дипломацията. „Гледаме с надежда на посредническата мисия на Кувейт, която се ползва с широка международна подкрепа и е израз на усилията за преодоляване на разногласията в рамките на Съвета за сътрудничество на арабските държави от Залива”, добави Захариева.   \r\n„Ние сме на визита в приятелска държава. Признателни сме за ясната позиция на България, изразена от българския министър-председател Бойко Борисов”, заяви държавният министър на Катар.    \r\n„Имаме чудесни приятелски отношения, готови сме да работим в посока тяхното практическо изражение чрез засилване на икономическите връзки и стокообмена”, каза Захариева. \r\nВ Доха, където все още няма постоянна делегация на Европейския съюз и няма посолство на Естония, България пое местното председателство на ЕС от 1 юли. „Това означава, че България една година ще председателства Европейския съюз в Катар. Нека използваме този период за задълбочаване на връзките между Катар и Съюза”, изтъкна вицепремиерът Захариева.   \r\nМинистър Захариева и държавният министър Ал-Мурейхи обсъдиха и предизвикателствата в сферата на сигурността, борбата с тероризма и енергийната сигурност.", "date": "2017.08.09", "title": "Вицепремиерът Екатерина Захариева прие държавния министър на външните работи на Държавата Катар Султан Бин Саад Ал-Мурейхи"}
{"url": "http://www.focus-news.net/news/2017/08/09/2424168/dzhim-matis-severna-koreya-tryabva-da-preustanovi-yadrenata-si-programa.html", "text": "В сряда министърът на отбраната на САЩ Джим Матис предупреди Северна Корея да спре да обмисля действия, които могат да доведат до „унищожаването на нейните граждани“, предава AFP. \r\n„Корейската народно-демократична република трябва да спре да се изолира и да преустанови разработването на ядрени оръжия“, подчерта Матис. \r\n„Пхенян трябва да спре да обмисля всякакви действия, които ще доведат до края на режима и унищожаването на неговите граждани“, допълни министърът.  Мария Динкова", "date": "2017.08.09", "title": "Джим Матис: Северна Корея трябва да преустанови ядрената си програма"}
{"url": "http://www.focus-news.net/news/2017/08/09/2424169/ministar-krasimir-valchev-sredno-okolo-120-leva-uvelichenie-na-zaplatite-shte-poluchat-uchitelite-ot-1-septemvri.html", "text": "Средно около 120 лева увеличение на заплатите ще получат учителите след решението на правителството за 15% повишаване на заплатите им от 1 септември. Това каза пред Радио „Фокус“ министърът на образованието Красимир Вълчев. Той припомни, че в 4-годишен период трябва да се постигне двойно увеличение на учителските заплати. „В тази връзка са планирани допълнително по 330 млн. лв. за всяка от следващите години - 330 млн. лв. спрямо всяка предходна година. В средносрочната бюджетна прогноза, която е до 2020 година, последната стъпка трябва да бъде направена в бюджета за 2021 година. Надявам се, че ще имаме възможност да изпълним този ангажимент. През следващата година, с бюджета за 2018 година, ще осигурим увеличението за 12 месеца и ще направим допълнителна крачка за диференцирано увеличение. За по-следващите години ще се стъпи на това диференцирано увеличение по отношение на всички заплати. Диференцирано увеличение ще следва от промяната в системата на делегираните бюджети, както най-често се казва, но всъщност това ще бъде промяна в механизма на средствата в системата“, каза Красимир Вълчев. \r\nМинистърът съобщи още, че идеята за удължаване на учебната година окончателно е отпаднала. По думите му в момента се обсъждат три варианта на ученическите ваканции, но те не включват промяна на традиционното начало и край на учебната година.", "date": "2017.08.09", "title": "Министър Красимир Вълчев: Средно около 120 лева увеличение на заплатите ще получат учителите от 1 септември"}
{"url": "http://www.focus-news.net/news/2017/08/09/2424170/inzh-deyan-ivanov-kmet-na-obshtina-beloslav-sas-zavarshvaneto-na-obekta-v-kv-stara-gara-vodoprovodnata-mrezha-v-selo-razdelna-shte-bade-izgradena-na-100.html", "text": "Със завършването на обекта в кв. „Стара гара“ водопроводната мрежа в село Разделна ще бъде изградена на 100%. Това каза за Радио „Фокус“ – Варна кметът на Община Белослав инж. Деян Иванов. Дейностите по реконструкцията на водпроводната мрежа в кв. „Стара гара“ започнаха през  юли. Проектът се реализира и финансира по Програма 4 „Устройствено планиране, благоустройство, геозащита, водоснабдяване и канализация“, съгласно подписано споразумение между Министерство на регионалното развитие и благоустройството и Община Белослав. Проектната инвестиция е концентрирана само за територията на село Разделна. „Стойността на проекта е 712 000 лева. Общата дължина на водопровода, който се реконструира, е 1 780 л.м.  Очаква се работата по обекта да приключи до десетина дни“, каза още кметът инж. Деян Иванов.\r\nМарияна ВАЛЕНТИНОВА", "date": "2017.08.09", "title": "Инж. Деян Иванов, кмет на Община Белослав: Със завършването на обекта в кв. „Стара гара“ водопроводната мрежа в село Разделна ще бъде изградена на 100%"}
{"url": "http://www.focus-news.net/news/2017/08/09/2424171/sport-karoline-vozhnyatski-naddelya-nad-ekaterina-aleksandrova-s-63-60-na-tenis-turnira-v-toronto.html", "text": "Датчанката Каролине Вожняцки надделя над рускинята Екатерина Александрова с 6:3, 6:0 в мач от тенис турнира в Торонто. Това е първата победа на Вожняцки в Торонто, тъй като в предишните си четири участия не можа да постигне успех. \r\nНейният съперник в следващия кръг ще бъде победителят от срещата между полякинята Агнешка Радванска и унгарката Тимеа Бабош.", "date": "2017.08.09", "title": "Спорт: Каролине Вожняцки надделя над Екатерина Александрова с 6:3, 6:0 на тенис турнира в Торонто"}
{"url": "http://www.focus-news.net/news/2017/08/09/2424172/nimh-oranzhev-kod-za-opasno-visoki-temperaturi-e-v-sila-za-tsyalata-strana-za-10-avgust.html", "text": "Оранжев код за опасно високи температури е в сила за цялата страна за 10 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). От НИМХ предупреждават, че горещото време продължава. Максималните температури в страната ще са между 34° и 39°. Хората трябва да бъдат подготвени, тъй като високите температури могат да доведат до здравни проблеми за чувствителни и болни хора, възрастни и деца. От НИМХ препоръчват да се следят прогнозите и да се действа според съветите на властите.", "date": "2017.08.09", "title": "НИМХ: Оранжев код за опасно високи температури е в сила за цялата страна за 10 август"}
{"url": "http://www.focus-news.net/news/2017/08/09/2424173/smolyan-150-entusiasti-ot-5-do-72-godishni-uchastvaha-v-chetvartoto-sastezanie-za-planinsko-byagane-i-koloezdene-chepelarski-tarkala.html", "text": "150 ентусиасти от 5 до 72-годишни  участваха в четвъртото състезание за планинско бягане и колоездене – „Чепеларски търкала”, организирано от Trip Elements и Община Чепеларе, съобщиха от пресцентъра на Община Чепеларе. Участниците бяха разделени в 2 категории – Планинско бягане и Крос кънтри колоездене и мериха сили по маршрут, включващ четири последователни търкала, намиращи се в четири различни посоки на Чепеларе. Трасето преминава покрай Роженската Обсерватория – най-голямата на Балканския полуостров, покрай най-голямата фабрика, производител на ски в света – „Амерспорт“, изкачва се до връх Мечи чал и преминава покрай невероятни Родопски места и гледки.  Липсата на възрастови ограничения пък даде възможност за изява както на малките деца, така и на доста възрастните, запазили младежкия си дух, ентусиасти.  Най-малкият участник беше на 5 г., а най-възрастният – на 72 г. Включиха се хора не само от всички кътчета на България, но и от други държави. Грък спечели първото място при колоездене мъже, а призовото място в същата категория при мъже над 50 г. го спечели англичанин. Освен състезанието, от 4 до 6 август в Чепеларе за втора поредна година се проведе единственото по рода си изложение на колела „Bike Expo“. Това даде възможност на запалените колоездачи и любителите да тестват най-модерните и скъпи колела.", "date": "2017.08.09", "title": "Смолян: 150 ентусиасти от 5 до 72-годишни  участваха в четвъртото състезание за планинско бягане и колоездене – „Чепеларски търкала”"}
{"url": "http://www.focus-news.net/news/2017/08/09/2424174/premierat-boyko-borisov-razporedi-proverka-na-zavedenie-nachislyavalo-pari-za-nezaeti-mesta.html", "text": "По разпореждане на министър-председателя Бойко Борисов министърът на туризма Николина Ангелкова назначи незабавна проверка за категоризацията на заведението Miloz Fish & Grill в Созопол, което според сигнал е начислявало на гостите му да заплащат по 20 лв. за празен стол. Това съобщиха от пресцентъра на Министерство на туризма. В сигнала си посетителите посочват, че заведението ги е таксувало с касова бележка, защото са били оставени незаети столове на заетата маса. Така за четири празни стола клиентите трябвало да заплатят 80 лв. На място експерти от Министерството на туризма ще направят цялостна инспекция за работата на заведението. Днес Министерството на туризма сигнализира Комисията за защита на потребителите (КЗП) да вземе мерки срещу подобна нелоялна практика, която вреди на имиджа на българския туризъм.", "date": "2017.08.09", "title": "Премиерът Бойко Борисов разпореди проверка на заведение, начислявало пари за незаети места"}
{"url": "http://www.focus-news.net/news/2017/08/09/2424175/reuters-belgiyski-ministar-obvini-niderlandiya-za-zabavyaneto-na-proverkite-za-bezopasnost-na-yaytsata.html", "text": "Белгийските власти са чакали един месец, за да получат информация от колегите си в Нидерландия, след като са открили следи от инсектициди в яйцата, заяви в сряда белгийският министър на земеделието Дениз Дюкарме, предава Reuters. \r\nНидерландия е представила информацията за разследването си на Белгия през юли, месец след като властите в Брюксел са я поискали. \r\n„Един месец! Един месец, без да имаме никаква информация от холандската агенция“, подчерта Дукарме по време на изслушването пред парламента. \r\n„Ако държава като Нидерландия, един от най-големите износители на яйца в света, не споделя информация, това е сериозен проблем“, допълни белгийският министър. \r\nОсвен това той уточни, че документите от регулатора в Нидерландия са показали, че властите са знаели за фипронила в яйцата още от ноември 2016г.  Мария Динкова", "date": "2017.08.09", "title": "Reuters: Белгийски министър обвини Нидерландия за забавянето на проверките за безопасност на яйцата"}
{"url": "http://www.focus-news.net/news/2017/08/09/2424191/burgas-v-petak-shte-se-provede-vokalnata-bitka-za-izbor-na-nay-dobar-biytboksar-beatbox-battle-burgas.html", "text": "В петък ще се проведе епичната вокална битка за избор на най-добър бийтбоксър – Beatbox Battle Burgas. Това съобщават от Община Бургас. След направената селекция станаха ясни имената на 8-те изявени претенденти за първото място – Bass Bro, VeskO, TrtLe, Deviber, Jamario, BigAlio, RebeatUp и Butterfly. Жури на Beatbox Battle Burgas ще са световната бийтбокс звезда SkilleR и двукратните шампиони за България – Killa Bee и MaxO. В програмата ще се включат специално и „The Next Crew“, които са състезателна формация по брейк – 4 пъти балкански шампиони на Battle of the year Balkans в Гърция, с ръководител Христо Андонов, а.к.а. Ицо Черния.\r\nПреди състезанието всеки желаещ може да се научи на основните стъпки в бийтбокс изкуството. Световният шампион SkilleR и двукратният шампион на България – Killa Bee, ще направят безплатен workshop, който ще бъде подходящ както за начинаещи, така и за напреднали. Водещ на събитието ще бъде НАСКО или актьорът Наско Михайлов, известен като водещ на тв предаването от близкото минало „МелоТВмания“.\r\nСъбитието се организира от Българска бийтбокс асоциация, Младежки културен център към Община Бургас обединени в общата инициатива „Бургас харесва младите“ по повод Международния ден на младежта.", "date": "2017.08.09", "title": "Бургас: В петък ще се проведе вокалната битка за избор на най-добър бийтбоксър – Beatbox Battle Burgas"}
{"url": "http://www.focus-news.net/news/2017/08/09/2424192/proveryavat-zavedenie-v-sozopol-zaradi-taksa-svoboden-stol-obzor.html", "text": "По разпореждане на министър-председателя Бойко Борисов министърът на туризма Николина Ангелкова назначи незабавна проверка за категоризацията на заведението Miloz Fish & Grill в Созопол, което според сигнал е начислявало на гостите му да заплащат по 20 лв. за празен стол. На място експерти от Министерството на туризма ще направят цялостна инспекция за работата на заведението. До проверката се стигна след оплакване на посетители на заведението, които получили в сметката си такса за всеки свободен стол на масата. Така за четири празни стола клиентите трябвало да заплатят 80 лв. Пред бТВ собственикът на ресторанта обясни, че добавянето на празните столове в сметката е направено с назидателна цел, тъй като клиентите на заведението  са се подигравали и държали неприлично с персонала. Той добави, че сметката е приключена без да се удължат въпросните 80 лв. от служебния бон. В понеделник ресорното министерство сигнализира Комисията за защита на потребителите (КЗП) да вземе мерки срещу подобна нелоялна практика, която вреди на имиджа на българския туризъм. От Комисията съобщиха, че извършената незабавна проверка в заведението е установила, че потребителите не са заплатили изисканата такса. От Комисията посочиха, че подобни опити за накърняване на потребителските права не могат да бъдат поощрявани. Те напомнят случая от миналата година, когато ресторант в Стара Загора изискваше от клиентите си да заплащат такса от минимум 20 лв. в случай, че детето им играе в заведението – нарушение, за което търговецът бе санкциониран.", "date": "2017.08.09", "title": "Проверяват заведение в Созопол заради такса „свободен стол“ (ОБЗОР)"}
{"url": "http://www.focus-news.net/news/2017/08/09/2424193/predstoyashti-mezhdunarodni-sabitiya-za-10-avgust-agentsiya-fokus.html", "text": "Продължава разследването  на нападение, при което превозно средство се вряза в група военнослужещи в Париж. \r\n***  Посещение на министъра на външните работи на Йордания Айман Сафади. \r\n***  Засилване на напрежението между САЩ и Северна Корея, след като американският президент Доналд Тръмп заяви, че ще отговори с „огън и ярост“ на заплахите на Пхенян. \r\n***  Следене на ситуацията в Кения, след като започнаха протести във връзка с резултатите от общите избори в страната.", "date": "2017.08.09", "title": "Предстоящи международни събития за 10 август /Агенция „Фокус“/:"}
{"url": "http://www.focus-news.net/news/2017/08/09/2424194/dimitar-zdravkov-kmet-na-sadovo-v-golyama-chast-ot-selishtata-v-obshtinata-nyama-izgradena-kanalizatsionna-mrezha-problemat-e-visyasht.html", "text": "В голяма част от селищата в община Садово няма изградена канализационна мрежа. Това съобщи за Радио „Фокус” – Пловдив кметът на общината Димитър Здравков. По думите му проблемът с канализационната мрежа в община Садово е висящ, в цялата община частично изградени канализации има само в няколко населени места. Дори това, което е изградено, няма къде да се пречиства. „Изхождайки от факта, че по Програмата за развитие на селските райони може да се финансират само отвеждащи водопроводи и подмяна на водопроводната мрежа без изграждане на канализационната мрежа, не мога да кажа кога и как може да бъде изградена канализационната мрежа в общината”, посочи кметът. „В България има 5000 населени места, 2/3 от тях нямат изградена канализационна мрежа”, добави Здравков. Той поясни, че в миналия програмен период за финансиране можеха да кандидатстват населени места с жители от 2 до 10000, а в този програмен период това е отпаднало. Прехвърлено е в Програмата за развитие на селските райони, но там е разписано, че е недопустимо да се изграждат обратни води. Според кмета на Садово може би ВиК асоциацията на територия на област Пловдив трябва да се намеси, за да се види кое е приоритетно и кое – не.\r\nЦветана ТОНЧЕВА", "date": "2017.08.09", "title": "Димитър Здравков, кмет на Садово: В голяма част от селищата в общината няма изградена канализационна мрежа, проблемът е висящ"}
{"url": "http://www.focus-news.net/news/2017/08/09/2424195/poreden-sluchay-na-padnal-klon-v-stolitsata-tozi-pat-s-fatalen-izhod-obzor.html", "text": "Паднал клон уби мъж в столицата. Инцидентът стана в частен имот в района на бул. \"Цариградско шосе\". Загиналият е 38- годишен работник, който по първоначални данни е товарел камион. Това е третият инцидент подобен инцидент в столицата от началото на месеца. На 1 август паднало дърво рани млада жена на улица \"Тракия\" в София. Жената бе настанена в интензивно отделение на УМБАЛ „Царица Йоанна - ИСУЛ” със счупен крак и счупване в областта на кръста. Дни по-късно, на 4 август, огромен клон падна върху майка с дете в Борисовата градина. Детето е невредимо, но майката е с наранявания по тялото.", "date": "2017.08.09", "title": "Пореден случай на паднал клон в столицата, този път с фатален изход (ОБЗОР)"}
{"url": "http://www.focus-news.net/news/2017/08/09/2424196/varna-mnozhestvo-kulturni-i-sportni-proyavi-shte-badat-organizirani-za-traditsionniya-sabor-v-dalgopol-v-kraya-na-avgust.html", "text": "Множество културни и спортни прояви ще бъдат организирани за традиционния събор в Дългопол в края на август. Това каза в интервю за Радио „Фокус“ – Варна Ферхан Хасан, началник отдел „Хуманитарни дейности и образование“ в Община Дългопол. „Ще направим преглед на местните самодейни състави и ансамбли. По традиция съборът се организира в последната седмица на месец август – петък, събота и неделя. За втори пореден път ще бъде организиран и международен турнир по борба, конни състезания, турнири по футбол, както и четения, свързани с празника на Дългопол и за хората, които са работили и творили в общината“, допълни Ферхан Хасан.\r\nМарияна ВАЛЕНТИНОВА", "date": "2017.08.09", "title": "Варна: Множество културни и спортни прояви ще бъдат организирани за традиционния събор в Дългопол в края на август"}
{"url": "http://www.focus-news.net/news/2017/08/09/2424197/anadolu-agency-petima-zaginaha-pri-razmiritsi-sled-izborite-v-keniya.html", "text": "Поне петима души загинаха при инциденти по време на размирици, след парламентарните избори в Кения, предава Anadolu Agency.\r\nПротестите започнаха след пресконференция на лидера на опозицията Райла Одинга по време, на която той отхвърли предварителните  резултати от вота. Той заяви, че сърварите на Електоралната комисия са били „хакнати“ в полза на управляващата партия.\r\nПървият инцидент се случи, когато протестиращи в столицата блокираха трафика, запалвайки големи огньове на улицата. Полицай, който се е намирал на място заяви, че двама души, са убити по време на размириците там. При друг инцидент в провинциална община по крайбрежието, пет мъже с ножове нападнаха местна избирателна комисия, убивайки един човек. Поне двама нападатели, са застреляни от полицията. Симеон Миланов", "date": "2017.08.09", "title": "Anadolu Agency: Петима загинаха при размирици след изборите в Кения"}
{"url": "http://www.focus-news.net/news/2017/08/09/2424198/reuters-trafikant-e-udavil-umishleno-50-afrikanski-migranti-kray-bregovete-na-yemen.html", "text": "Около 50 сомалийски и етиопски младежи, са „умишлено удавени“ от трафикант, който е прекарвал 120 пътници в морето край Йемен, предава Reuters.\r\n„Оцелелите казаха на колегите ни на плажа, че трафикантът, ги е накарал да скочат в морето, когато, е видял опасност от властите близо до брега“, заяви началникът на йеменската мисия на „Организацията за миграция“ Лорент де Боек.\r\nОт организацията намериха телата на 29 африкански мигранти, заровени на плажа в йеменската провинция Шабва, докато 22-ма други, са изчезнали след инцидента.\r\nСпоред спасителите, средната възраст на удавените мигранти, е била 16. Симеон Миланов", "date": "2017.08.09", "title": "Reuters: Трафикант е удавил умишлено 50 африкански мигранти край бреговете на Йемен"}
{"url": "http://www.focus-news.net/news/2017/08/09/2424199/the-warsaw-voice-deputat-ot-upravlyavashtata-koalitsiya-v-polsha-smyata-che-germaniya-dalzhi-do-10-triliona-dolara-na-stranata-mu.html", "text": "Полша все още не е получила военни репарации от Германия, въпреки че претърпява едни от най-тежките загуби през Втората световна война, предава The Warsaw Voice.\r\nПолският депутат от „Солидарна Полска“, която е коалиционен партньор на управляващата „Партия на закона и справедливостта“, Аркадий Муларшчик заяви това пред местните медии.\r\nСтойността на тези репарации може да се изчисли от стотици милиарди до 10 трилиона долара.\r\n„Така нареченият отказ от репарации от страна на Полша през 1953-та, бе голяма историческа лъжа. Това не бе легално, тъй като бе обявено под натиск“, заяви политикът.\r\n„Освен това, отказът от репарации касае Източна Германия, а не цялата страна“, добави той.\r\nПопитан дали управляващата коалиция би поискала репарации от Русия, той заяви, че няма смисъл, тъй като за разлика от Германия, Москва не уважавала международното право. Симеон Миланов", "date": "2017.08.09", "title": "The Warsaw Voice: Депутат от управляващата коалиция в Полша смята, че Германия дължи до 10 трилиона долара на страната му"}
{"url": "http://www.focus-news.net/news/2017/08/09/2424200/ria-novosti-postoyanniyat-predstavitel-na-rusiya-v-oon-zayavi-che-mezhdu-nego-i-poslanika-na-sasht-v-oon-niki-heyli-ima-razbiratelstvo.html", "text": "Постоянният представител на Русия в ООН Василий Небензя заяви, че между него и американския му колега Ники Хейли има разбирателство, предава РИА Новости.\r\nРуският постоянен представител заяви какви са впечатленията му от съвместната му работа с американския посланик в ООН.\r\n„Много положителни. Надявам се, така и да продължи“, заяви Небензя.\r\nПо-рано Ники Хейли изказа благодарност на Руската федерация и Китайската народна република за съвместната работа, която позволи на Съвета за сигурност на ООН, да разшири санкциите срещу Северна Корея. Симеон Миланов", "date": "2017.08.09", "title": "РИА Новости: Постоянният представител на Русия в ООН заяви, че между него и посланика на САЩ в ООН Ники Хейли има разбирателство"}
{"url": "http://www.focus-news.net/news/2017/08/09/2424201/cbs-news-darzhavniyat-departament-na-sasht-potvardi-che-sred-nyakoi-ot-sluzhitelite-mu-v-havana-sa-dokladvali-che-stradat-ot-stranni-fizicheski-simptomi.html", "text": "Държавният департамент на САЩ потвърди, че „някои“ от служителите му в Хавана, са докладвали за „инциденти, които са предизвикали различни физически симптоми“, предава CBC News. Американски представител заяви, че Департаментът няма „точни отговори за източника или причината на инцидентите“.\r\n„Това изисква медицински изследвания на тези хора. В началото, когато започнаха да докладват за тези инциденти, които аз наричам просто „симптоми“, бе нужно време да се осъзнае какво става“, заяви говорителят на Държавния департамент Хедър Науерт.\r\nИзглежда инцидентите, са афектирали само служители на Държавния департамент, но не и американски граждани, които са в Куба по частна работа. Симеон Миланов", "date": "2017.08.09", "title": "CBS News: Държавният департамент на САЩ потвърди, че сред някои от служителите му в Хавана, са докладвали, че страдат от странни „физически симптоми“"}
{"url": "http://www.focus-news.net/news/2017/08/09/2424202/the-times-of-israel-izraelskata-opozitsiya-nareche-premiera-benyamin-netanyahu-diktatori-poiska-da-se-provedat-izbori-vazmozhno-nay-skoro.html", "text": "Израелските опозиционни лидери разкритикуваха премиера Бенямин Нетанях, заявявайки, че той действа като „диктатор“, и поискаха възможно най-скоро да се проведат избори, предава The Times of Israel .\r\nТова се случи след като премиерът заяви пред три хиляди поддръжници на правителството, че разследванията за корупция около него и близките му, са конспирация на медиите и левицата, за да го свалят от власт.\r\nЛидерът на лейбъристите Ави Габай призова министър-председателя да отиде на избори, за да се определи дали избирателите го подкрепят или не.\r\n„Подкрепата на Централния комитет на Ликуд за корупцията на Нетаняху, не отразява мнението на гласоподавателите на партията, които плащат цената на тази корупция като всички други“, заяви опозиционният лидер.\r\n„Всички знаем, че левицата и медиите, а те са едно и също нещо, са на безпрецедентен лов за вещици срещу мен и семейството ми, с единствена цел да извършат преврат срещу правителството“, заяви премиерът Нетаняху. Симеон Миланов", "date": "2017.08.09", "title": "The Times of Israel: Израелската опозиция нарече премиера Бенямин Нетаняху „диктатор“и поиска да се проведат избори възможно най-скоро"}
{"url": "http://www.focus-news.net/news/2017/08/09/2424203/afp-izraelskiyat-premier-zayavi-che-levitsata-i-mediite-vodyat-kampaniya-za-svalyaneto-mu.html", "text": "Израелският премиер Бенямин Нетаняху заяви, че срещу него се води „лява и медийна кампания“, чиято цел, е да го свали, докато срещу него има многобройни разследвания, предава AFP.\r\n„Медиите се мобилизираха във вманиачаваща кампания срещу семейството ми и мен, но вие като избиратели сте тези, които са наистина нападнати“, заяви той на събрание на симпатизантите на „Ликуд“ в Тел Авив.\r\n„Народът е с нас“, каза Нетаняху, който бе придружен от съпругата си Сара, за която опозицията също твърди, че е дивертирала обществени финанси за домакинските си разходи. \r\nАгенция „Фокус“ припомня, че израелската опозиция и някои медии обвиняват премиера Бенямин Нетаняху в корупция и приемане на подкупи. Водят се разследвания и дела срещу лица, близки до премиера. Симеон Миланов", "date": "2017.08.09", "title": "AFP: Израелският премиер заяви, че левицата и медиите водят кампания за свалянето му"}
{"url": "http://www.focus-news.net/news/2017/08/09/2424204/sport-darya-klishina-s-nay-dobar-rezultat-v-kvalifikatsiyata-v-skoka-na-dalzhina-na-svetovnoto-parvenstvo-po-leka-atletika.html", "text": "Даря Клишина, е с най-добър резултат в квалификацията в скока на дължина на Световното първенство по лека атлетика, което се провежда в Лондон.  Тя постигна 6,66 метра, а второто най-добро постижение бе на Тиана Бартолета от САЩ, чийто резултат е 6,64 метра. На трето място, е европейската златна медалистка от Сърбия Ивана Шпанович, която отбеляза резултат 6,62 метра.", "date": "2017.08.09", "title": "Спорт: Даря Клишина с най-добър резултат в квалификацията в скока на дължина на Световното първенство по лека атлетика"}
{"url": "http://www.focus-news.net/news/2017/08/09/2424205/reuters-islyamska-darzhavazaplashi-che-shte-izvarshi-novi-napadeniya-v-iran.html", "text": "„Ислямска държава“ излезе с видео, в което заплашва, че ще извърши нови нападения в иранската столица Техеран, предава Reuters.\r\nТерористите призоваха иранските младежи да започнат джихад в страната си.\r\nНа видеото се вижда мъж с черна маска за ски и АК-47, който отправя заплахи. С него има още двама други.\r\n Видеото бе излъчено под логото на информационната агенция на „Ислямска държава“ Амак.\r\n„По същия начин, по който режем вратовете на кучетата ви в Ирак и Сирия, ще прережем и вашите вратове в центъра на Техеран“, заявиха от групировката. Симеон Миланов", "date": "2017.08.09", "title": "Reuters: „Ислямска държава“заплаши, че ще извърши нови нападения в Иран"}
{"url": "http://www.focus-news.net/news/2017/08/09/2424206/london-evening-standard-deystviyata-na-donald-tramp-spryamo-severna-koreya-pravyat-sveta-po-sigurno-myasto-zayavi-savetnik-na-amerikanskiya-prezident.html", "text": "Старшият съветник на Доналд Тръмп Стивън Милър заяви, че американският президент „прави света едно по-сигурно място“ с изказванията си срещу Северна Корея, пише London Evening Standard.\r\nСтивън Милър, който е спряган за следващия комуникационен директор на Белия дом направи коментара си в телевизионното предаване на Найджъл Фараж. Той заяви, че президентът, е бил принуден да втвърди реториката на САЩ, след като години наред американската политика за Северна Корея е била „провал“.\r\nПо-рано президентът Тръмп заплаши, че ще пусне „огън и гняв, какъвто светът никога не е виждал“ срещу режима в Пхенян. \r\n„Всички разбираме степента на заплаха, както каза президентът Тръмп, и опасността, която идва от разпространението на ядрени оръжия“, заяви Милър.  Симеон Миланов", "date": "2017.08.09", "title": "London Evening Standard: Действията на Доналд Тръмп спрямо Северна Корея правят света „по-сигурно място“, заяви съветник на американския президент"}
{"url": "http://www.focus-news.net/news/2017/08/09/2424079/veernje-novosti-sarbiya-prodalzhava-polemikata-za-voennoto-obuchenie-na-zhenite-v-sarbiya.html", "text": "Продължава полемиката за военното обучение на жените-резервисти в Сърбия, пише белградският Večernje novosti.\r\n\"Обучението и подготовката на резервен състав на армията ще бъде основен приоритет на отбранителната политика на страната през следващите години\" твърди вестникът, като в подкрепа привежда думите на новоназначения министър на отбраната Александър Вулин, който заявява, че \"се удивлява на смелостта на тези, които смятат че Сърбия е е единствената страна без неприятели\".\r\nСпоред Večernje novosti сръбската армия може да разчита на повече от 1 млн. потенциални резервисти, от които действително военно обучение към момента могат да преминат много малка част.\r\nСред най-предпочитаните запасняци са тези, които доброволно са изпълнили военната повинност, а сред тях около 20 % са жени.\r\nВестникът съобщава, че Прегледът на военното обучение за периода 2014-2019 г., представен от новото ръководство на министерството на отбраната, е бил разтълкуван погрешнo в частта си за въвеждането на военно обучение на жените и на привличането им като резервен състав на армията.\r\nЗа съпоставка изданието привежда пример за обучението на израелските жени в армията, както и анкета сред известни сръбкини за готовността им да преминат военно обучение..Тереза Герова", "date": "2017.08.09", "title": "Večernje novosti (Сърбия): Продължава полемиката за военното обучение на жените в Сърбия"}
