{"url": "http://www.focus-news.net/news/2019/12/05/2726659/vremenno-se-zabranyava-parkiraneto-v-uchastak-na-ul-georg-vashington-v-sofiya-na-6-dekemvri.html", "text": "От 06.00 часа до 16.00 часа на 6 декември се забраняват престоят и паркирането на пътни превозни средства, с изключение на колите на снимачния екип и извън местата в режим на платно паркиране „служебен абонамент“ на ул. „Георг Вашингтон“ в София в участъка между бул. „Тодор Александров“ и ул. „Екзарх Йосиф“ – 10 паркоместа. Това съобщиха от пресцентъра на  Столична община .", "date": "2019.12.05", "title": "Временно се забранява паркирането в участък на ул. „Георг Вашингтон“ в София на 6 декември"}
{"url": "http://www.focus-news.net/news/2019/12/05/2726661/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n Метеорологична обстановка: \r\nТемпературите са в интервала от - 5° до + 10°С \r\nВремето над страната е предимно ясно \r\nСлаб вятър духа в областите: Кюстендил. \r\nПътните настилки са предимно мокри, заледени и обработени за движение при зимни условия. \r\n \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението по АМ \"Хемус\" посока Варна от км 62+700 до км 63+800 се осъществява в една лента поради почистване на свлачище в аварийна и активна ленти. Движението се извършва в изпреварващата лента. Срок от 08:00 до 14:00 часа на 06.12.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nОбласт Варна: \r\nДвижението при п.в. „Летище“ посока Варна от км 422+800 до км 425+500 се осъществява с повишено внимание поради рязане на храсти. Участъкът е сигнализиран с пътни знаци. Срок до 06.12.2019 г. \r\nДвижението по АМ Хемус от км 422+000 до км 416+000 посока София се осъществява с повишено внимание, поради ремонтни дейности на асфалтовата настилка. Участъкът е сигнализиран с пътни знаци. Срок до 07.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Превала“ - забранен за МПС над 12 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Ловеч: \r\nДвижението в участъка Микре – Абланица от км 40+470 до км 41+130 се осъществява с повишено внимание поради изграждането на метална конструкция за автоматични устройства записващи пътния трафик. Участъкът е сигнализиран с пътни знаци. Срок до 06.12.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново: \r\nДвижение в една лента по път Поликраище – В.Търново при с. Самоводене при км 95+700, на територията на поради ремонт на ревизионна шахта. Движението се регулира с пътни знаци и от сигналисти. Срок до 06.12.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 06.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г. \r\n \r\n Състояние на републиканската пътна мрежа:   \r\n \r\nРемонтни дейности и временна организация на движението (ВОД):  \r\n \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\nПът III-992: Движение по път III-992 Веселие –Приморско от км 14+000 до км 25+000 се извършва с повишено внимание поради частични ремонтни дейности. Участъка е сигнализиран с пътни знаци. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-605: Движението по път III-605 Богданов дол – с. Велковци от км 5+000 до км 9+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен. \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът III-864: Движението по път III-866 Проглед – Стойките е ограничен за МПС над 12 т. поради снегопочистване. \r\nПът III-866: Движението по път III-866 Стойките – Широка лъка е ограничен за МПС над 12 т. поради снегопочистване. \r\nПът III-866: Движението по път III-866 Девин – Кричим от км 66+857 до км 88+050 се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.12.05", "title": "Актуална пътна обстановка"}
{"url": "http://www.focus-news.net/news/2019/12/05/2726660/mustafa-karadaya-dps-predvaritelno-razoblichihme-gerb-i-bsp-v-saglashatelstvo-i-sega-finansiraneto-na-partiite-e-ednakvo-i-spravedlivo-0-lv.html", "text": "Предварително разобличихме ГЕРБ и БСП в съглашателство и сега финансирането на партиите е еднакво и справедливо - 0 лв. \r\n \r\nТова каза председателят на ДПС Мустафа Карадайъ пред журналисти след като депутатите отхвърлиха предложенията за размер на партийни субсиди, предаде репортер на Агенция \"Фокус\".  \r\n \r\n\"С оглед на окончателното гласуване и прегласуване на чл. 64 окончателният резултат е 0 лв., т.е. справедливо, еднакво финансиране на всички политически партии. Това се получи в резултат на това, че днес предварително ги изобличихме в съглашателство и предотвратихме една огромна несправедливост. Това, което се предлагаше обслужва само големите партии ГЕРБ и БСП и ощетява всички по-малки и средни партии. Затова в момента е еднакво справедливо към всички - 0 лв\", каза Карадайъ.  \r\nДеница КИТАНОВА", "date": "2019.12.05", "title": "Мустафа Карадайъ, ДПС: Предварително разобличихме ГЕРБ и БСП в съглашателство и сега финансирането на партиите е еднакво и справедливо - 0 лв."}
{"url": "http://www.focus-news.net/news/2019/12/05/2726657/pregled-na-mezhdunarodnite-novini-do-1800-chasa-agentsiya-fokus.html", "text": "Пожарът, в който сериозно пострадаха трима души в южната част на гръцката столица Атина може да е бил запален умишлено. Това смятат разследващите инцидента, пише гръцкото издание  Kathimerini . \r\n \r\nСпоред информацията, разследващите са открили следи от някакъв вид гориво на първия и втория етаж на хотела. Те също така са констатирали, че пожарът е започнал в стая на първия му етаж.  \r\n \r\nТрима души със сериозни дихателни проблеми в следствие на вдишан дим бяха приети в болница, след като са били изведени от горящата сграда от пожарникарите в Атина.  \r\n*** \r\n \r\n  Петима пожарникари спасиха общо 20 души от хотел в квартал „Неос Космос“ в столицата на Гърция Атина. От тях трима са били приети веднага след това в болница със сериозни дихателни проблеми, свързани с вдишване на дим, предава гръцката медия  ANA-MPA . \r\n \r\nТримата приети в болница включват две жени и един мъж, който освен това счупил крак в паниката, причинена от инцидента. Трима от всички 20 спасени са били изведени от горящата сграда с помощта на пожарна стълба от прозорците на хотела. Останалите са били изведени от пожарникарите през входа на сградата.  \r\n \r\nПожарът, който според информацията е започнал от първия етаж на хотела вече е изцяло изгасен. Предполага се, че той е започнал или от стая в хотела или от малката кухня на първия етаж. Пожарникарите се опитват да установят точната причина за инцидента. \r\n*** \r\n \r\n  Митингът в Нант срещу пенсионната реформа е придружен от безредици, а полицията използва сълзотворен газ, предава  РИА Новости , като се позовава на френски източници. \r\n \r\nВъв Франция е обявен ден на национална стачка срещу обявената от правителството пенсионна реформа. В резултат на стачката голяма част от обществения транспорт в страната не функционира. Затворени 11 метро линии в Париж, има значителни прекъсвания в движението на крайградските влакове, автобуси и трамваи.  \r\n \r\nДемонстрациите се провеждат в множество френски градове, включително Париж, Лион, и Марсилия.  \r\nОрганите на реда използваха сълзотворен газ, за да разпръснат протестиращите, след като се стигна до безредици в град Нант. Отбелязва се, че в демонстрациите във френския град са участвали и членове на движението „Черен блок“.  \r\n*** \r\n \r\n  Сръбският президент Александър Вучич заяви, че ако неговия руски колега Владимир Путин беше държавен глава на Русия през 1999 г., то Сърбия нямаше да бъде бомбардирана от силите на НАТО, пише московското издание  ”Коммерсантъ“ . \r\nАлександър Вучич и Владимир Путин обсъдиха ситуацията на Балканите по време на срещата си в руския град Сочи. Те обсъдиха и ситуацията в Косово. На пресконференция след срещата, сръбският президент заяви, че бомбардировките над Сърбия през 1999 г. биха могли да бъдат избегнати, ако начело на Русия е бил Путин по това време. \r\n \r\n„Ние в Сърбия ценим Путин повече, отколкото предишните лидери (на Русия). Нека руснаците да не ни се сърдят за това. Ако Путин решаваше в Русия през 1999 г., никой нямаше да ни бомбардира“, каза Вучич. \r\n \r\nОт своя страна Владимир Путин заяви на пресконференция, че Москва ще сътрудничи на Белград по въпросите, свързани с отбраната на Сърбия. \r\n„Подкрепяйки ангажимента на сръбската страна за военно-политически неутралитет, държавата ни помага за укрепване на отбранителните способности на Белград“, каза руският президент. \r\n \r\nВ рамките на военната операция на НАТО „Съюзна сила“ бомбардировките над Съюзна република Югославия (СРЮ) започнаха на 24 март и завършиха на 10 юни 1999 г. Според оценки на СРЮ, повече от 1700 души са били убити по време на въздушните удари на Алианса. \r\n \r\nПо това време Путин беше директор на Федералната служба за сигурност (ФСБ) в Москва, а след това секретар на Руския съвет за сигурност. Той стана премиер на Русия на 9 август, а по-късно и президент -  на 31 декември 1999 г. \r\n*** \r\n \r\n  Турските и американските държавни служители ще продължат да търсят решение на ситуацията около закупуването от страна на Анкара на руски системи за противовъздушна отбрана С-400 и американските изтребители пето поколение Ф-35, предава  TACC . \r\nТова заяви турският президент Реджеп Тайип Ердоган по време на пресконференция в Лондон след срещата на върха на лидерите на страните-членки на НАТО в британската столица. \r\n \r\n\"След като се срещнахме с лидерите на Испания и Гърция, проведохме третите си разговори с президента на САЩ (Доналд) Тръмп и те преминаха много добре\" отбеляза Ердоган.  \r\n„Ние засегнахме темата от миналата среща на върха на НАТО, говорихме за регионалните проблеми. Що се отнася до С-400 и Ф-35, нашите колеги ще продължат да работят в тази насока, според своите инструкции“, каза още турския лидер. \r\n \r\nПрез септември 2017 г. Руската федерация обяви, че сключва договор с Турция за доставка на С-400 на стойност 2,5 млрд. долара (2,25 млрд евро). Споразумението предполага и частичен трансфер на производствени технологии на турската страна. Първите доставки започнаха на 12 юли 2019 г. \r\n \r\nСАЩ и НАТО активно се противопоставят на придобиването на системите за ПВО С-400 от страна на Турция. На 17 юли 2019 г. говорителят на Белия дом в писмено изявление заяви, че решението на Анкара да придобие руски системи за ПВО означава, че тя ще бъде изключена от програмата за американските изтребители пето поколение Ф-35. \r\n*** \r\n \r\n  Работниците в публичния транспорт в Париж ще продължат да стачкуват до 9 декември, заявиха представители на местните профсъюзи в първия ден на националните протести, провеждащи се във Франция във връзка с пенсионните реформи, предава  AFP . \r\n \r\nПочти всички стачкуващи работници са решили да не се връщат на работа поне до 9 декември, каза Тиери Бабек от Националния съюз на автономните профсъюзи.  \r\nТой добави, че транспортната мрежа в страната ще остане блокирана, ако правителството не се откаже от планираните реформи. Само две от 16-те парижки метро линии функционираха на по време на сутрешния пиков час в столицата на Франция Париж на 5 декември. \r\nОбслужването на метро станциите в предградията на града също беше прекъснато, като не се движеха и трамфайните линии и автобусите.  \r\n \r\nМного граждани на Париж, предвидили хаоса, решиха да останат и да работят от домовете си. Тези, които все пак се появиха на работните си места стигнаха до тях с кола, велосипед, пеша или с електрически скутери.  \r\n*** \r\n \r\n  Ситуацията на Балканите изисква повишено внимание от страна на Организацията за сигурност и сътрудничество в Европа (ОССЕ). Това подчерта министърът на външните работи на Руската федерация Сергей Лавров, изказвайки се на заседание на първите дипломати на страните-участнички в ОССЕ в Братислава, предава  TACC . \r\n \r\n„Сложната ситуация на Балканите изисква по-голямо внимание. Присъствието на ОССЕ не трябва да се използва за решаване на проблемите с евроатлантическата интеграция на страните от региона. Всякакви действия в нашата организация, които нарушават резолюция 1244 на Съвета за сигурност на ООН, са неприемливи. Важно е да се помни, че дейностите на изпълнителната структура на ОССЕ, включително броят на неговите институции трябва да бъде ориентиран към ползата на всички участващи държави. Само на принципите на взаимно уважение и баланс на интересите може да бъде разкрит заложеният, мащабен потенциал на ОССЕ\", категоричен бе Лавров. \r\nМосква не счита за подходящо да модернизира Виенския документ от 2011 г. за мерките за изграждане на доверие и сигурност, като се има предвид, че западните страни водят политика на агресивно ограничаване на Русия, добави руският външен министър. \r\n„В ситуация, в която вместо диалог се сблъскваме с агресивно ограничаване на страната ни, не виждаме причина да говорим за модернизиране на Виенския документ от 2011 г.\", заяви Лавров. \r\n \r\nМинистърът отбеляза, че ОССЕ трябва активно да се бори със заплахите от тероризма и наркотрафика. В същото време той обърна внимание на необходимостта от качественото разработване на проект за енергийно сътрудничество и цифрови иновации. \r\n \r\n„Потенциалът на ОССЕ е особено търсен за решаване на остри хуманитарни проблеми. Нека ви напомня, че срамният феномен на лица без гражданство продължава в Латвия и Естония. В Украйна руският език, на който говори по-голямата част от населението, е подложен на груба дискриминация... Редица държави грубо нарушават своите задължения за осигуряване на свобода на медиите и равен достъп до информация\". \r\n \r\nВиенският документ е приет на 30 ноември 2011 г. на пленарното заседание на Форума за сътрудничество в областта на сигурността. Целта му е да намали заплахата от военни конфликти в региона. Участващите държави обменят ежегодно информация за военните сили и основните оръжейни системи, за отбранителното планиране и военните бюджети на страните, припомня ТАСС. \r\n*** \r\n \r\n  Броят на хората, хванати в капана на огъня, избухнал в хотел в южната част на Атина, остава неизвестен, предава гръцкият национален телевизионен оператор  ERT . \r\n \r\nНа място са изпратени 35 пожарникари с общо 12 специализирани коли, поясниха службите. Усилията им за потушаване на огъня обаче са затруднени от мащаба на сградата.  \r\n \r\nУточнява се, че пожарът е пламнал на първото ниво на сградата, но бързо е обхванал етажите над него. Към момента се съобщава за петима евакуирани. Спасена е жена, която е настаненена в болница с тежки изгаряния. Голяма част от гостите на хотела са по терасите на сградата в очакване на потувашаване на огъня, подчертава медията.  \r\n*** \r\n \r\n  Петима души са евакуирани от хотел в южната част на Атина заради пожар, съобщава електронното издание на гръцкия всекидневник  Kathimerini , като се позовава на информация от противопожарните служби. Предполага се, че голяма част от гостите на хотела остават в капана на огъня. \r\n \r\nПо предварителна информация пожарът е пламнал в хотел „Атенеум Палас“, който се намира на един от главните булеварди в южната част на града. За инцидента е съобщено в сутрешните часове на деня.  \r\n \r\nЗасега остава неясно дали хората, които са евакуирани, са гости или служители на хотела. Двама от тях са намерени в стълбището в сградата, а останалите трима са спасени с помощта на кран. \r\n \r\nСнимките и кратките видеоклипове, публикувани в интернет пространството, показват стелещ се дим от няколко прозореца на третия, четвъртия и петия етаж на сградата.  \r\n \r\nПожарната служба е изпратила на място 12 превозни средства и екип от 35 души. Друга информация не се съобщава.", "date": "2019.12.05", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/12/05/2726658/v-stayata-na-gerb-v-parlamenta-se-provezhda-sreshta-s-finansoviya-ministar-i-obedineni-patrioti.html", "text": "В стаята на ГЕРБ в парламента се провежда среща с финансовия министър Владислав Горанов и \"Обединени патриоти\", предаде репортер на  Агенция \"Фокус\" . Срещата се случва след като парламентът не прие нито предложението на БСП за 8 лв. субсидия, нито на управляващите за 1 лв. на глас.  \r\n \r\nДеница КИТАНОВА", "date": "2019.12.05", "title": "В стаята на ГЕРБ в парламента се провежда среща с финансовия министър и \"Обединени патриоти\""}
{"url": "http://www.focus-news.net/news/2019/12/05/2726664/natovaren-e-trafikat-po-pat-i-1-montana-vidin-v-posoka-gkpp-dunav-most-2.html", "text": "Натоварен е трафикът по път I-1 Монтана - Видин в посока ГКПП „Дунав мост 2“ каза за  Радио „Фокус“ – Видин  дежурният служител в Областно пътно управление – Видин. Пътните настилки са предимно сухи. Пътуват предимно тежкотоварни автомобили в посока за ГКПП „Дунав мост 2“. На места се образуват колони. Най-много автомобили се движат в участъка Ружинци – Димово и обратно, и между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен, няма образувани опашки от чакащи автомобили.  \r\n \r\nВъв Видин трафикът е засилен на входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.12.05", "title": "Натоварен е трафикът по път I-1 Монтана - Видин в посока ГКПП „Дунав мост 2“"}
{"url": "http://www.focus-news.net/news/2019/12/05/2726656/parlamentat-izleze-v-15-minutna-pochivka.html", "text": "Парламентът излезе в 15-минутна почивка, предаде репортер на  Агенция \"Фокус\" . Предложението напарвиха от името на ПГ на ГЕРБ.  \r\nДеница КИТАНОВА", "date": "2019.12.05", "title": "Парламентът излезе в 15-минутна почивка"}
{"url": "http://www.focus-news.net/news/2019/12/05/2726662/afp-politsiyata-v-parizh-izpolzva-salzotvoren-gaz-sreshtu-protestirashtite-vav-frenskata-stolitsa.html", "text": "Парижката полиция използва сълзотворен газ, за да разпръсне демонстрантите във френската столица, след като протестиращи запалиха автомобил и разбиха прозорци по време на общата стачка срещу пенсионните реформи в страната, съобщава  AFP . \r\nТова е най-голямата подобна стачка от поне 20 години.  \r\nБезредиците избухнаха в Париж, след като в столицата се събраха хиляди души в масовите протести, насочени срещу пенсионните реформи. Демонстрантите преобърнаха и запалиха строителен фургон, след което силите на реда се намесиха в опит да разпръснат тълпата. \r\n \r\n  Теодор Пенев", "date": "2019.12.05", "title": "AFP: Полицията в Париж използва сълзотворен газ срещу протестиращите във френската столица"}
{"url": "http://www.focus-news.net/news/2019/12/05/2726663/yordan-tsonev-dps-napraviha-se-opiti-za-konsultatsii-za-subsidiite-v-koito-gerb-ne-uchastvaha-i-pri-tazi-situatsiya-nay-spravedlivo-e-tova-koeto-se-sluchi-v-zala.html", "text": "Направиха се опити за консултации за субсидиите, в които ГЕРБ не участваха и при тази ситуация най-справедливо е това, което се случи в зала. Това каза зам.-председателят на ПГ на ДПС Йордан Цонев пред журналисти в Народното събрание след като парламентът не прие нито предложението на управляващите за 1 лв. партийна субсидия, нито това на БСП за 8 лв. на глас, предаде репортер на  Агенция \"Фокус\" .  \r\n \r\nСпоред него няма какво да се направи по правилник за гласуване на партийните субсидии.  \r\nТой посочи, че може да бъде внасяно предложение след като се публикува Закона за държавния бюджет. \"Ние многократно предупредихме, че темата за партийните субсидии е достатъчно сериозна и че по нея управляващото мнозинство обеща да предизвика консултации преди приемането на бюджета, за да се изработи справедлив механизъм за всички политически партии, за демократичния процес и да отговори на изискванията на хората. Това не беше направено, направиха се някакви опити за консултации, в които от ГЕРБ не участваха. При тази ситуация най-справедливо е това, което се случи в зала\", допълни още зам.-председателят на ПГ на ДПС.  \r\n \r\nЦонев заяви, че ДПС ще участва винаги в консултации. \"Моделът, който беше отхвърлен е модел, предложен от ДПС в годините и отстояван от ДПС в годините и ние винаги сме стояли зад него.  \r\n\"Едно предаване, решило да се превърне в политическа партия, проведе един неинформиран за българските граждани референдум. Сега всеки да си сърба попарата от политическото поведение\", допълни още Цонев.  \r\nДеница КИТАНОВА", "date": "2019.12.05", "title": "Йордан Цонев, ДПС: Направиха се опити за консултации за субсидиите, в които ГЕРБ не участваха и при тази ситуация най-справедливо е това, което се случи в зала"}
{"url": "http://www.focus-news.net/news/2019/12/05/2726667/gd-granichna-politsiya-trafikat-na-gkpp-kapitan-andreevo-i-gkpp-lesovo-e-silno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Турция е силно интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . На границата с Румъния на ГКПП \"Дунав мост-Видин\" и на ГКПП \"Дунав мост-Русе\" трафикът е интензивен на изход за товарни автомобили. \r\n \r\nПоради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nПреминаването през всички контролно-пропускателни пунктове на границите с Гърция, Сърбия трафикът и Северна Македония се осъществява нормално.", "date": "2019.12.05", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е силно интензивен на изход за товарни автомобили"}
{"url": "http://www.focus-news.net/news/2019/12/05/2726655/narodnoto-sabranie-ne-prie-i-predlozhenieto-za-1-lv-partiyna-subsidiya.html", "text": "Народното събрание не прие и предложението за 1 лв. партийна субсидия, предаде репортер на  Агенция „Фокус“ . Предложението бе заложено в проекта на бюджет за следващата година от управляващите.  \r\n \r\n \r\nТо бе гласувано два пъти. „За“ него първоначално гласуваха 103 народни представители, „Против“ – 120 и „въздържали се“ – 1, с което бе отхвърлено. От ГЕРБ поискаха прегласуване и то отново бе отхвърлено със 104 гласа „за“, 120 „против“ и 1 „въздържал се“.  \r\n \r\nДеница КИТАНОВА", "date": "2019.12.05", "title": "Народното събрание не прие и предложението за 1 лв. партийна субсидия"}
{"url": "http://www.focus-news.net/news/2019/12/05/2726669/otborat-na-tsska-sofiya-pobedi-arda-v-18-final-za-kupata-na-balgariya-v-kardzhali.html", "text": "Отборът на ЦСКА - София победи „Арда“ в 1/8-финал за Купата на България, предаде кореспондент на   Радио „Фокус“ . Голът за гостите беше на Али Соу. Той беше изваден от игра с червен картон, заедно с Хасани от „Арда“, който получи два жълти картона. Без двама централни нападатели беше също отборът на домакините. Още в началото на мача резултатът бе открит. В 12-ата минута Георгиев вкара от засада топката във вратата на ЦСКА - София. Много нарушения имаше до средата на полувремето и друг гол не бе отбелязан до края му. Второто полувреме започна с по-твърда игра. Последва сблъсъкът между Соу и Хасани, след което двамата напуснаха играта. В продълженията от 5 минути отново имаше невалиден гол за „Арда“.  \r\nДарина ДЕЕНИЧИНА", "date": "2019.12.05", "title": "Отборът на ЦСКА - София победи „Арда“ в 1/8-финал за Купата на България в Кърджали"}
{"url": "http://www.focus-news.net/news/2019/12/05/2726666/tass-politsiyata-e-zadarzhala-nad-70-dushi-v-masovite-protesti-v-parizh.html", "text": "Полицията в Париж е задържала най-малко 70 души по време на демонстрациите срещу пенсионната реформа във френската столица, предава  TACC . \r\nТова се казва в съобщение на френската полиция в социалната мрежа „Туитър“. \r\n \r\n„Към 15:30 часа (16:30 часа българско време) са задържани 71 души, извършени са 9 350 превантивни проверки“, се казва в съобщението. \r\nПо-рано беше известно за 65 задържани. Отбелязва се, че служителите на реда засилиха мерките за сигурност на гарите, където могат да пристигнат протестиращи от други градове. \r\n \r\nДемонстрантите, включително членове на профсъюзи и представители на политически партии, студенти, членове на „Жълтите жилетки“ и работници в транспортната мрежа на Париж започнаха митинга в 14:30 местно време (15:30 българско време).  \r\nМасовите стачки и последвалите демонстрации бяха организирани във връзка с плановете на правителството да премахне 42 специални пенсионни режима. Според тези режими работниците в определени отрасли, включително железопътната и енергийната могат да се пенсионират по-рано и да получават по-големи пенсии. \r\n \r\nПравителството твърди, че е предприело тези мерки, за да избегне дефицит във финансирането на пенсионната система в близкото бъдеще. \r\n \r\n  Теодор Пенев", "date": "2019.12.05", "title": "ТАСС: Полицията е задържала над 70 души в масовите протести в Париж"}
{"url": "http://www.focus-news.net/news/2019/12/05/2726290/predstoyashti-sabitiya-v-stranata-za-5-dekemvri-agentsiya-fokus.html", "text": "*** \r\n \r\nОт 09:00 часа Народното събрание ще проведе извънредно заседание.  \r\n \r\n \r\n*** \r\n \r\nОт 09.30 часа в заседателната зала в сградата на Висшия съдебен съвет, ще се проведе заседание.  \r\n \r\n \r\n*** \r\n \r\nОт 10:00 часа в зала „Мусала“ на хотел „Хилтън“, АПИ и Световната банка организират форум за тол системата.  \r\n \r\n \r\n*** \r\n \r\nОт 10:00 часа в хотел „Балкан“ (бивш хотел „Шератон“), зала „Средец“, президентът на България Румен Радев ще връчи наградите на 15-ото издание на Конкурса „Иновативно предприятие на годината“. \r\n \r\n*** \r\n \r\nОт 10.00 часа в залата на 7. етаж в Министерството на образованието и науката ще бъде представено новото издание на Рейтинговата система на висшите училища в България за 2019 г. \r\n \r\n*** \r\n \r\nОт 10.30 часа в Националния учебен център на БЧК в село Лозен ще се проведе демонстрация на спасителни действия при инцидент с възникнал пожар в учебна среда. \r\n \r\n*** \r\n \r\nОт 10:00 ч. в „Генератор“, бул. Черни връх 47, Бизнес център Витоша, ще се проведе конференция, посветена на темата „Иновации и предприемачество в агро-хранителната система в България“. \r\n \r\n*** \r\n \r\nОт 11:00 часа в ГДНП относно осигуряване на обществения ред и сигурността по време на студентския празник. \r\n \r\n*** \r\n \r\nОт 11:00 ч. в хотел „Маринела София“, зала „Витоша“ заместник-министърът на земеделието, храните и горите Чавдар Маринов ще участва във форума „ДА! На българската храна“. \r\n \r\n*** \r\n \r\nОт 11:00 часа в новата база на доброволното формирование в район „Панчарево“, ул. „Сини вир“ 2, ще се проведе готовността за работа на доброволното формирование и екипите на дирекция „Аварийна помощ и превенция“ при тежки метеорологични услови. На събитието ще присъстват кметът на София Йорданка Фандъкова и директорът на ГД „Пожарна безопасност и защита на населението“ главен комисар Николай Николов.  \r\n \r\n*** \r\n \r\nОт 11:00 часа в експозицията на НПТМ ще бъде представен новият музеен каталог „Избрано от колекциите на Национален политехнически музей\". \r\n \r\n*** \r\n \r\nОт 12.30 часа в Парк Хотел „Москва“ ще се проведе семинар организиран от АПИС за счетоводители, одитори и финансисти от цялата страна с тема: „ДАНЪЦИ 2020“. \r\n \r\n*** \r\n \r\nОт 15:00 часа в кв. „Факултета“ ( ул. „Суходолска“ 137 В) ще бъде открит чисто нов гинекологичен и педиатричен кабинет. \r\n \r\n*** \r\n \r\nОт 15.30 часа на „Дондуков“ 2 президентът Румен Радев ще се срещне с представители на изпълнителната власт във връзка с въпроси, свързани с тежката ситуация, в която се намира водният сектор, и множеството предизвикателства пред неговото добро и ефективно управление. \r\n \r\n*** \r\n \r\nОт 16.00 часа в конферентната зала на Столична община на ул. „Париж“ №1 Дирекцията на Природен парк „Витоша“ към Изпълнителна агенция по горите организира тържествено отбелязване на Международния ден на доброволеца. \r\n \r\n \r\n*** \r\n \r\nОт 18.00 часа в Регионалния исторически музей, ще бъде представена археологическата изложба „Опазваме миналото с поглед в бъдещето”. \r\n \r\n*** \r\n \r\nОт 18:30 часа в Сатиричен театър „Алеко Константинов“, ул. „Стефан Караджа“ №26 , ще бъде представена поставновката „Да, господин Премиер!“. \r\n \r\n \r\n*** \r\n \r\nОт 11.00 часа в зала №5 на Общината, ще се състои среща за гласуване за \"Спортист на годината 2019\". \r\n \r\n*** \r\n \r\nОт 11.00 часа в Тържествената зала на читалище „Никола Вапцаров” ще се проведе събитие, свързано с патронния празник на  Професионална лесо-техническа гимназия „Никола Вапцаров“.  \r\n \r\n \r\n*** \r\n \r\nОт 17.00 часа ще бъдат запалени Коледните светлини в Банско на площад „Никола Вапцаров“.  \r\n \r\n*** \r\n \r\nОт 10.00 часа в сградата на Областната администрация, ще се състои награждаване на участниците в конкурса „Най-здравословната рецепта в училище 2019 г.“. \r\n \r\n*** \r\n \r\nОт 11.00 часа в конферентната зала на Професионалната гимназия по компютърно програмиране и иновации, ще се проведе обучение по киберсигурност.  \r\n \r\n*** \r\n \r\n \r\nОт 9:00-13:00 часа в офиса на БЧК-Бургас  в к/с „Възраждане“, бл.7. ще се проведе акция за доброволно и безвъзмездно кръводаряване по случай 5 декември, Световен ден на доброволчеството. \r\n \r\n \r\n*** \r\n \r\n \r\nОт 18.00 часа в зала \"Георги Баев\" на Културен център \"Морско казино\" ще бъде представена Изложба \"Инвенции\".  \r\n \r\n \r\n*** \r\n \r\nОт 10.30 часа пред сградата на Общината ще се проведе демонстрация със силите на Регионална дирекция „Пожарна безопасност и защита на населението” – Варна демонстративно мероприятие.  \r\n \r\n \r\n*** \r\n \r\nОт 14.00 часа в НАОП „Николай Коперник“ ще се проведе състезание за празника на Фуко. \r\n \r\n \r\n*** \r\n \r\nОт 11.00 часа във Военноморския музей ще бъде открита традиционната годишна изложба „По пътя към морската история 2019“. \r\n \r\n*** \r\n \r\n10:30 часа  в сградата на Община Ветово област Русе ще се проведе конференция \"Перспективи на младите роми\", организирана от Световната ромска организация, Община Ветово и Националният център за развитие на ромите в Република България. \r\n \r\n*** \r\n \r\nОт 17:30 часа пред сградата на Общината ще бъде запалена Коледната елха. \r\n \r\n*** \r\n \r\nОт 09.30 часа в зала \"Панорама\", ще се проведе заседание на Общинския съвет.  \r\n \r\n*** \r\n \r\nОт 17.00 часа кметът Николай Мелемов ще запали светлините на коледното дърво. \r\n \r\n*** \r\n \r\nОт 10:00 часа в обновената зала на Синдикалния дом в Стара Загора министърът на земеделието, храните и горите ще връчи дипломите на абсолвентите от Випуск 2019-бакалаври и магистри от Аграрния факултет при Тракийски университет-Стара Загора. \r\n \r\n*** \r\n \r\nОт 17.30 часа ще бъдат запалени светлините на коледното дърво. \r\n \r\n*** \r\n \r\nОт 17:30 часа в „Узунова къща”, ще се състои изложбата \"Магията на Сливенския Балкан\". \r\n \r\n*** \r\n   \r\nОт 9.30 часа в хотел „Шумен”, Институтът по социални дейности организира пресконференция.  \r\n   \r\n*** \r\n   \r\nОт  10.30 часа в сградата на ДГ „Пчелица“ Центърът за ранно детско развитие в Шумен организира празник \"Прощъпулник\" и рожден ден на Центъра.", "date": "2019.12.05", "title": "Предстоящи събития в страната за 5 декември (Агенция „Фокус“)"}
{"url": "http://www.focus-news.net/news/2019/12/05/2726291/pregled-na-nyakoi-ot-temite-v-svetovniya-pechat.html", "text": "Президентът на САЩ Доналд Тръмп се среща и останалите лидери от НАТО, докато Демократичната партия в Камарата на представителите на американския парламент продължава разследването за неговия импийчмънт, опитващо се разбере дали той е злоупотребил с власт, като е накарал външен държавен лидер да проведе следствие на негов политически противник, пише вестник  Los Angeles Times . \r\n \r\nТръмп се срещна с турския президент Реджеп Тайип Ердоган, докато европейските лидери, водени от френския държавен глава Еманюел Макрон, се опитват да накарат Алианса да се обедини срещу Анкара, след октомврийската инвазия в Северна Сирия и покупката на руските системи за противовъздушна отбрана С-400.  \r\nПрезидентът на САЩ до този момент отказва да пресира Ердоган – нещо, което се видя в разговорът по-рано между него и Макрон. Белият дом, който потвърди за срещата с турския президент чрез снимка от нея, публикувана в социалните мрежи, каза че двамата са обсъдили „важността Турция да изпълнява задълженията си в Алианса“, както и други въпроси, свързани с икономиката и сигурността. \r\n \r\nТръмп планира да се срещне и с германския канцлер Ангела Меркел, италианския премиер Джузепе Конти и датския министър-председател Мете Фредриксен в кулоарите на срещата от високо равнище на лидерите на НАТО в Лондон.  \r\n \r\nТези среща идва по време на сериозно странично събитие, а именно продължаващото разследване по импийчмънта на Тръмп. Заседанията в Камарата на представителите този път ще са посветени на конституционната основа, на която той може да бъде отстранен чрез импийчмънт.  \r\n„Импийчмънтът не отива на никъде“, настоя президентът, след като седна за разговор с генералния секретар на НАТО Йенс Столтенберг. \r\n„Това е загуба на време. Те си губят времето. И това е срам. Срам за нашата страна“, добави той.  \r\nДемократите твърдят, че Тръмп е действал в нарушение на закона, когато е накарал президентът на Украйна Владимир Зеленски да започне разследване срещу бившия вицепрезидент Джо Байдън и неговия син, във връзка с дейностите им в източноевропейската страна. Синът на Байдън – Хънтър – беше част от борда на украинска енергийна компания.  \r\nПрезидентът изнесе дълга пресконференция по случая пред репортери в сграда, принадлежаща на посолството на САЩ в Обединеното кралство, където се срещна и с други лидери от страните в НАТО.  \r\n \r\nПо-късно той проведе разговор с британския принц Чарлз и неговата съпруга, Камила, и присъства на приема на кралица Елизабет II в Бъкингамския дворец, преди да се отправи към резиденцията на премиера на Великбритания Борис Джонсън за друго официално събитие.  \r\n \r\nСъбранието на лидерите на страните-членки на НАТО идва след честите критики на Тръмп за тях, във връзка с финансовата тежест и нейното разпределение в Алианса. Тези критики бяха чести и се чуват откакто той стана президент преди три години.  \r\nСлед срещата на НАТО от 2018 г., той призова членовете на Алианса да посветят поне 4% от своя Брутен вътрешен продукт (БВП) за отбранителни разходи и особено се обърна към Меркел, която той обвинява в това, че плаща на Русия „милиарди долари за газ и енергия“, докато в същото време не изпълнява изискванията на НАТО. Той имаше предвид това, че Германия тогава харчеше по-малко от изискваните официално от Алианса 2% за отбрана от всяка страна-членка.  \r\n \r\nНо по време на тази среща на НАТО, Тръмп – който е изправен пред избори у дома и във връзка с това се опитва да покаже своите победи на международната сцена – предлага по-оптимистичен поглед към бъдещето на Алианса. И за това той загатна, че трябва да бъде похвален за този прогрес.  \r\nСлужителите на Белия дом по-рано казаха, че преди Тръмп да поеме президентството на САЩ, само четири страни наистина са харчили изискваните 2% от своя БВП за отбрана през 2014. Сега те вече са девет, а общо 18 от всички 29 страни-членки ще стигнат тази граница до 2024 г. Тръмп се очаква да проведе работна среща с лидерите на страните, които в момента вече отделят поне 2% от своя БВП за отбрана.  \r\n \r\nПървия ден от срещите беше доминиран от проблемите и пропукванията във взаимоотношенията между Тръмп и Макрон. Преди да се срещнат в кулоарите на срещата, Тръмп осъди Макрон са неговите „много, много гадни“ коментари за „мозъчната смърт“ на НАТО, както пък я нарече френския лидер.  \r\nМакрон не се отрече от думите си когато те разговаряха по-късно и дори поднови критиките си за Тръмп, като го осъди и за това че е оттеглил силите на САЩ от Сирия. Това решение Тръмп взе без да се консултира с Франция или другите страни от НАТО и то даде възможност на Турция да започне военната си кампания срещу кюрдските сили – съюзници на Алианса в региона.  \r\n \r\nПреди срещата, Ердоган заяви, че ще опонира на плана на НАТО за отбраната на Прибалтика и Полша, ако Алиансът не се съгласи да подкрепи Анкара в борбата й срещу кюрдските сили, които тя счита за терористи.  \r\n„Съжалявам да кажа, че нямаме същата дефиниция за тероризъм на тази маса“, каза по-рано Макрон в част от критиката си и към Турция.  \r\nТръмп обаче показа по-благоприятно отношение към турския президент Реджеп Тайип Ердоган и нарече Анкара „много полезна“ по време на октомврийската акция за ликвидирането на лидера на „Ислямска държава“ Абу Бакр ал-Багдади, близо до нейната граница със Сирия.  \r\n„Ние летяхме над региони, изцяло контролирани от Турция“, каза Тръмп. \r\n„Не им казахме какво правим или къде отиваме. Турция не можеше да е по-добра, не можеше да е по-подкрепяща“, каза президента още.  \r\n \r\nВ друга част от техните коментари пред медиите, Тръмп и Макрон проведоха кратка размяна на реплики за връщането на бившите членове на „Ислямска държава“ по родните им страни, и по специално европейците сред тях, които бяха пленени в Сирия и Ирак в последнтие години. Тръмп неуспешно призовава многократно за тяхното връщане в Европа, или поне за тези членове на терористичната групировка, пленени от САЩ.  \r\n„Искаш ли малко бойци на Ислямска държава? Мога да ти ги дам. Можеш да вземеш който си поискаш“, каза президентът.  \r\n„Нека сме сериозни – отговори Макрон – Твоят проблем номер едно не са чуждите бойци“.  \r\nТръмп отговори, като каза, че това е най-големият „неотговор“, който е чувал, но „няма проблеми“.  \r\n \r\nСлед тези размени на реплики обаче, Тръмп повози Макрон и италианския премиер Конти в своята бронирана лимузина до Бъкингамския дворец за приема, домакинстван от премиера на Великобритания Борис Джонсън. \r\n*** \r\n \r\n  Президентът на САЩ Доналд Тръмп проведе неочаквана среща с турския си колега Реджеп Тайип Ердоган в кулоарите на срещата от високо равнище на НАТО в Лондон, пише вашингтонското издание  The Hill . \r\n \r\nТурското правителство публикува снимки от срещата, а представител на Белия дом потвърди, че Тръмп и Ердоган са се срещнали по-рано.  \r\nТой не описа срещата като двустранен разговор, нито като неформален такъв, нито потвърди информацията, че тя е продължила около половин час.  \r\nБелият дом потвърди обаче, че двамата са обсъдили „важността на това Турция да изпълнява своите задължения в Алианса, и допълнително да подсили търговията чрез двустранни комерсиални дейности на стойност 100 млрд. долара“. Освен това те са обсъдили регионалните проблеми, свързани със безопасността и енергийната сигурност.  \r\n \r\nТръмп и други лидери от страните-членки на НАТО се срещат за два дни в Лондон, за да обсъдят цял набор от проблеми, свързани с Алианса. Срещата лице в лице между Ердоган и Тръмп не беше част от официалния график.  \r\n \r\nФренският президент Еманюел Макрон загатна по-рано, че страните-членки имат намерение да притиснат Турция във връзка с решението й да закупи руските системи за противовъздушна отбрана С-400, въпреки опозицията от страна на НАТО. Той каза още, че Турция трябва да изясни своята позиция по отношение на терористичната групировка „Ислямска държава“, и обвини Анкара, че „понякога“ работи с близки до нея, „прокси“ организации.  \r\nТова се случи на среща между Макрон и Тръмп на 3 декември. По време на тази среща, американският лидер описа своите взаимоотношения с Ердоган като добри и се въздържа от критики към него, за разлика от своя френски колега. \r\n \r\n„Мога само да кажа, че сме в добри отношения с Турция и президента Ероган“, каза Тръмп, попитан за позицията на Анкара за НАТО.  \r\n„Имаме много добри взаимоотношения“, добави отново той.  \r\n \r\nТръмп освен това каза, че неговата администрация „гледа“ и обмисля санкции срещу Турция заради покупката на С-400, но не даде по-ясен коментар по темата.  \r\nСрещата между Тръмп и Ердоган идва след като двамата разговаряха на 13 ноември в Белия дом. По време на разговорът им тогава, който дойде след повишаването на напрежението между Вашингтон и Анкара, отношенията между двете страни изглеждаха приятелски, но по нищо не личеше, че са постигнали нещо с тази среща. \r\n*** \r\n \r\n  Френският президент Еманюел Макрон измести държавния глава на САЩ Доналд Тръмп и се превърна в новия извор на смут в НАТО, като се усъмни в ефикасността на Алианса, докато протягаше ръка към Русия, пише консервативното американско издание  The Washington Examiner . \r\n \r\n„Новият рушител“, каза един от представителите на страна-членка на НАТО.  \r\n„Страните може да имат различни мнения за това как оперира НАТО, но мисля, че ще си помогнем повече ако държим по-ниска реторика и оставим място за компромиси и конструктивни дискусии“, каза естонският министър на отбраната Юри Луик пред американския вестник. \r\n \r\nНямаше обаче нищо „ниско“ в тона на Макрон за това, че НАТО е в състояние на „мозъчна смърт“, поради политическите спорове в Алианса. Този коментар раздразни другите европейски съюзници в организацията и остави наблюдателите „объркани“, заради неговото потвърждение на по-ранните коментари на Тръмп, за това, че НАТО е „остаряло“ в своите функции. Подобна реторика може да направи президентът на Русия Владимир Путин по-смел в рисковете си да предприеме нови военни действия по източната граница на Алианса, според анализатори.  \r\n \r\n„Цялата идея на НАТО е задържане чрез солидарност“, твърди Кристофър Скалуба, директор на Атлантическия съвет за трансатлантическа инициатива за безопасност пред вестника, след конференцията на Алианса преди срещата на неговите лидери по-рано.  \r\n„Ако се занасяш с някой от нас, другите от нас ще подкрепят нашия приятел и съюзник. Така че всичко, което води до разрушаване на сплотеността на Алианса, мисля, е опасно за целта на НАТО, която е задържане на възможните ни врагове или (...) опоненти“, каза още той.  \r\n \r\nПоследните коментари на Макрон предизвикаха критиките на лидерите на страните, бивши съюзници на СССР, които се чувстват най-уязвими спрямо руска агресия.  \r\n„Аз искам да го попитам (Макрон) – господин президент, не говорете за мозъка на НАТО“, каза полският държавен глава Анджей Дуда.  \r\n„Нека моля предложите на  нас какво да направим ние за да подобрим нашето сътрудничество в НАТО, в Европейският съюз“, добави той.  \r\n \r\nПритесненията на лидерите бяха задълбочени от това, че Макрон заедно с критиките си към НАТО, протегна и ръка към Путин.  \r\n„Ние трябва да отворим отново стратегическия диалог, без да сме наивни и като се има предвид, че това ще отнеме време, с Русия“, каза Макрон по-рано пред  The Economist . \r\n„Защото това, което всичко това показва е, че имаме нужда да премислим нашата политика за съседство, не можем да оставим да бъдем контролирани от трети страни, с които не споделяме еднакви интереси“, каза френският лидер.  \r\n \r\nНякои съюзници в НАТО се притесняват, че Макрон е този, който се превръща в „трета страна“, която не споделя техните интереси.  \r\n„Там, където наистина лежи истинското объркване е какъв точно е плана на президента Макрон за нашите европейски съюзници, страни, които се опитаха наистина много (…) да се поставят в обувките на Франция и Париж и да разберат техните притеснения и виждания за света“, каза Томас Валасек, бивш посланик на НАТО от Словакия по време на публичната дискусия на Алианса по-рано.  \r\n \r\nЛуик, макар да описа обещанието на Макрон Алиансът да „не е наивен“ като „много приятно“, предупреди, че Париж трябва да внимава с отстъпките към Русия.  \r\n„Ние, разбира се, сме твърде скептични, защото когато става дума за Русия, тя не разчита много на дискусиите“, каза естонският министър на отбраната.  \r\n„Те искат да получат нещо, но каквото те искат да вземат, ние по обикновено не можем да им дадем“, добави той.  \r\n \r\nТръмп от своя страна използва по-строг език в реакциите си за „мозъчната смърт“, която описа Макрон по-рано.  \r\n„Това е много, много гадно твърдение“, каза той.  \r\n„Не можеш просто (…) да правиш изявление като това за НАТО. Това е много неуважително“. \r\n \r\nТози коментар постави Тръмп в необичайна позиция за него – да трябва да защитава Алианса – за голямо удовлетворение и забавление на европейците, които често се дразнят на скептицизма му по отношение на НАТО.", "date": "2019.12.05", "title": "Преглед на някои от темите в световния печат"}
{"url": "http://www.focus-news.net/news/2019/12/05/2726293/studenti-ot-yuzu-neofit-rilski-otbelyazaha-mezhdunarodniya-den-na-horata-s-uvrezhdaniya.html", "text": "Благоевград. Второкурсници от Факултета по педагогика към ЮЗУ „Неофит Рилски” отбелязаха 3 декември – Международен ден на хората с увреждания. Това съобщиха от  висшето учебно заведение.    \r\nОблечени в тениски с надписи, показващи съпричастност и готовност да приемат различните деца, студентите бяха част от организираното от Центъра за специална образователна подкрепа „Св. Паисий Хилендарски” – Благоевград мероприятие. В продължение на един час те играха, пяха и се веселиха с децата от Центъра и с гости от всички училища на територията на града. Заредени с много положителни емоции, всички си обещаха да продължат тази инициатива.  \r\nСлед посещението си в Центъра, студентите продължиха да раздават флаери в Първи учебен корпус, с които информираха своите колеги и преподаватели за различните видове нарушения.", "date": "2019.12.05", "title": "Студенти от ЮЗУ „Неофит Рилски“ отбелязаха Международния ден на хората с увреждания"}
{"url": "http://www.focus-news.net/news/2019/12/05/2726294/", "text": "Премиерът на Северна Македония Зоран Заев заяви пред журналисти, че е \"оптимист\" относно началото на преговорите за присъединяване с Европейския съюз, предава скопската телевизия  “Сител“ . \r\nПопитан дали е имал възможност да разговаря с президента на Франция Еманюел Макрон на срещата от високо равнище на ръководството на НАТО в Лондон, Заев каза, че три пъти е разговарял с него в рамките на 3 и 4 декември. \r\n„Убеден съм, че идва добро решение, подходящ момент за нас, не мога да споделя нищо, защото като най-голям оптимист, сега съм реалистичен“, каза той. \r\n \r\n„Нещата се движат в положителна посока, (трябва) да продължим да работим, да продължим реформите и се надявам правилното решение да бъде взето, т.е. историческата грешка, която направиха, да бъде поправена“, добави още той. \r\n„Ние трябва да сме ангажирани с европеизирането на Македония с повече ценности и реформи, дори след като ни уведомят (за решението)“, каза още Заев. \r\n \r\nМалко след това самият Еманюел Макрон коментира преговорите с Македония и отново каза, че без предварителна реформа в процеса на преговори за разширяване, той няма да даде зелена светлина за започване на преговори и изрази надежда, че това може да се случи преди срещата на върха на Европейския съюз за Западните Балкани в Загреб. Тя ще се състои през май 2020 г.", "date": "2019.12.05", "title": "„Сител“ (Македония): Заев твърди, че е „оптимист“ за решението за започване на преговори за присъединяване към ЕС"}
{"url": "http://www.focus-news.net/news/2019/12/05/2726296/the-independent-boris-dzhonsan-otnovo-otkaza-da-izklyuchi-brekzit-bez-sdelka-kato-vazmozhnost.html", "text": "Премиерът на Обединеното кралство Борис Джонсън отказа да изключи Брекзит без сделка като възможност в края на 2020 г., след което неочаквано прекрати пресконференцията си по време на срещата от високо равнище на страните-членки на НАТО, пише британският вестник  The Independent . \r\n \r\nБританското издание попита Джонсън дали е възможно Великобритания да стигне до края на транзитния период след Брекзит в рамките на година, без да подпише търговска сделка с Европейския съюз или със САЩ.  \r\nПремиерът обаче не отговори на въпроса, като заяви, че ще забърза пресконференцията, след което започна тирада срещу опозиционния лидер Джереми Корбин и водената от него Лейбъристка партия.  \r\n \r\nТова е вторият пореден ден, в който Джонсън избягва въпроси за опасността страната да напусне ЕС без сделка и при неизгодни за нея условия, наложени от Световната търговска организация до края на годината.  \r\n \r\nСпоред клаузите на сделката за напускане на ЕС, която той подписа с Брюксел по-рано, Великобритания има време до декември 2020 г. да се съгласи на търговско споразумение с Общността или да напусне без сделка. ЕС предложи да удължи преговорите до 2022 г., но Консервативната партия изрично отхвърля такава възможност в своята предизборна програма. \r\n \r\nВодещият преговарящ с ЕС Сабине Уейънд по-рано каза, че 11 месеца срок оставя време само за „скелета“ на търговското споразумение, а много експерти в областта смятат, че ще е нужно много повече време, за да се подпише такова споразумение с Брюксел.  \r\n \r\nПо време на пресконференция, с която приключи срещата от високо равнище на НАТО, по случай 70-годишнината на Алианса в Уотфорд, Джонсън беше попитан дали е бил „кристално ясен“ с президента на САЩ Доналд Тръмп по време на разговора си с него по-рано, че британската Национална здравна служба няма да бъде включена в търговските сделки между Вашингтон и Лондон след Брекзит. Той беше запитан и дали е приел, че Обединеното кралство ще напусне ЕС в рамките на година без сделка или с Брюксел или със САЩ.  \r\n„Смятам, че всички досега са мърморили тези глупости. Мисля да забързам малко конференцията сега“, каза Джонсън. \r\n  \r\nСпоред информация на мозъчния тръст „Променящата се Европа“, Брекзит без сделка може да причини от 3,2 до 4,5% намляване на Брутния вътрешен продукт (БВП) на Великобритания и да причини десетки милиарди загуби за доходите на страната.", "date": "2019.12.05", "title": "The Independent: Борис Джонсън отново отказа да изключи Брекзит без сделка като възможност"}
{"url": "http://www.focus-news.net/news/2019/12/05/2726295/nezavisimaya-gazeta-putin-obvini-balgariya-za-spiraneto-na-turski-potok-sled-sreshtata-s-vuchich.html", "text": "Сърбия завършва изграждането на сухопътното продължение на „Турски поток“ от границата с България. Но газът може да не премине през сръбския газопровод, защото българският участък все още не е готов. Президентът на Русия Владимир Путин обвини България, че умишлено забавя строителството на газопровода, пише московското издание  “Независимая газета“ . Путин направи това изявление след разговори със сръбския президент Александър Вучич в Сочи.  \r\n \r\nЗа първи път Путин открито обвини България в забавянето на „Турски поток“ и заплаши да създаде алтернативни маршрути за пренос на газ. Напредъкът на работата на територията на България като част от продължаването на проекта „Турски поток“, който досега беше само обект на рутинни икономически новини, за първи път получи тежка политическа оценка от руския президент, според местните медии в Москва. \r\n \r\nСлед преговорите със сръбския президент Александър Вучич, руският лидер заяви, че българската страна умишлено забавя изпълнението на проекта „Турски поток“ на своята територия. \r\n„Въпреки многократните искания от руската страна за осигуряване на доставката на нашия газ, българската страна умишлено забавя изпълнението на проекта на своята територия. Ако българското ръководство не иска, ще намерим други възможности за реализацията му в южната част на Европа“, каза Путин. \r\n \r\nТръбопроводът \"Турски поток\" с общ капацитет 31,5 млрд. куб. м. годишно трябва да осигури доставки на газ от Русия за Турция през Черно море и по-нататък до границата на Турция със съседните страни. По този начин Руската федерация частично заобикаля транзита през територията на Украйна. \r\n \r\nПървоначално се предполагаше, че България ще получи 3,5 млрд. куб. м. руски газ чрез „Турски поток“, Сърбия - 2,5 млрд, Унгария - 6 млрд., а останалите 3,75 млрд. ще отидат на европейския пазар през австрийския „Баумгартен“. Ако обаче България наистина реши да саботира този проект, тогава тези планове няма да се сбъднат. \r\n \r\nПрезидентът на Сърбия обаче заяви, че е получил уверения от Путин, че Белград винаги може да закупи необходимите му обеми газ. Според Путин сръбският участък от газопровода от границите на България и продължаващ до Унгария е готов на 85–90%. А полагането на тръбите за продължаването на газопровода на територията на Сърбия ще бъде завършено през следващите седмици. Президентът на Руската федерация също каза, че е постигнато споразумение за увеличаване на капацитета на подземните газови резервоари, разположени в Сърбия, от 750 млн. куб. м до 2 млрд. \r\n„Убедени сме, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и Европа като цяло“, подчерта той. \r\n \r\nЗавършването на проекта за изграждане на газопровод в Сърбия ще допринесе за развитието на икономиката на страната и ще привлече значителни инвестиции, заяви Александър Вучич. Той благодари на Путин и на руския министър на отбраната Сергей Шойгу за факта, че благодарение на техните усилия е установено военно-техническо сътрудничество между двете страни.  \r\n„Мисля, че имаме още много работа за в бъдеще“, добави той. \r\n \r\nСпоред Путин стратегическото партньорство между Русия и Сърбия се потвърждава ежедневно. Това се отнася и за политическата сфера, и за взаимодействието на Русия и Сърбия в областта на сигурността, и в икономическата сфера. Миналата 2018 г., отбеляза Путин, търговията между двете страни нарасна с 2%, а за януари до септември 2019 г. с повече от 9%. \r\n \r\nСлед края на разговорите, Вучич освен всичко друго каза, че Владимир Путин е можел да предотврати бомбардировките над Югославия, ако беше президент на Русия през 1999 г.", "date": "2019.12.05", "title": "„Независимая газета“: Путин обвини България за спирането на „Турски поток“ след срещата с Вучич"}
{"url": "http://www.focus-news.net/news/2019/12/05/2726297/8221-dushi-ot-vidinska-oblast-shte-poluchat-hranitelni-pomoshti-ot-bchk.html", "text": "8221 души от Видинска област ще получат хранителни помощи от БЧК, съобщи за Радио „Фокус“ – Видин Цветелина Петрова, директор на БЧК-Видин. Тя посочи, че право на такива помощи имат всички, които са получили енергийни помощи за сезона 2017 – 2018 г. Раздаването на помощите започва в следващите дни и ще продължи до 28 февруари. До началото на 2020 година помощи ще получат бедните от най-отдалечените села на областта. Първо ще се раздават помощи в селата на община Видин, следват селата в общините Ружинци,  Белоградчик, Чупрене, Димово. Най-късно ще се раздават пакетите в Кула. Във Видин пакетите ще се раздават от 6 януари.  \r\nПакетите, които ще получат хората тежат 24 кг. Продуктите, които съдържат са 16 вида. Пшенично брашно – 2  кг; ориз – 1 кг; спагети – 1 кг; лютеница – 0,500 кг; зелен фасул консерва – 2,400 кг; домати белени  – 1,600 кг; грах зелен  – 1,600 кг; гювеч консерва – 1,600 кг; конфитюр – 0,500 кг; говеждо в собствен сос консерва – 0,300 кг; говежди кюфтета в бял сос консерва  – 0,600 кг; пиле фрикасе консерва – 0,300 кг; консерва риба  – 0,170 кг; зрял фасул – 3 кг; леща – 4 кг; олио – 4 литра.  \r\nХранителните пакети са закупени по програма на  ЕС за нуждаещите се граждани на общността.Храните, които останат и не са потърсени от бенефициентите ще бъдат разпределени по социалните домове в областта  \r\nАнна ЛОЗАНОВА", "date": "2019.12.05", "title": "8221 души от Видинска област ще получат хранителни помощи от БЧК"}
{"url": "http://www.focus-news.net/news/2019/12/05/2726299/pregled-na-nyakoi-ot-temite-v-britanskiya-pechat.html", "text": "Видеокадри, излъчени по-рано показват как някои лидери на НАТО се подиграват на президента на САЩ Доналд Тръмп по време на срещата от високо равнище в Лондон, но премиерът на Обединеното кралство Борис Джонсън побърза да отрече, че такова нещо се е случило, пише британската редакция на  Huffington Post . \r\n \r\nТой заяви, че това са „абсолютни глупости“ и европейските лидери не са се присмивали на Тръмп зад гърба му, каквато информация се появи в много британски и световни медии.  \r\nЛидерите на НАТО, включително премиерът на Канада Джъстин Трудеу и френският държавен глава Еманюел Макрон бяха заснети как, предполагаемо, се присмиват на президента по време на приема в Бъкингамския дворец, част от програмата на срещата от високо равнище на Алианса.  \r\n \r\nПо време на пресконференция по-късно, и след като видеото беше публикувано от редица медии, Джонсън беше попитан дали отношението му към Тръмп е несериозно.  \r\n„Не. Това са пълни глупости. Не знам откъде дойде това“, каза той.  \r\n„Аз наистина не знам за какво става дума“, каза той, когато беше попитан отново.  \r\nТръмп от своя страна неочаквано прекрати преждевременно визитата си по случай срещата на НАТО в Обединеното кралство и реши да излети обратно към Вашингтон по-рано. Малко след като беше публикувано видеото той нарече Трудеу „двуличен“.  \r\n \r\nВ своята пресконференция Джонсън избегна да спомене Тръмп, поне не и поименно, но възхвали САЩ като цяло за това, че стои „рамо до рамо“ с Великобритания.  \r\nВизитата на Тръмп идва само осем дни преди общите избори в Обединеното кралство, насрочени за 12 декември, и представляваше възможност за намесата му в тях, за която консервативната управляваща партия може и да се е тревожила.  \r\n \r\nПремиерът не пропусна да нападне опозиционната Лейбъристка партия по време на пресконференцията си, като ги обвини, че се опитват да „унищожат“ НАТО.  \r\n„Има избор между тези, които искат да подсилят НАТО и тези в лейбъристката опозиция, които всъщност искат да го унищожат, да унищожат НАТО, този алианс, който ни е държал в безопасност“, каза той.  \r\n \r\nПопитан за неговата собствена политика спрямо членството на страната в НАТО, лидерът на лейбъристите Джереми Корбин каза, че военният съюз е нещо, от което „е важно да сме част“.  \r\nЛейбъристкият лидер, който базира голяма част от кампанията си върху твърдението за това, че Джонсън ще „продаде“ британската Националната здравна служба на Тръмп, каза че е „важно“ за Лондон да има „добри взаимоотношения с всички страни\", което „включва президента Тръмп“. \r\n*** \r\n \r\n  Премиерът на Обединеното кралство Борис Джонсън отказа да изключи Брекзит без сделка като възможност в края на 2020 г., след което неочаквано прекрати пресконференцията си по време на срещата от високо равнище на страните-членки на НАТО, пише британският вестник  The Independent . \r\n \r\nБританското издание попита Джонсън дали е възможно Великобритания да стигне до края на транзитния период след Брекзит в рамките на година, без да подпише търговска сделка с Европейския съюз или със САЩ.  \r\nПремиерът обаче не отговори на въпроса, като заяви, че ще забърза пресконференцията, след което започна тирада срещу опозиционния лидер Джереми Корбин и водената от него Лейбъристка партия.  \r\n \r\nТова е вторият пореден ден, в който Джонсън избягва въпроси за опасността страната да напусне ЕС без сделка и при неизгодни за нея условия, наложени от Световната търговска организация до края на годината.  \r\n \r\nСпоред клаузите на сделката за напускане на ЕС, която той подписа с Брюксел по-рано, Великобритания има време до декември 2020 г. да се съгласи на търговско споразумение с Общността или да напусне без сделка. ЕС предложи да удължи преговорите до 2022 г., но Консервативната партия изрично отхвърля такава възможност в своята предизборна програма. \r\n \r\nВодещият преговарящ с ЕС Сабине Уейънд по-рано каза, че 11 месеца срок оставя време само за „скелета“ на търговското споразумение, а много експерти в областта смятат, че ще е нужно много повече време, за да се подпише такова споразумение с Брюксел.  \r\n \r\nПо време на пресконференция, с която приключи срещата от високо равнище на НАТО, по случай 70-годишнината на Алианса в Уотфорд, Джонсън беше попитан дали е бил „кристално ясен“ с президента на САЩ Доналд Тръмп по време на разговора си с него по-рано, че британската Национална здравна служба няма да бъде включена в търговските сделки между Вашингтон и Лондон след Брекзит. Той беше запитан и дали е приел, че Обединеното кралство ще напусне ЕС в рамките на година без сделка или с Брюксел или със САЩ.  \r\n„Смятам, че всички досега са мърморили тези глупости. Мисля да забързам малко конференцията сега“, каза Джонсън. \r\n  \r\nСпоред информация на мозъчния тръст „Променящата се Европа“, Брекзит без сделка може да причини от 3,2 до 4,5% намляване на Брутния вътрешен продукт (БВП) на Великобритания и да причини десетки милиарди загуби за доходите на страната. \r\n*** \r\n \r\n  Премиерът на Обединеното кралство Борис Джонсън домакинства среща лице в лице с американския президент Доналд Тръмп, в която беше обсъдено разпределението на финансовата тежест в НАТО, пише британският вестник  London Evening Standard . \r\nТова се случи по време на посещението на Тръмп в страната по случай срещата от високо равнище на НАТО в Лондон. Разговорът му с Джонсън обаче не беше формално част от графика на Тръмп за визитата му във Великобритания. \r\n \r\nДжонсън освен това се срещна и с германския канцлер Ангела Меркел, френския държавен глава Еманюел Макрон и турския президент Реджеп Тайип Ердоган по време на приема, който той домакинства. Те дискутираха темите за Сирия, Либия и борбата с тероризма.  \r\nТова се случи малко преди началото на официалната среща от високо равнище на лидерите на всички 29 страни-членки на Алианса, която ще се проведе в хотел близо до Уотфорд.  \r\n \r\nПремиерът трябваше по-рано да отговаря въпроси за това дали не избягва среща лице в лице по време на визитата на Тръмп, поради  предизборната си кампания и влиянието на такъв разговор върху нея.  \r\nНо правителствени източници по-рано заявиха, че двамата са провели все пак неформален разговор, далеч от журналистите, по време на приема. \r\n \r\n„Лидерите приветстваха последните увеличения на бюджетите на страните на НАТО за отбрана и се съгласиха за това, че има нужда от обединен Алианс, в лицето на новите и еволюиращите заплахи“, каза говорител на правителството на Обединеното кралство. \r\n„Премиерът също така информира президентът за срещите между Франция, Германия, Турция и Великобритания, проведена за да се обсъди ситуацията в Сирия“, каза още той.  \r\n \r\nСлед като пристигна във Великобритания Тръмп потвърди, че ще се срещне с Джонсън по време на визитата си в Лондон.  \r\nПо време на пресконференция, президентът на САЩ също така настоя, че няма да се меси в изборите, които наближават в страната и ще се проведат на 12 декември.  \r\n„Не искам да ги усложнявам. Аз съм печелил много избори за много хора. Ще стоя далеч от (британските) избори“, добави той.  \r\nТой обаче веднага се отметна от думите си, за да залее със суперлативи британския премиер, като го нарече „много способен“.  \r\n \r\nСлед допълнителни въпроси, свързани с преговорите между Лондон и Вашингтон, той отхвърли да иска да се меси в британското здравеопазване, като каза, че не знае „откъде е дошъл този слух“.  \r\n„Ако ни го дадете на тепсия, (отново) няма да искаме да имаме нищо общо с него“, каза той.  \r\n \r\nПрезидентът по-рано беше и на прием, организиран от кралица Елизабет II в Бъкингамския дворец, преди събитието, организирано от Джонсън.  \r\n \r\nСрещата близо до Уотфорд беше фокусирана върху новите заплахи за НАТО, включително киберпространството и космоса.", "date": "2019.12.05", "title": "Преглед на някои от темите в британския печат"}
{"url": "http://www.focus-news.net/news/2019/12/05/2726298/pregled-na-nyakoi-ot-temite-v-ruskiya-pechat.html", "text": "Сърбия завършва изграждането на сухопътното продължение на „Турски поток“ от границата с България. Но газът може да не премине през сръбския газопровод, защото българският участък все още не е готов. Президентът на Русия Владимир Путин обвини България, че умишлено забавя строителството на газопровода, пише московското издание  “Независимая газета“ . Путин направи това изявление след разговори със сръбския президент Александър Вучич в Сочи.  \r\n \r\nЗа първи път Путин открито обвини България в забавянето на „Турски поток“ и заплаши да създаде алтернативни маршрути за пренос на газ. Напредъкът на работата на територията на България като част от продължаването на проекта „Турски поток“, който досега беше само обект на рутинни икономически новини, за първи път получи тежка политическа оценка от руския президент, според местните медии в Москва. \r\n \r\nСлед преговорите със сръбския президент Александър Вучич, руският лидер заяви, че българската страна умишлено забавя изпълнението на проекта „Турски поток“ на своята територия. \r\n„Въпреки многократните искания от руската страна за осигуряване на доставката на нашия газ, българската страна умишлено забавя изпълнението на проекта на своята територия. Ако българското ръководство не иска, ще намерим други възможности за реализацията му в южната част на Европа“, каза Путин. \r\n \r\nТръбопроводът \"Турски поток\" с общ капацитет 31,5 млрд. куб. м. годишно трябва да осигури доставки на газ от Русия за Турция през Черно море и по-нататък до границата на Турция със съседните страни. По този начин Руската федерация частично заобикаля транзита през територията на Украйна. \r\n \r\nПървоначално се предполагаше, че България ще получи 3,5 млрд. куб. м. руски газ чрез „Турски поток“, Сърбия - 2,5 млрд, Унгария - 6 млрд., а останалите 3,75 млрд. ще отидат на европейския пазар през австрийския „Баумгартен“. Ако обаче България наистина реши да саботира този проект, тогава тези планове няма да се сбъднат. \r\n \r\nПрезидентът на Сърбия обаче заяви, че е получил уверения от Путин, че Белград винаги може да закупи необходимите му обеми газ. Според Путин сръбският участък от газопровода от границите на България и продължаващ до Унгария е готов на 85–90%. А полагането на тръбите за продължаването на газопровода на територията на Сърбия ще бъде завършено през следващите седмици. Президентът на Руската федерация също каза, че е постигнато споразумение за увеличаване на капацитета на подземните газови резервоари, разположени в Сърбия, от 750 млн. куб. м до 2 млрд. \r\n„Убедени сме, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и Европа като цяло“, подчерта той. \r\n \r\nЗавършването на проекта за изграждане на газопровод в Сърбия ще допринесе за развитието на икономиката на страната и ще привлече значителни инвестиции, заяви Александър Вучич. Той благодари на Путин и на руския министър на отбраната Сергей Шойгу за факта, че благодарение на техните усилия е установено военно-техническо сътрудничество между двете страни.  \r\n„Мисля, че имаме още много работа за в бъдеще“, добави той. \r\n \r\nСпоред Путин стратегическото партньорство между Русия и Сърбия се потвърждава ежедневно. Това се отнася и за политическата сфера, и за взаимодействието на Русия и Сърбия в областта на сигурността, и в икономическата сфера. Миналата 2018 г., отбеляза Путин, търговията между двете страни нарасна с 2%, а за януари до септември 2019 г. с повече от 9%. \r\n \r\nСлед края на разговорите, Вучич освен всичко друго каза, че Владимир Путин е можел да предотврати бомбардировките над Югославия, ако беше президент на Русия през 1999 г. \r\n*** \r\n \r\n  Владимир Путин заяви, че по време на преговорите си с президента на Сърбия е била обсъдена ситуацията около Косово, пише московското издание  “Российская газета“ . \r\nВ съвместно изявление със сръбския си колега Александър Вучич, направено след тяхната среща той заяви, че Русия ще подкрепи компромиси с Косово, ако Белград и Прищина стигнат до тях.  \r\nСъс сигурност ще подкрепим позицията на Сърбия“, добави руският лидер. \r\n \r\nТой припомни също, че позицията на Русия по отношение на Косово остава непроменена и се основава на резолюцията на ООН, която определя основните принципи за мирно разрешаване на кризата в региона. \r\n \r\n\"Сред тях са зачитането на суверенитета и териториалната цялост, както и адекватната защита на законните интереси на всички етнически групи, които съставляват населението на региона\", обясни президентът. \r\nПо-рано в началото на преговорите самият Вучич заяви, че не е оптимист за постигането на окончателно решение, което ще се превърне в компромис между Белград и Прищина. Сръбският президент също изрази своята благодарност към Русия за постоянната подкрепа на Москва към Белград и за поддържането на териториална цялост и суверенитет на страната. Той благодари на Путин и за подкрепата на Москва към Сърбия на международно ниво. \r\n*** \r\n \r\n  Кремъл подкрепя мнението на френския президент Еманюел Макрон относно включването на Европа в структурата на новия договор за ракети със среден и малък обсег (ДРСМО), заяви говорителят на руския президент Владимир Путин, Дмитрий Песков, пише московското армейско издание  “Красная звезда“ . \r\n \r\n„Въпросът е, че ако говорим за руините на ДРСМО, не можем да повдигаме въпроса само за участието на Пекин. На първо място е необходимо да се говори за страните от Западна Европа, на територията на които също се намират ракети със среден и по-малък обсег. В тази връзка ние сме по-впечатлени от изказването на френския президент Макрон, който говори за това по-рано“, каза Песков пред репортери в Сочи. \r\n \r\nГоворителят коментира и изявлението на американския президент Доналд Тръмп за новите договори в тази област. \r\n„Тръмп повтаря това, което многократно е казвал (...) - че вместо разпадналия се договор е необходимо ново споразумение, но в което освен САЩ и Русия да участва и Китай“, каза Песков. \r\n \r\nТой припомни, че Китай е заявил нежелание да участва в това споразумение.  \r\n„Тази позиция на Пекин намира разбиране в Москва“, каза Песков.  \r\n„Нужен е нов договор, защото (текущия) е стар, за съжаление, и не е по наша инициатива. Не можем да съществуваме във вакуум, когато нищо не се регулира от гледна точка на международното право“, каза Песков и добави, че това е важна тема за стратегическата стабилност.", "date": "2019.12.05", "title": "Преглед на някои от темите в руския печат"}
{"url": "http://www.focus-news.net/news/2019/12/05/2726302/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост 2“ трафикът е интензивен на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове. \r\n \r\nПоради извършване на ремонтни работи на ГКПП „Кулата“ е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.", "date": "2019.12.05", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/12/05/2726717/s-predstavyane-na-kniga-zapochna-kolednata-programa-na-obshtina-svishtov.html", "text": "С културно събитие започна програмата за коледните и новогодишни празници на Община Свищов. Росен Маринов, директор на Дирекция „Култура и културно наследство“ в Общината, съобщи за  Радио „Фокус“ – Велико Търново , че в града е представена новата книга на проф. Румен Иванов – „Готите и България“. Събитието се е провело къщата музей „Алеко Константинов“. Водещи на организираната среща-разговор са били д-р Росен Милев и Пети Доневски, които по увлекателен са подчертали акцентите в същността на произведението. \r\n \r\nПразничните прояви в Свищов продължават и през следващата седмица, като акцентът ще е запалването на светлините на коледната украса, което ще се случи на 10 декември (вторник), от 17.00 часа. \r\nЛуиза ТРАНЧЕВА", "date": "2019.12.05", "title": "С представяне на книга започна коледната програма на Община Свищов"}
{"url": "http://www.focus-news.net/news/2019/12/05/2726301/pregled-na-mezhdunarodnite-novini-do-6-chasa.html", "text": "Премиерът на Северна Македония Зоран Заев заяви пред журналисти, че е \"оптимист\" относно началото на преговорите за присъединяване с Европейския съюз, предава скопската телевизия  “Сител“ . \r\nПопитан дали е имал възможност да разговаря с президента на Франция Еманюел Макрон на срещата от високо равнище на ръководството на НАТО в Лондон, Заев каза, че три пъти е разговарял с него в рамките на 3 и 4 декември. \r\n„Убеден съм, че идва добро решение, подходящ момент за нас, не мога да споделя нищо, защото като най-голям оптимист, сега съм реалистичен“, каза той. \r\n \r\n„Нещата се движат в положителна посока, (трябва) да продължим да работим, да продължим реформите и се надявам правилното решение да бъде взето, т.е. историческата грешка, която направиха, да бъде поправена“, добави още той. \r\n„Ние трябва да сме ангажирани с европеизирането на Македония с повече ценности и реформи, дори след като ни уведомят (за решението)“, каза още Заев. \r\n \r\nМалко след това самият Еманюел Макрон коментира преговорите с Македония и отново каза, че без предварителна реформа в процеса на преговори за разширяване, той няма да даде зелена светлина за започване на преговори и изрази надежда, че това може да се случи преди срещата на върха на Европейския съюз за Западните Балкани в Загреб. Тя ще се състои през май 2020 г. \r\n*** \r\n \r\n  Северна Македония е постигнала целта, която е преследвала 27 години и ще стане 30-ти член на НАТО, написа премиерът на Северна Македония Зоран Заев в социалната мрежа „Туитър“ след края на срещата от високо равнище на Алианса в Лондон.  \r\nТой добави, че властта в Скопие е осигурила трайна сигурност, икономическо развитие и сигурно бъдеще за страната. \r\n \r\n„Изживяваме мечтата на поколенията преди нас, на всички граждани и лидери на страната ни, които са посветени в реализацията на стратегическия стремеж, който започна с независимостта, на нашата държава“, написа той в Туитър.  \r\n„Изпълнява се десетилетният стремеж да направим нашата татковина членка на НАТО“, пише още премиерът. \r\n*** \r\n \r\n  Френският президент Еманюел Макрон измести държавния глава на САЩ Доналд Тръмп и се превърна в новия извор на смут в НАТО, като се усъмни в ефикасността на Алианса, докато протягаше ръка към Русия, пише консервативното американско издание  The Washington Examiner . \r\n \r\n„Новият рушител“, каза един от представителите на страна-членка на НАТО.  \r\n„Страните може да имат различни мнения за това как оперира НАТО, но мисля, че ще си помогнем повече ако държим по-ниска реторика и оставим място за компромиси и конструктивни дискусии“, каза естонският министър на отбраната Юри Луик пред американския вестник. \r\n \r\nНямаше обаче нищо „ниско“ в тона на Макрон за това, че НАТО е в състояние на „мозъчна смърт“, поради политическите спорове в Алианса. Този коментар раздразни другите европейски съюзници в организацията и остави наблюдателите „объркани“, заради неговото потвърждение на по-ранните коментари на Тръмп, за това, че НАТО е „остаряло“ в своите функции. Подобна реторика може да направи президентът на Русия Владимир Путин по-смел в рисковете си да предприеме нови военни действия по източната граница на Алианса, според анализатори.  \r\n \r\n„Цялата идея на НАТО е задържане чрез солидарност“, твърди Кристофър Скалуба, директор на Атлантическия съвет за трансатлантическа инициатива за безопасност пред вестника, след конференцията на Алианса преди срещата на неговите лидери по-рано.  \r\n„Ако се занасяш с някой от нас, другите от нас ще подкрепят нашия приятел и съюзник. Така че всичко, което води до разрушаване на сплотеността на Алианса, мисля, е опасно за целта на НАТО, която е задържане на възможните ни врагове или (...) опоненти“, каза още той.  \r\n \r\nПоследните коментари на Макрон предизвикаха критиките на лидерите на страните, бивши съюзници на СССР, които се чувстват най-уязвими спрямо руска агресия.  \r\n„Аз искам да го попитам (Макрон) – господин президент, не говорете за мозъка на НАТО“, каза полският държавен глава Анджей Дуда.  \r\n„Нека моля предложите на  нас какво да направим ние за да подобрим нашето сътрудничество в НАТО, в Европейският съюз“, добави той.  \r\n \r\nПритесненията на лидерите бяха задълбочени от това, че Макрон заедно с критиките си към НАТО, протегна и ръка към Путин.  \r\n„Ние трябва да отворим отново стратегическия диалог, без да сме наивни и като се има предвид, че това ще отнеме време, с Русия“, каза Макрон по-рано пред  The Economist . \r\n„Защото това, което всичко това показва е, че имаме нужда да премислим нашата политика за съседство, не можем да оставим да бъдем контролирани от трети страни, с които не споделяме еднакви интереси“, каза френският лидер.  \r\n \r\nНякои съюзници в НАТО се притесняват, че Макрон е този, който се превръща в „трета страна“, която не споделя техните интереси.  \r\n„Там, където наистина лежи истинското объркване е какъв точно е плана на президента Макрон за нашите европейски съюзници, страни, които се опитаха наистина много (…) да се поставят в обувките на Франция и Париж и да разберат техните притеснения и виждания за света“, каза Томас Валасек, бивш посланик на НАТО от Словакия по време на публичната дискусия на Алианса по-рано.  \r\n \r\nЛуик, макар да описа обещанието на Макрон Алиансът да „не е наивен“ като „много приятно“, предупреди, че Париж трябва да внимава с отстъпките към Русия.  \r\n„Ние, разбира се, сме твърде скептични, защото когато става дума за Русия, тя не разчита много на дискусиите“, каза естонският министър на отбраната.  \r\n„Те искат да получат нещо, но каквото те искат да вземат, ние по обикновено не можем да им дадем“, добави той.  \r\n \r\nТръмп от своя страна използва по-строг език в реакциите си за „мозъчната смърт“, която описа Макрон по-рано.  \r\n„Това е много, много гадно твърдение“, каза той.  \r\n„Не можеш просто (…) да правиш изявление като това за НАТО. Това е много неуважително“. \r\n \r\nТози коментар постави Тръмп в необичайна позиция за него – да трябва да защитава Алианса – за голямо удовлетворение и забавление на европейците, които често се дразнят на скептицизма му по отношение на НАТО. \r\n*** \r\n \r\n  Сърбия завършва изграждането на сухопътното продължение на „Турски поток“ от границата с България. Но газът може да не премине през сръбския газопровод, защото българският участък все още не е готов. Президентът на Русия Владимир Путин обвини България, че умишлено забавя строителството на газопровода, пише московското издание  “Независимая газета“ . Путин направи това изявление след разговори със сръбския президент Александър Вучич в Сочи.  \r\n \r\nЗа първи път Путин открито обвини България в забавянето на „Турски поток“ и заплаши да създаде алтернативни маршрути за пренос на газ. Напредъкът на работата на територията на България като част от продължаването на проекта „Турски поток“, който досега беше само обект на рутинни икономически новини, за първи път получи тежка политическа оценка от руския президент, според местните медии в Москва. \r\n \r\nСлед преговорите със сръбския президент Александър Вучич, руският лидер заяви, че българската страна умишлено забавя изпълнението на проекта „Турски поток“ на своята територия. \r\n„Въпреки многократните искания от руската страна за осигуряване на доставката на нашия газ, българската страна умишлено забавя изпълнението на проекта на своята територия. Ако българското ръководство не иска, ще намерим други възможности за реализацията му в южната част на Европа“, каза Путин. \r\n \r\nТръбопроводът \"Турски поток\" с общ капацитет 31,5 млрд. куб. м. годишно трябва да осигури доставки на газ от Русия за Турция през Черно море и по-нататък до границата на Турция със съседните страни. По този начин Руската федерация частично заобикаля транзита през територията на Украйна. \r\n \r\nПървоначално се предполагаше, че България ще получи 3,5 млрд. куб. м. руски газ чрез „Турски поток“, Сърбия - 2,5 млрд, Унгария - 6 млрд., а останалите 3,75 млрд. ще отидат на европейския пазар през австрийския „Баумгартен“. Ако обаче България наистина реши да саботира този проект, тогава тези планове няма да се сбъднат. \r\n \r\nПрезидентът на Сърбия обаче заяви, че е получил уверения от Путин, че Белград винаги може да закупи необходимите му обеми газ. Според Путин сръбският участък от газопровода от границите на България и продължаващ до Унгария е готов на 85–90%. А полагането на тръбите за продължаването на газопровода на територията на Сърбия ще бъде завършено през следващите седмици. Президентът на Руската федерация също каза, че е постигнато споразумение за увеличаване на капацитета на подземните газови резервоари, разположени в Сърбия, от 750 млн. куб. м до 2 млрд. \r\n„Убедени сме, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и Европа като цяло“, подчерта той. \r\n \r\nЗавършването на проекта за изграждане на газопровод в Сърбия ще допринесе за развитието на икономиката на страната и ще привлече значителни инвестиции, заяви Александър Вучич. Той благодари на Путин и на руския министър на отбраната Сергей Шойгу за факта, че благодарение на техните усилия е установено военно-техническо сътрудничество между двете страни.  \r\n„Мисля, че имаме още много работа за в бъдеще“, добави той. \r\n \r\nСпоред Путин стратегическото партньорство между Русия и Сърбия се потвърждава ежедневно. Това се отнася и за политическата сфера, и за взаимодействието на Русия и Сърбия в областта на сигурността, и в икономическата сфера. Миналата 2018 г., отбеляза Путин, търговията между двете страни нарасна с 2%, а за януари до септември 2019 г. с повече от 9%. \r\n \r\nСлед края на разговорите, Вучич освен всичко друго каза, че Владимир Путин е можел да предотврати бомбардировките над Югославия, ако беше президент на Русия през 1999 г. \r\n*** \r\n \r\n  Решението за започване на преговори за присъединяване към Европейския съюз с Албания и Северна Македония ще бъде взето веднага след срещата на върха на Общността в Загреб. Това каза Европейския комисар по разширяването на Общността Оливер Вархели, предава македонската телевизия  “Сител” . \r\nТой каза още, че новата Европейска комисия остава посветена на процеса по разширение на ЕС. \r\n \r\nВархели подчерта, че Македония е изпълнила всичко, което ЕС е поискал от нея.  \r\nУнгарският еврокомисар каза, че ЕК ще предложи реформа за нов подход за разширяване в началото на следващата година. Той очаква процесът по евроинтеграция да стане по-динамичен в бъдеще, а не да се основава само на отваряне и затваряне на глави. Според него разширяването трябва да се извърши паралелно с вътрешната трансформация на ЕС. \r\n*** \r\n \r\n  Президентът на Сърбия Александър Вучич заяви на пресконференция след срещата си с руския си колега Владимир Путин в Сочи, че не очаква скоро да бъде постигнат компромис по въпроса с Косово, предава белградската телевизия  N1 . \r\n \r\nТой каза, че властите в Прищина искат единствено да получат международно признание на суверенитета си и да не позволят на Сърбия да получи нищо, и добави, че това няма да се случи. Вучич каза, че очаква подкрепата на Русия в международните организации. \r\n„Аз го информирах (Путин) за нашите преговори с албанците“, каза сръбският президент.  \r\n \r\nВучич заяви, че хората в Сърбия уважават Путин повече от други руски лидери и добави, че страната му „нямаше да бъде бомбардирана през 1999 г., ако Путин тогава беше на власт“.  \r\n \r\nПутин от своя страна заяви, че позицията на Москва по отношение на Косово остава непроменена, след което добави, че резолюцията на Съвета за сигурност на ООН под номер 1244 трябва да бъде база за решението.  \r\nВъпросната резолюция установява временната администрация на ООН в Косово.  \r\nПутин заяви, че Русия ще подкрепи становището на Белград за компромис с властите в Прищина, ако такъв бъде постигнат и с него се съгласят и двете страни. Според него мирно решение на конфликта трябва да уважава суверенитета на Сърбия и да дава адекватна защита на интересите на всички етнически групи в региона.  \r\n \r\nОсвен това руският лидер каза, че Вучич се е съгласил да присъства на парада на победата на 9 май 2020 г. в Москва, в чест на 75-ата годишнина от края на Втората световна война. \r\n \r\nПутин също така говори и за енергийните ресурси, като каза, че частта на „Турски поток“, минаваща през Сърбия ще бъде завършена до седмици и добави, че Русия възнамерява да помогне на Белград също така да подсили своите отбранителни способности. \r\n*** \r\n \r\n  Премиерът на Обединеното кралство Борис Джонсън отказа да изключи Брекзит без сделка като възможност в края на 2020 г., след което неочаквано прекрати пресконференцията си по време на срещата от високо равнище на страните-членки на НАТО, пише британският вестник  The Independent . \r\n \r\nБританското издание попита Джонсън дали е възможно Великобритания да стигне до края на транзитния период след Брекзит в рамките на година, без да подпише търговска сделка с Европейския съюз или със САЩ.  \r\nПремиерът обаче не отговори на въпроса, като заяви, че ще забърза пресконференцията, след което започна тирада срещу опозиционния лидер Джереми Корбин и водената от него Лейбъристка партия.  \r\n \r\nТова е вторият пореден ден, в който Джонсън избягва въпроси за опасността страната да напусне ЕС без сделка и при неизгодни за нея условия, наложени от Световната търговска организация до края на годината.  \r\n \r\nСпоред клаузите на сделката за напускане на ЕС, която той подписа с Брюксел по-рано, Великобритания има време до декември 2020 г. да се съгласи на търговско споразумение с Общността или да напусне без сделка. ЕС предложи да удължи преговорите до 2022 г., но Консервативната партия изрично отхвърля такава възможност в своята предизборна програма. \r\n \r\nВодещият преговарящ с ЕС Сабине Уейънд по-рано каза, че 11 месеца срок оставя време само за „скелета“ на търговското споразумение, а много експерти в областта смятат, че ще е нужно много повече време, за да се подпише такова споразумение с Брюксел.  \r\n \r\nПо време на пресконференция, с която приключи срещата от високо равнище на НАТО, по случай 70-годишнината на Алианса в Уотфорд, Джонсън беше попитан дали е бил „кристално ясен“ с президента на САЩ Доналд Тръмп по време на разговора си с него по-рано, че британската Национална здравна служба няма да бъде включена в търговските сделки между Вашингтон и Лондон след Брекзит. Той беше запитан и дали е приел, че Обединеното кралство ще напусне ЕС в рамките на година без сделка или с Брюксел или със САЩ.  \r\n„Смятам, че всички досега са мърморили тези глупости. Мисля да забързам малко конференцията сега“, каза Джонсън. \r\n  \r\nСпоред информация на мозъчния тръст „Променящата се Европа“, Брекзит без сделка може да причини от 3,2 до 4,5% намляване на Брутния вътрешен продукт (БВП) на Великобритания и да причини десетки милиарди загуби за доходите на страната. \r\n*** \r\n \r\n  Президентът на Полша Анджей Дуда заяви, че турската гледна точка в дебатите в НАТО трябва да бъде уважавана, предава  Reuters . \r\nТой заяви това, след като Анкара се съгласи да подкрепи плана за колективна отбрана на Полша и Прибалтика по време на срещата от високо равнище на НАТО в Лондон. \r\n \r\nДуда освен това каза, че макар Полша да не е съгласна с Русия в някои неща и действията на Москва често са неприемливи, двете държави все пак са съседи.  \r\n \r\nЗападните страни обявиха задържането на Русия за свой приоритет, след като Москва анексира Крим от Украйна – източния съсед на Полша - през 2014 г. \r\n*** \r\n \r\n  Френският президент Еманюел Макрон заяви, че не може да бъде постигнат консенсус с Турция по въпроса за терористичните организации, в частност определението на Анкара, че кюрдските милиции в Северна Сирия са такива, предава  AFP . \r\n \r\n„Не виждам да е възможен всякакъв консенсус“, каза Макрон след срещата между лидерите на страните от НАТО в Лондон, която беше белязана от спорове, свързани с искането на Турция Алиансът да обяви кюрдските сили в Северна Сирия за терористични организации, въпреки ролята им в победата срещу групировката „Ислямска държава“. \r\n*** \r\n \r\n  Турският президент Реджеп Тайип Ердоган не е предявявал искания в замяна на подкрепа за плана на НАТО за отбраната на Полша и Балтийските страни, твърди президентът на Литва Гитанас Науседа.  \r\n„Никой не е настоявал за нищо от нас. Ние всички благодарихме на президента Ердоган за неговата солидарност“, каза Науседа пред журналисти в Лондон, където се провежда срещата на върха между лидерите на страните-членки на НАТО.  \r\nПо-рано Науседа и другите лидери на Прибалтика и Полша разговаряха с турския президент. \r\n \r\nПреди това се появи информация, че Турция ще се противопостави на плана на НАТО за отбраната на региона, освен ако страните-членки не подкрепят позицията на Анкара за това, че кюрдските милиции в Северна Сирия, срещу които тя воюва по-рано, са терористични организации.  \r\n \r\nВ частност става дума за силите на „Отрядите за народна самоотбрана“ (ОНС), които бяха съюзници на коалицията, водена от САЩ, в борбата срещу терористичната групировка „Ислямска държава“. Анкара обаче ги счита за терористи, поради техните връзки с „Работническата партия на Кюрдистан“ (ПКК), която от години води кампания за независимостта на населените с кюрди територии на Турция, която често е водила и до кръвопролития, предизвикани и от двете страни в конфликта.", "date": "2019.12.05", "title": "Преглед на международните новини до 6 часа"}
{"url": "http://www.focus-news.net/news/2019/12/05/2726300/reuters-polskiyat-prezident-zayavi-che-turskata-gledna-tochka-v-debatite-v-nato-tryabva-da-bade-uvazhavana.html", "text": "Президентът на Полша Анджей Дуда заяви, че турската гледна точка в дебатите в НАТО трябва да бъде уважавана, предава  Reuters . \r\nТой заяви това, след като Анкара се съгласи да подкрепи плана за колективна отбрана на Полша и Прибалтика по време на срещата от високо равнище на НАТО в Лондон. \r\n \r\nДуда освен това каза, че макар Полша да не е съгласна с Русия в някои неща и действията на Москва често са неприемливи, двете държави все пак са съседи.  \r\n \r\nЗападните страни обявиха задържането на Русия за свой приоритет, след като Москва анексира Крим от Украйна – източния съсед на Полша - през 2014 г.", "date": "2019.12.05", "title": "Reuters: Полският президент заяви, че турската гледна точка в дебатите в НАТО трябва да бъде уважавана"}
{"url": "http://www.focus-news.net/news/2019/12/05/2726304/predstoyashti-sabitiya-v-stranata-za-5-dekemvri-agentsiya-fokus.html", "text": "*** \r\n \r\nОт 09.00 часа Народното събрание ще проведе извънредно заседание.  \r\n \r\n*** \r\n \r\nОт 09.30 часа в заседателната зала в сградата на Висшия съдебен съвет, ще се проведе заседание.  \r\n \r\n*** \r\n \r\nОт 10.00 часа в зала „Мусала“ на хотел „Хилтън“ АПИ и Световната банка организират форум за тол системата.  \r\n \r\n*** \r\n \r\nОт 10.00 часа в хотел „Балкан“ (бивш хотел „Шератон“), зала „Средец“, президентът на България Румен Радев ще връчи наградите на 15-ото издание на Конкурса „Иновативно предприятие на годината“. \r\n \r\n*** \r\n \r\nОт 10.00 часа в залата на 7-и етаж в Министерството на образованието и науката ще бъде представено новото издание на Рейтинговата система на висшите училища в България за 2019 г. \r\n \r\n*** \r\n \r\nОт 10.00 часа в „Генератор“, бул. Черни връх 47, Бизнес център Витоша, ще се проведе конференция, посветена на темата „Иновации и предприемачество в агро-хранителната система в България“. \r\n \r\n*** \r\n \r\nОт 10.30 часа в Националния учебен център на БЧК в село Лозен ще се проведе демонстрация на спасителни действия при инцидент с възникнал пожар в учебна среда. \r\n \r\n*** \r\n \r\nОт 11.00 часа в ГДНП относно осигуряване на обществения ред и сигурността по време на студентския празник. \r\n \r\n*** \r\n \r\nОт 11.00 часа в хотел „Маринела София“, зала „Витоша“, заместник-министърът на земеделието, храните и горите Чавдар Маринов ще участва във форума „ДА! На българската храна“. \r\n \r\n*** \r\n \r\nОт 11.00 часа в новата база на доброволното формирование в район „Панчарево“, ул. „Сини вир“ 2, ще се проведе готовността за работа на доброволното формирование и екипите на дирекция „Аварийна помощ и превенция“ при тежки метеорологични услови. На събитието ще присъстват кметът на София Йорданка Фандъкова и директорът на ГД „Пожарна безопасност и защита на населението“ главен комисар Николай Николов.  \r\n \r\n*** \r\n \r\nОт 11.00 часа в експозицията на НПТМ ще бъде представен новият музеен каталог „Избрано от колекциите на Национален политехнически музей\". \r\n \r\n*** \r\n \r\nОт 12.30 часа в Парк Хотел „Москва“ ще се проведе семинар организиран от АПИС за счетоводители, одитори и финансисти от цялата страна с тема: „ДАНЪЦИ 2020“. \r\n \r\n*** \r\n \r\nОт 15.00 часа в кв. „Факултета“ (ул. „Суходолска“ 137 В) ще бъде открит чисто нов гинекологичен и педиатричен кабинет. \r\n \r\n*** \r\n \r\nОт 15.30 часа на „Дондуков“ 2 президентът Румен Радев ще се срещне с представители на изпълнителната власт във връзка с въпроси, свързани с тежката ситуация, в която се намира водният сектор, и множеството предизвикателства пред неговото добро и ефективно управление. \r\n \r\n*** \r\n \r\nОт 16.00 часа в конферентната зала на Столична община на ул. „Париж“ 1 Дирекцията на „Природен парк „Витоша“ към Изпълнителна агенция по горите организира тържествено отбелязване на Международния ден на доброволеца. \r\n \r\n*** \r\n \r\nОт 18.00 часа в Регионалния исторически музей ще бъде представена археологическата изложба „Опазваме миналото с поглед в бъдещето”. \r\n \r\n*** \r\n \r\nОт 18/30 часа в Сатиричен театър „Алеко Константинов“ на ул. „Стефан Караджа“ 26 ще бъде представена поставновката „Да, господин Премиер!“. \r\n \r\n*** \r\n \r\nОт 11.00 часа в зала №5 на Общината ще се състои среща за гласуване за \"Спортист на годината 2019\". \r\n \r\n*** \r\n \r\nОт 11.00 часа в Тържествената зала на читалище „Никола Вапцаров” ще се проведе събитие, свързано с патронния празник на Професионална лесо-техническа гимназия „Никола Вапцаров“.  \r\n \r\n*** \r\n \r\nОт 17.00 часа ще бъдат запалени коледните светлини в Банско на площад „Никола Вапцаров“.  \r\n \r\n*** \r\n \r\nОт 10.00 часа в сградата на Областната администрация ще се състои награждаване на участниците в конкурса „Най-здравословната рецепта в училище 2019 г.“. \r\n \r\n*** \r\n \r\nОт 11.00 часа в конферентната зала на Професионалната гимназия по компютърно програмиране и иновации, ще се проведе обучение по киберсигурност.  \r\n \r\n*** \r\n \r\nОт 9.00 до 13.00 часа в офиса на БЧК - Бургас  в к/с „Възраждане“, бл.7. ще се проведе акция за доброволно и безвъзмездно кръводаряване по случай 5 декември, Световен ден на доброволчеството. \r\n \r\n*** \r\n \r\nОт 18.00 часа в зала \"Георги Баев\" на Културен център \"Морско казино\" ще бъде представена Изложба \"Инвенции\".  \r\n \r\n*** \r\n \r\nОт 10.30 часа пред сградата на Общината ще се проведе демонстрация със силите на Регионална дирекция „Пожарна безопасност и защита на населението” – Варна демонстративно мероприятие.  \r\n \r\n*** \r\n \r\nОт 14.00 часа в НАОП „Николай Коперник“ ще се проведе състезание за празника на Фуко. \r\n \r\n*** \r\n \r\nОт 11.00 часа във Военноморския музей ще бъде открита традиционната годишна изложба „По пътя към морската история 2019“. \r\n \r\n*** \r\n \r\n10.30 часа в сградата на Община Ветово ще се проведе конференция \"Перспективи на младите роми\", организирана от Световната ромска организация, Община Ветово и Националният център за развитие на ромите в Република България. \r\n \r\n*** \r\n \r\nОт 17.30 часа пред сградата на Общината ще бъде запалена Коледната елха. \r\n \r\n*** \r\n \r\nОт 09.30 часа в зала \"Панорама\" ще се проведе заседание на Общинския съвет.  \r\n \r\n*** \r\n \r\nОт 17.00 часа кметът Николай Мелемов ще запали светлините на коледното дърво. \r\n \r\n*** \r\n \r\nОт 10.00 часа в обновената зала на Синдикалния дом в Стара Загора министърът на земеделието, храните и горите ще връчи дипломите на абсолвентите от Випуск 2019-бакалаври и магистри от Аграрния факултет при Тракийски университет - Стара Загора. \r\n \r\n*** \r\n \r\nОт 17.30 часа ще бъдат запалени светлините на коледното дърво. \r\n \r\n*** \r\n \r\nОт 17:30 часа в „Узунова къща” ще се състои изложбата \"Магията на Сливенския Балкан\". \r\n \r\n*** \r\n   \r\nОт 9.30 часа в хотел „Шумен” Институтът по социални дейности организира пресконференция.  \r\n   \r\n*** \r\n   \r\nОт 10.30 часа в сградата на ДГ „Пчелица“ Центърът за ранно детско развитие в Шумен организира празник \"Прощъпулник\" и рожден ден на Центъра.", "date": "2019.12.05", "title": "Предстоящи събития в страната за 5 декември (Агенция „Фокус“)"}
{"url": "http://www.focus-news.net/news/2019/12/05/2726305/predstoyashti-mezhdunarodni-sabitiya-za-5-dekemvri-agentsiya-fokus.html", "text": "Общи стачки и блокиране на транспорта в цяла Франция, свързани с реформите в пенсионната система на правителството на Макрон. \r\n*** \r\n \r\n  Министерска среща между представители на държави във и извън Организацията на страните износителки на петрол (ОПЕК). \r\n*** \r\n \r\n  Европейските комисари за миграцията Илва Йохансон и Маргаритис Шинас на посещение в столиците на Гърция и Турция.  \r\n*** \r\n \r\n  Среща на финансовите министри на страните-членки на ЕС. \r\n*** \r\n \r\n  Пета международна конференция за средиземноморски диалог. \r\n*** \r\n \r\n  Посещение на държавния секретар на САЩ Майк Помпео в Португалия и разговор с премиера на страната Антониу Коща.", "date": "2019.12.05", "title": "Предстоящи международни събития за 5 декември (Агенция „Фокус“)"}
{"url": "http://www.focus-news.net/news/2019/12/05/2726303/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nТемпературите са в интервала от -12° до +4°С. Времето над страната е предимно ясно. Слаб вятър духа в областите: Бургас, Ловеч, Варна, Добрич и Смолян. Дъжд вали в района на Кърджали, слаб сняг в района на гр. Малко Търново/обл.Бургас/. \r\nПътните настилки са предимно мокри, заледени и обработени за движение при зимни условия.  \r\nОграничена видимост поради мъгла до 20 м има в района на Сандански /обл. Благоевград/, до 100 м в района на Борован и Бяла Слатина /обл. Враца/ и до 150 м в района на гр. Кула /обл. Видин/. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nОбласт Варна: \r\nДвижението при п.в. „Летище“ посока Варна от км 422+800 до км 425+500 се осъществява с повишено внимание поради рязане на храсти. Участъкът е сигнализиран с пътни знаци. Срок до 06.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Превала“ - забранен за МПС над 12 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т. \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението в участъка Микре – Абланица от км 40+470 до км 41+130 се осъществява с повишено внимание поради изграждането на метална конструкция за автоматични устройства записващи пътния трафик. Участъкът е сигнализиран с пътни знаци. Срок до 06.12.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 06.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г. \r\n \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-605: Движението по път III-605 Богданов дол – с. Велковци от км 5+000 до км 9+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен. \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът III-864: Движението по път III-866 Проглед – Стойките е ограничен за МПС над 12 т. поради снегопочистване. \r\nПът III-866: Движението по път III-866 Стойките – Широка лъка е ограничен за МПС над 12 т. поради снегопочистване. \r\nПът III-866: Движението по път III-866 Девин – Кричим от км 66+857 до км 88+050 се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.12.05", "title": "Актуална пътна обстановка"}
{"url": "http://www.focus-news.net/news/2019/12/05/2726308/mokri-uchastatsi-ima-po-patishtata-v-oblast-shumen-nastilkite-sa-obraboteni.html", "text": "Мокри участъци има по пътищата в област Шумен, настилките са обработени. Това съобщи за  Радио \"Фокус\" - Шумен  дежурният в Областно пътно управление. Продължава обработката на пътищата в района на Миланово, Мътница и Върбица. Обработена е настилката на Риш Конак. Пет машини са на терен.  \r\n \r\nДвижението се извършва нормално при зимни условия. Времето е облачно, без вятър и мъгла. Температурата на въздуха е около минус 5 - минус 4 градуса. Ришки проход е отворен без ограничения. Върбишки проход остава затворен за всички видове пътни превозни средства.  \r\n \r\nВ сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\n \r\nИвелина ИВАНОВА", "date": "2019.12.05", "title": "Мокри участъци има по пътищата в област Шумен, настилките са обработени"}
{"url": "http://www.focus-news.net/news/2019/12/05/2726306/nimh-dnes-shte-bade-predimno-slanchevo-i-pochti-tiho-s-maksimalni-temperaturi-mezhdu-2-i-7.html", "text": "Днес ще бъде предимно слънчево и почти тихо. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Преди обяд на места по поречието на Дунав и по високите полета на Западна България ще има мъгла или ниска слоеста облачност. Максималните температури ще са между 2° и 7°. Атмосферното налягане ще остане по-високо от средното за месеца. \r\n   \r\nПо Черноморието ще е предимно слънчево, почти тихо и студено. Максималните температури ще са между 6° и 9°. Вълнението на морето ще е 1 - 2 бала. Температурата на морската вода е 11° - 12°. \r\n   \r\nВ планините ще е предимно слънчево. Ще духа слаб вятър от южната четвърт. Максималната температура на височина 1200 метра ще е около 3°, на 2000 метра – около минус 2°.", "date": "2019.12.05", "title": "НИМХ: Днес ще бъде предимно слънчево и почти тихо с максимални температури между 2° и 7°"}
{"url": "http://www.focus-news.net/news/2019/12/05/2726311/prezidentat-rumen-radev-shte-uchastva-v-15-iya-natsionalen-inovatsionen-forum-inovatsii-i-ikonomicheski-rastezh.html", "text": "Президентът Румен Радев ще участва в 15-ия национален иновационен форум „Иновации и икономически растеж“. Това съобщиха от  прессекретариата на държавния глава . Началото на форума е от 10.30 часа в „София Хотел Балкан“. Държавният глава ще връчи голямата награда в Националния конкурс \"Иновативно предприятие на годината\".", "date": "2019.12.05", "title": "Президентът Румен Радев ще участва в 15-ия национален иновационен форум „Иновации и икономически растеж“"}
{"url": "http://www.focus-news.net/news/2019/12/05/2726313/suhi-sa-patishtata-ot-republikanskata-patna-mrezha-v-oblast-razgrad.html", "text": "Сухи са пътищата от републиканската пътна мрежа в област Разград. Това съобщи за  Радио \"Фокус\" - Шумен  дежурният в Областно пътно управление. Усойните участъци са обработени с луга. Времето в региона е ясно и тихо, видимостта е добра. Температурата на въздуха е около минус 6 - минус 5 градуса. Не са получавани сигнали за закъсали автомобили или пътни инцидент през нощта. \r\n \r\nИвелина ИВАНОВА", "date": "2019.12.05", "title": "Сухи са пътищата от републиканската пътна мрежа в област Разград"}
{"url": "http://www.focus-news.net/news/2019/12/05/2726665/rayonen-sad-plovdiv-nalozhi-nay-tezhkata-myarka-za-neotklonenie-zadarzhane-pod-strazha-na-63-godishnata-aleksandrina-georgieva-obvinena-v-izmama-s-pensii.html", "text": "Районен съд – Пловдив наложи най-тежката мярка за неотклонение - задържане под стража, спрямо обвиняемите Александрина Г. и  Лазар Л. Спрямо обвиняемата  Николина Г. съдът постанови мярка за неотклонение парична гаранция в размер на 1000 лева. Това съобщиха от  Съдебна палата – Пловдив . \r\n\t \r\nОбвиняемата  Александрина Г. е привлечена към наказателна отговорност за измама в големи размери, след предварителен сговор, за подбудителство и помагачество за извършване на документно престъпление, както и за извършителство на документно престъпление – съставяне на официален документ с невярно съдържание,  престъпления по чл. 210 ал.1 т.2 и т. 5 вр. чл. 209 ал.1 вр. чл. 26 ал. 1 от НК, чл. 308 ал.1 вр. чл. 20 ал. 3 и ал.4 вр. ал.1 вр. чл. 26 ал. 1 НК и по чл. 308 ал.1 вр. чл. 20 ал. 2 вр. ал.1 от НК. \r\n\t \r\nОбвиняемият Лазар Л. е привлечен към наказателна отговорност за измама в големи размери и след предварителен сговор и за помагачество към извършване на документно престъпление -  престъпления по чл. 210 ал.1 т. 2 и т. 5 вр. чл. 209 ал.1 вр. чл. 26 ал.1 от НК, чл. 308 ал.1 вр. чл. 20 ал. 4 вр. ал.1 вр. чл. 26 ал.1 от НК. \r\n\t \r\nСъдът намери, че са налице достатъчно доказателства, формиращи обосновано предположение, обвиняемите Александрина Г. и Лазар Л. да са извършили престъпленията, в които са обвинени. Според съда не съществува опасност при мярка, различна от задържане под стража, обвиняемите Александрина Г. и Лазар Л. да се укрият, но съществува опасност да извършат друго престъпление с оглед на значително усложнения начин на извършване на деянието. \r\n\t \r\nОбвиняемата Николина Г. е привлечена към наказателна отговорност за документно престъпление, за подправка на документи в съучастие с останалите двама обвиняеми - престъпление по чл. 308 ал. 1 вр. чл. 20 ал. 2 вр. ал. 1 вр. чл. 26 ал. 1 от НК. Според съда по отношение на нея е налице обосновано предположение да е осъществила престъплението, за което е обвиняема, като от доказателствата по делото за момента се оборват нейните обяснения. Съдът прие, че не е налице опасност да се укрие или да извърши друго престъпление, поради което счете, че мярка за неотклонение задържане под стража би се явила несъразмерно тежка. С оглед на това й беше взета мярка за неотклонение парична гаранция в размер на 1000 лева. \r\n\t \r\nОпределението не е окончателно и подлежи на протест и обжалване пред Окръжен съд – Пловдив на 12 декември, от 15.30 часа.", "date": "2019.12.05", "title": "Районен съд – Пловдив наложи най-тежката мярка за неотклонение - задържане под стража, на 63-годишната Александрина Георгиева, обвинена в измама с пенсии"}
{"url": "http://www.focus-news.net/news/2019/12/05/2726668/redzhep-tayip-erdogan-turtsiya-shte-organizira-nova-sreshta-za-da-obsadi-sas-zapadnite-si-sayuznitsi-situatsiyata-v-siriya.html", "text": "Турция ще организира нова среща, свързана с конфликта в Сирия през февруари 2020 г., на която ще бъдат поканени лидерите на Франция, Германия и Великобритания сред растящото напрежение, свързано с действията на Анкара в региона, предава  AFP . \r\n \r\nТова беше обявено от турския президент Реджеп Тайип Ердоган.  \r\nИнформацията идва малко след края на срещата от високо равнище на НАТО в Лондон, в която Ердоган разговаря с френския президент Еманюел Макрон.  \r\n \r\nРазличията в позициите на съюзниците от НАТО по въпроса за Сирия остават, след като Турция започна своята офанзива срещу кюрдските сили в региона, които бяха ключов съюзник на Алианса в борбата му срещу „Ислямска държава“.  \r\nДействията на Анкара предизвикаха множество враждебни коментари между президентите Макрон и Ердоган преди срещата на НАТО. \r\n \r\nМакрон обаче заяви, че срещата му с Ердоган, както и с канцлера на Германия Ангела Меркел и британския премиер Борис Джонсън е помогнала да се „изяснят неразбирателствата“, въпреки че западните съюзници на Турция отказват да изпълнят искането на Анкара да признаят кюрдските сили за терористична организация.  \r\n \r\n„Ние се съгласихме да провеждаме такива четиристранни срещи поне веднъж в годината. Втората среща ще се проведе в Истанбул през февруари“, каза Ердоган.  \r\n \r\nТой разкритикува искането на тримата държавни ръководители за това Турция да напусне Северна Сирия.  \r\nРуският президент Владимир Путин също ще посети турския град Истанбул на 8 януари, като се очаква той да обсъди с Ердоган ситуацията в Сирия, както и въпросите, свързани осъществяването на проекта по газопровода „Турски поток“.  \r\n \r\n \r\n \r\n \r\n  Теодор Пенев", "date": "2019.12.05", "title": "Реджеп Тайип Ердоган: Турция ще организира нова среща, за да обсъди със западните си съюзници ситуацията в Сирия"}
{"url": "http://www.focus-news.net/news/2019/12/05/2726314/mvnr-natsionalna-stachka-shte-se-provede-vav-frantsiya-vazmozhno-da-vazniknat-silni-smushteniya-v-obshtestveniya-zhivot-i-gradskiya-transport.html", "text": "Френските синдикати в редица сфери на транспорта и услугите обявиха национална неограничена във времето стачка в страната, считано от днес. Това съобщиха от пресцентъра на  Министерството на външните работи  (МВнР). Очаква се няколко милиона работници и служители в държавния и частния сектор да се включат в протестните действия, поради което е възможно да възникнат силни смущения в обществения живот, особено в градския транспорт.  \r\n   \r\nПо информация на българското посолство в Париж стачката ще обхване железниците (SNCF), като ще бъдат осигурени само 10% от влаковете на територията на страната, регионалните влакове TER (Transport express régional), от които ще пътуват само 3%. Влаковете Intercités ще бъдат почти изцяло анулирани, особено в регионите Бретан и Окситания. В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита.  \r\n   \r\nСиндикатите на наземния персонал на авиокомпанията „Ер Франс“ също са призовали към стачка, поради което може да се очакват затруднения при обработката на пътници и багажи.  \r\n   \r\nПланирани са повече от 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор“ (Gare du Nord) и да продължи до „Плас дьо ла насион“ (Place de la Nation).  \r\n   \r\nСтачка са обявили и в сферата на образованието – очаква се 40% от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците).   \r\n   \r\nИма призиви за стачка в седемте френски рафинерии, което не изключва спирането на производството, но според експертни оценки към момента е малко вероятно да се появи липса на гориво по бензиностанциите.   \r\n   \r\nОт МВнР препоръчват на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища. При подготовка на пътуване се съветват сънародниците ни да предвидят и осигурят алтернативен транспорт за придвижване от и до летищата, особено в Париж.  \r\n   \r\nПри необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2019.12.05", "title": "МВнР: Национална стачка ще се проведе във Франция, възможно да възникнат силни смущения в обществения живот и градския транспорт"}
{"url": "http://www.focus-news.net/news/2019/12/05/2726312/suhi-sa-patishtata-v-oblast-silistra-tri-mashini-izvarshvat-obrabotka-po-usoynite-uchastatsi.html", "text": "Сухи са пътищата в област Силистра, три машини извършват обработка по усойните участъци. Това съобщи за  Радио \"Фокус\" - Шумен  дежурният в Областно пътно управление. Пътните настилки са опесъчени, движението се извършва нормално при зимни условия, няма въведени ограничения. Видимостта е добра. Температурата на въздуха е от минус 5 до минус 2 градуса. \r\n \r\nИвелина ИВАНОВА", "date": "2019.12.05", "title": "Сухи са пътищата в област Силистра, три машини извършват обработка по усойните участъци"}
{"url": "http://www.focus-news.net/news/2019/12/05/2726315/ministar-desislava-taneva-shte-vrachi-diplomite-na-absolventite-ot-agrarniya-fakultet-pri-trakiyski-universitet-v-stara-zagora.html", "text": "Министърът на земеделието, храните и горите ще връчи дипломите на абсолвентите от Випуск 2019 - бакалаври и магистри от Аграрния факултет при Тракийски университет - Стара Загора, съобщиха от пресцентъра на  Министерството на земеделието, храните и горите . Церемонията ще се проведе от 10.00 часа в обновената зала на Синдикалния дом в Стара Загора.", "date": "2019.12.05", "title": "Министър Десислава Танева ще връчи дипломите на абсолвентите от Аграрния факултет при Тракийски университет в Стара Загора"}
{"url": "http://www.focus-news.net/news/2019/12/05/2726310/obraboteni-sa-zaskrezhenite-uchastatsi-po-patishtata-v-oblast-targovishte.html", "text": "Обработени са заскрежените участъци по пътищата в област Търговище. Това съобщи за  Радио \"Фокус\" - Шумен  дежурният в Областно пътно управление - Търговище. 9 машини са на терен.  \r\n \r\nНастилките са преобладаващо сухи, мокри по усойните участъци. Движението се извършва нормално при зимни условия. Котленският проход е отворен. Температурата на въздуха е от минус 6 до минус 3 градуса. \r\n \r\nИвелина ИВАНОВА", "date": "2019.12.05", "title": "Обработени са заскрежените участъци по пътищата в област Търговище"}
{"url": "http://www.focus-news.net/news/2019/12/05/2726321/predprietite-merki-za-osiguryavane-na-obshtestveniya-red-i-sigurnostta-po-vreme-na-studentskiya-praznik-shte-badat-predstaveni-na-brifing-v-gdnp.html", "text": "Подробности за предприетите от Министерството на вътрешните работи мерки (МВР) за осигуряване на обществения ред и сигурността по време на студентския празник ще бъдат представени на брифинг в Главна дирекция „Национална полиция“ (ГДНП) от 11.00 часа. Това съобщиха от пресцентъра на  МВР . Участие ще вземат служители на ГДНП и СДВР.", "date": "2019.12.05", "title": "Предприетите мерки за осигуряване на обществения ред и сигурността по време на студентския празник ще бъдат представени на брифинг в ГДНП"}
{"url": "http://www.focus-news.net/news/2019/12/05/2726318/the-washington-examiner-makron-izmesti-tramp-i-se-prevarna-v-noviya-rushitel-na-nato.html", "text": "Френският президент Еманюел Макрон измести държавния глава на САЩ Доналд Тръмп и се превърна в новия извор на смут в НАТО, като се усъмни в ефикасността на Алианса, докато протягаше ръка към Русия, пише консервативното американско издание  Washington Examiner . \r\n \r\n„Новият рушител“, каза един от представителите на страна-членка на НАТО.  \r\n„Страните може да имат различни мнения за това как оперира НАТО, но мисля, че ще си помогнем повече ако използваме по-малко остра реторика и оставим място за компромиси и конструктивни дискусии“, каза естонският министър на отбраната Юри Луик пред американския вестник. \r\n \r\nТона на Макрон действително беше остър, като той заяви по-рано, че НАТО е в състояние на „мозъчна смърт“, поради политическите спорове в Алианса. Този коментар раздразни другите европейски съюзници в организацията и остави наблюдателите „объркани“, заради неговото потвърждение на по-ранните коментари на Тръмп, за това, че НАТО е „остаряло“ в своите функции. Подобна реторика може да направи президента на Русия Владимир Путин по-смел в рисковете си и той да предприеме нови военни действия по източната граница на Алианса, според анализаторите.  \r\n \r\n„Цялата идея на НАТО е задържане чрез солидарност“, твърди Кристофър Скалуба, директор на Атлантическия съвет за трансатлантическа инициатива за безопасност пред вестника, след конференцията на Алианса преди срещата на неговите лидери по-рано.  \r\n„Ако (нападнеш) някой от нас, другите ще подкрепят нашия приятел и съюзник. Така че всичко, което води до разрушаване на сплотеността на Алианса, смятам, е опасно за целта на НАТО, която е задържане на възможните ни врагове или (...) опоненти“, каза още той.  \r\n \r\nПоследните коментари на Макрон предизвикаха критиките на лидерите на страните, бивши съюзници на СССР, които се чувстват най-уязвими спрямо руска агресия.  \r\n„Аз искам да го попитам (Макрон) – господин президент, не говорете за мозъка на НАТО“, каза полският държавен глава Анджей Дуда.  \r\n„Нека моля предложите на  нас какво да направим ние за да подобрим нашето сътрудничество в НАТО, в Европейският съюз“, добави той.  \r\n \r\nПритесненията на лидерите бяха задълбочени от това, че Макрон заедно с критиките си към НАТО, протегна и ръка към Путин.  \r\n„Ние трябва да отворим отново стратегическия диалог, без да сме наивни и като се има предвид, че това ще отнеме време, с Русия“, каза Макрон по-рано пред  The Economist . \r\n„Защото това, което тази ситуация показва е, че имаме нужда да премислим нашата политика за съседство, не можем да се оставим да бъдем контролирани от трети страни, с които не споделяме еднакви интереси“, каза френският лидер.  \r\n \r\nНякои съюзници в НАТО се притесняват, че Макрон е този, който се превръща в „трета страна“, която не споделя техните интереси.  \r\n„Там, където наистина лежи истинското объркване е какъв точно е плана на президента Макрон за нашите европейски съюзници, страни, които се опитаха наистина много (…) да се поставят на мястото на Франция и Париж и да разберат техните притеснения и виждания за света“, каза Томас Валасек, бивш посланик на НАТО от Словакия по време на публичната дискусия на Алианса по-рано.  \r\n \r\nЛуик, макар да описа обещанието на Макрон Алиансът да „не е наивен“ като „много приятно“, предупреди, че Париж трябва да внимава с отстъпките към Русия.  \r\n„Ние, разбира се, сме твърде скептични, защото когато става дума за Русия, тя не разчита много на дискусиите“, каза естонският министър на отбраната.  \r\n„Те искат да получат нещо, но каквото те искат да вземат, ние по обикновено не можем да им дадем“, добави той.  \r\n \r\nТръмп от своя страна използва по-строг език в реакциите си за „мозъчната смърт“, която описа Макрон по-рано, като каза, че твърдението му е много неприятно. \r\n„Не можеш просто (…) да правиш изявление като това за НАТО. Това е много неуважително“. \r\n \r\nТози коментар постави Тръмп в необичайна позиция за него – да трябва да защитава Алианса – за голямо удовлетворение и забавление на европейците, които често се не одобряват скептицизма му по отношение на НАТО.", "date": "2019.12.05", "title": "The Washington Examiner: Макрон измести Тръмп и се превърна в новия рушител на НАТО"}
{"url": "http://www.focus-news.net/news/2019/12/05/2726307/prezidentat-rumen-radev-initsiira-sreshta-s-otgovornite-ministri-za-tezhkata-situatsiya-vav-vodniya-sektor-i-predizvikatelstvata-pred-efektivnoto-mu-upravlenie.html", "text": "Президентът Румен Радев ще се срещне от 15.30 часа на „Дондуков“ 2 с представители на изпълнителната власт във връзка с въпроси, свързани с тежката ситуация, в която се намира водният сектор, и множеството предизвикателства пред неговото добро и ефективно управление. Това съобщиха от  прессекретариата на държавния глава . \r\n   \r\nНа срещата са поканени министрите на отговорните по въпроса ведомства – на икономиката, на регионалното развитие и благоустройството, на околната среда и водите и на здравеопазването.", "date": "2019.12.05", "title": "Президентът Румен Радев инициира среща с отговорните министри за тежката ситуация във водния сектор и предизвикателствата пред ефективното му управление"}
{"url": "http://www.focus-news.net/news/2019/12/05/2726316/mon-shte-predstavi-novoto-izdanie-na-reytingovata-sistema-na-visshite-uchilishta-v-balgariya-za-2019-g.html", "text": "В 10.00 часа в залата на 7 етаж в Министерството на образованието и науката ще бъде представено новото издание на Рейтинговата система на висшите училища в България за 2019 г. Това съобщиха от пресцентъра на  Министерството .", "date": "2019.12.05", "title": "МОН ще представи новото издание на Рейтинговата система на висшите училища в България за 2019 г."}
{"url": "http://www.focus-news.net/news/2019/12/05/2726319/zamestnik-ministar-chavdar-marinov-shte-uchastva-vav-foruma-da-na-balgarskata-hrana.html", "text": "Заместник-министърът на земеделието, храните и горите Чавдар Маринов ще участва във форума „ДА! На българската храна“. Това съобщиха от пресцентъра на  Министерство на земеделието, храните и горите . Събитието ще се проведе от 11.00 часа в хотел „Маринела София“, зала „Витоша“.", "date": "2019.12.05", "title": "Заместник-министър Чавдар Маринов ще участва във форума „ДА! На българската храна“"}
{"url": "http://www.focus-news.net/news/2019/12/05/2726309/parlamentat-shte-prodalzhi-rabota-po-vtoroto-chetene-na-darzhavniya-byudzhet-za-2020-g.html", "text": "Парламентът ще продължи работа по второто четене на държавния бюджет за 2020 г. Това предвижда програмата за работа на  Народното събрание . Депутатите са в бюджетна процедура от вторник, когато разгледаха бюджетите на НЗОК и ДОО за следващата година. В сряда народните представители започнаха работа по Закона за държавния бюджет и до момента са приели рамката бюджета за следващата година, бюджетът на съдебната власт и част от бюджетите на министерствата.  \r\nВ днешното пленарно заседание народните представители ще започнат работа с дебат по бюджета на Министерство на образованието за следващата година. Предстои депутатите да се занимаят и с бюджетите на МОСВ, Министерство на културата и други.  \r\n \r\nНародните представители ще разгледат взаимоотношенията между общините и централния бюджет през следващата година и предложенията в преходни и заключителни разпоредби, постъпили между двете четения.  \r\n \r\nНародното събрание ще разгледа и предложението на Валери Симеонов и Менда Стоянова в Закона за туризма за създаване на условия за спазване на законодателство при електронните платформи за настаняване. Част от предложенията между двете четения са свързани с финансирането на политическите партии.", "date": "2019.12.05", "title": "Парламентът ще продължи работа по второто четене на държавния бюджет за 2020 г."}
{"url": "http://www.focus-news.net/news/2019/12/05/2726323/v-natsionalniya-dvorets-na-detsata-shte-bade-otkrita-izlozhba-s-nagradenite-risunki-ot-konkursa-za-detska-risunka-s-mezhdunarodno-uchastie-s-ochite-si-vidyah-beda.html", "text": "В Националния дворец на децата на бул. “Ал. Стамболийски“ 191 ще бъде открита изложба с наградените рисунки от конкурса за детска рисунка с международно участие „С очите си видях беда”. Това съобщиха от пресцентъра на  МВР . Младите художници ще получат грамоти и предметни награди, осигурени от Главна дирекция „Пожарна безопасност и защита на населението\". \r\n \r\nТази година до заключителния етап бяха допуснати близо 500 творби. Проявата се провежда с подкрепата на Секретариата на Откритото частичното споразумение за големите рискове към Съвета на Европа – EUR-OPA. За пореден път тя е посветена на Международния ден на доброволеца.", "date": "2019.12.05", "title": "В Националния дворец на децата ще бъде открита изложба с наградените рисунки от конкурса за детска рисунка с международно участие „С очите си видях беда”"}
{"url": "http://www.focus-news.net/news/2019/12/05/2726324/ministar-ekaterina-zaharieva-shte-uchastva-v-saveta-na-ministrite-na-vanshnite-raboti-ot-osse-v-bratislava.html", "text": "Вицепремиерът и министър на външните работи Екатерина Захариева ще участва в заседанието на Съвета на министрите на външните работи на държавите от Организацията за сигурност и сътрудничество в Европа (ОССЕ) днес и утре (6 декември 2019 г.) в Братислава. Това съобщиха от пресцентъра на  Министерството на външните работи . \r\n  \r\nМинистрите ще направят преглед на дейностите на организацията през 2019 г. Ще бъдат определени насоките за работа през 2020 г., когато председателството на организацията се поема от Албания. В рамките на заседанията ще бъдат обсъдени политически документи по актуални теми, отнасящи се до трите измерения на сигурността - военно-политическото, икономическото/екологичното и човешкото измерение. \r\n  \r\nОт българска страна ще бъде поставен акцент върху приоритетните за България въпроси и региони, възможностите за преодоляване на актуалните предизвикателства, отчитайки предимствата на ОССЕ като платформа за диалог, разполагаща с богат инструментариум за действие при спазване на възприетите принципи, ценности и ангажименти. \r\n  \r\n26-ата годишна среща на ОССЕ е организирана от Словакия в качеството ѝ на действащ председател. Очаква се на срещата в Братислава да бъде взето решение за председателстването на организацията през 2021 г. от Швеция, а през 2022 г. от Полша.", "date": "2019.12.05", "title": "Министър Екатерина Захариева ще участва в Съвета на министрите на външните работи от ОССЕ в Братислава"}
{"url": "http://www.focus-news.net/news/2019/12/05/2726322/denyat-5-dekemvri-v-balgarskata-istoriya.html", "text": "На 5 декември 1975 г. е открит студентският комплекс \"Христо Ботев\" в София. Зала “Христо Ботев” е с обща площ 5450 кв. м. В нея се провеждат, както спортни състезания, така и редица културни мероприятия. Две години по-късно с постановление на Министерския съвет в България се утвърждават новите “селищни системи”. Населените места в една селищна система съставляват една община, с действащ общински народен съвет.  \r\nНа 5 декември са родени: Константин-Асен, княз Видински, херцог Саксонски (Сакс-Кобург-Гота) - син на българския цар Симеон II; писателят Рангел Игнатов - автор на разкази, романи, сценарии, пиеси… \r\nНа 5 декември умират: българският политик, юрист и министър-председател на България в периода 20 декември 1990 – 8 ноември 1991г. Димитър Попов, художникът Никола Танев, ботаникът Никола Арнаудов…  \r\n \r\n \r\n2001 г. \r\nСЕМ взема решение да прекрати мандата на генералната директорка на БНТ Лиляна Попова, тъй като не отговаря на новото изискване на закона - да е работила 5 години в институцията, която оглавява. \r\nЛиляна Попова е родена на 17 май 1954 г. Завършва журналистика в СУ \"Св. Климент Охридски\". Лиляна Попова е назначена за директор на БНТ на 22 септември 1999 г. През 1997 г. е била и генерален директор на БНР. \r\n \r\nПравителството публикува “Бяла книга” за наследството от управлението на СДС. \r\n \r\n \r\n1999 г. \r\nОфициално е открита отсечка от автомагистрала „Хемус“, заобикаляща Правец. \r\n \r\n \r\n1977 г. \r\nС постановление на Министерския съвет в България се утвърждават новите “селищни системи”. Населените места в една селищна система съставляват една община, с действащ общински народен съвет. \r\n \r\n \r\n1975 г. \r\nОткрит е студентският комплекс \"Христо Ботев\" в София. Зала “Христо Ботев” е с обща площ 5450 кв. м. В нея се провеждат както спортни състезания, така и редица културни мероприятия. \r\n \r\n \r\n1966 г. \r\nВ Белград Тодор Живков разговаря с председателя на Съюза на югославските комунисти и с президента на Югославия Йосип Б. Тито. На срещата председателят на Съюза на комунистите в Македония Кръсте Цървенковски поставя въпроса за “македонското малцинство в България”, позовавайки се на преброяванията на населението от 1946 г. и 1956 г., когато е отчетено, че в България има македонци, а при преброяването през 1965 г. те вече са “изчезнали”. В отговор Живков му напомня за “изчезването” на българите от Македония и отново настоява учените да разработват обективно македонския въпрос. \r\n \r\n1944 г. \r\nВ хода на Втората световна война (1939 г.–1945 г.) щабът на Първа българска армия пристига в Белград. \r\n \r\n1916 г. \r\nЧасти от Дунавската армия, включително и български подразделения влизат в столицата на Румъния - Букурещ. \r\nНа 23 ноември 1916 г. Първа софийска дивизия и 12-а пехотна дивизия в състава на Дунавската армия преминават Дунава и настъпват към Букурещ. \r\nУспешните действия на съюзниците в Карпатите и на 3-а българска армия в Добруджа създават условия за форсиране на р. Дунав и настъпление по Мунтенското оперативно направление. Тази задача получава Дунавската армия която трябва да форсира реката при Свищов и като развие удара към Букурещ, да съдейства за овладяването на града. При форсирането армията, командвана от германския генерал Кош, разполага с 217-а Германска, Сборната и 1-ва Пехотна софийска дивизия, Сборната конна дивизия и други части - общо 32 пехотни дружини и 66 артилерийски батареи. В полосата за форсиране противникът разполага с 10 пехотни дружини и 11 артилерийски батареи. Така превъзходството на Дунавската армия е значително. Форсирането започва рано сутринта на 23 ноември от 217-а и Сборната пехотна дивизия. Още същия ден те овладяват Зимнич. На другия ден е построен понтонен мост и до вечерта на 25 ноември на румънска територия са прехвърлени освен първоешелонните съединения, още нашата 12-а пехотна и турската 26-а пехотна дивизия. С тези войски армията осъществява по-нататък своето настъпление към Букурещ, форсирането при Свищов се осигурява с демонстративни действия в районите на Сомовит, Гиген и Оряхово. На 1 декември 1916 г. части от Дунавската армия достигат река Арджеш в Румъния. \r\n \r\n \r\n1912 г. \r\nСъздадено е Македонско военно губернаторство с временен губернатор ген. Христофор Хесапчиев, а по-късно - ген. Михаил Иванов, с център Сяр. То включва 4 окръга: Драмски (5 околии), Сярски (9 околии), Солунски (от 12 декември Кукушки - 5 околии) и Щипски (5 околии). На 18 декември са утвърдени Временни наредби за гражданското управление на завладените земи. \r\n \r\n \r\n1883 г. \r\nТретото Обикновено народно събрание на България приема Закон за изменение на Търновската конституция. Въвеждат се изборни цензове, създават се Втора камара и Постоянна комисия на Народното събрание. Законът е отменен през юли 1886 г. \r\nТърновската конституция е приета на 16 април 1879 г. Тя се състои се от 22 глави и 169 члена. В нея е прокаран принципът на разделение на властите на законодателна, изпълнителна и съдебна. Тя определя структурата и компетенциите на висшите държавни органи - монархически институт, парламент, правителство, както и основните права, свободи и задължения на българските граждани. Търновската конституция е една от най-демократичните за времето си в Европа. Отменяна е през 1881 г. и през 1883 г., изменяна е през 1893 г., 1911 г. и 1946 г. и е в сила до 1947 г. \r\n \r\n \r\n1877 г. \r\nВ хода на Руско-турската освободителна война (1877–1878 г.) турски части завладяват с. Златарица. \r\nПрез 1877 г. - 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875 г. - 1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n \r\n \r\n1868 г. \r\nЖителите на гр. Велес решават да се откажат от Цариградската патриаршия. Владиката Антим, грък по народност, не се съгласява с това решение и на другия ден българското духовенство извършва служба, по време на която името на патриарха не се споменава демонстративно. Така тази епархия се присъединява към българската църква начело с Иларион Макариополски в Цариград. По силата на ферман от февруари 1870 г. Велешката епархия е включена към Българската екзархия и през 1872 г. получава първия свой български митрополит - Генадий. \r\n \r\n \r\n На тази дата са родени :  \r\n1967 г. \r\nРоден е Константин-Асен, княз Видински, херцог Саксонски (Сакс-Кобург-Гота) - син на българския цар Симеон II. Завършва Френски лицей в Мадрид и “Бизнес администрация” в САЩ (1990 г.). Директор на банка “Ротшилд” в Мадрид. Женен за Мария Гарсия де ла Расиля-и-Гордасар, от която има 2 деца - Умберто и София. \r\n \r\n \r\n1950 г. \r\nРоден е Асен Гешаков - български журналист. Завършва СУ, специалност журналистика. Редактор, коментатор и отговорен редактор в БНТ (1978-1991 г.). Кореспондент на БНТ в Москва (1998-1991 г.). Редактор в радио \"Свободна Европа\" (1992 г.); завеждащ българската секция. \r\n \r\n \r\n1927 г. \r\nРоден е Рангел Георгиев Игнатов - български писател, автор на разкази, романи, сценарии, пиеси. Завършва Народно военно артилерийско училище (1949 г.). Служи като офицер в Сливен, Грудово, Шумен. Работи като редактор в Държавното военно издателство (1953-1966 г.), директор на Театъра на народната армия (1971-1974 г.), заместник-главен редактор на в-к \"Литературен фронт\" (от 1976 г.). Пише предимно върху исторически, военно-патриотични и нравствено-психологически теми. Сред известните му съчинения са: \"Митьо от Равногоре\" (1954 г.), \"Мечтата на Стоян\" (1956 г.), \"Дълг\" (1957 г.), \"Човешка голгота\" (1959 г.), \"Късче небе за трима\" (1962 г.), \"Сбогом, любов\" (1965 г.), \"Страната, където слънцето не залязва\" (1967 г., в съавт. със Сл. Г. Караславов и Хр. Траянов), \"В сянката на ливадите\" (1968 г.), \"Неуловимият Шишко\" (1969 г.), \"Съд на честта\" (ТВ пиеса, 1975 г.), \"Сбогом, любов!\" (тв, 1976 г.), \"За грош надежда\" (1977 г.), \"Законодателят и Разпятието\" (драми, 1978 г.), \"Големият жребий\" (1979 г.), \"През бурята\" (1983 г.), \"Сребърният ангел\" (1986 г. - нереализиран), \"Зала 13\" (1987 г.), \"Цитаделата от говори\" (1990 г.). В тв театър е автор на \"Съд на честта\" (1975 г.) и \"Разпятието\" (1976 г.), а \"Зарево над Драва\" (1974 г., съвместно с П. Вежинов) е най-добрият му сценарий. \r\n \r\n \r\n На тази дата умират:  \r\n2015 г. \r\nУмира Димитър Попов, български политик, юрист, министър-председател (1927-2015). \r\nДимитър Попов е министър-председател на България в правителството, управлявало страната от 20 декември 1990 до 8 ноември 1991 г., наричано „правителство на националното съгласие“, подкрепено от повечето политически партии и с участието на експерти от БСП, СДС, БЗНС. Избран за кандидат-член (1981) и член (1986) на ЦК на БКП. Роден е в Кула, област Видин. Завършва „Право“ в Софийския университет през 1950 година. За кратко работи като миньор (1953 – 1955), след което е юрисконсулт в София. От 1972 до 1990 г. е съдия в Софийски градски съд, а от 1 март 1990 до 1 юли 1992 г. е негов председател. \r\nПрез 1992 г. Попов неуспешно се кандидатира за президент, от Българската национална демократическа партия. \r\n \r\n \r\n1890 г. \r\nРоден е Никола Танев – български художник. Танев е роден в гр. Свищов. Учи в печатарско училище във Франция, завършва Академията за декоративни и изящни изкуства в Париж (1912 г.). Първата му самостоятелна изложба е в София през 1912 г. Има много изложби в различни европейски страни. Никола Танев е един от създателите и пръв ръководител на дружество \"Родно изкуство\". По-късно се парализира в резултат, на което престава да рисува. Съпругата му записва спомените му и ги издава през 1983 г. Сред популярните му произведения са: \"Мотив от Сена - Париж\" (1912), \"Пазар в Карлово\" (1943), \"Карловски двор\" (1943) и др. \r\n \r\n \r\n1887 г. \r\nРоден е Никола Арнаудов – български ботаник, анатом и физиолог. Завършва естествена история в Софийския университет, след което става асистент, доцент и професор (1925 г.) по обща ботаника и анатомия и физиология на растенията. Специализира ботаника в Мюнхен. Умира на 29 октомври 1961 г. \r\n \r\n \r\n1864 г. \r\nРоден е Сава Панайотов Савов - български офицер, генерал от пехотата (1935 г.). Завършва Военното училище в София (1885 г.). Участва в Сръбско-българската война (1885 г.) като командир на рота. Завършва военна академия в Торино, Италия (1891 г.). През Балканската война (1912-1913 г.) е командир на 22-ри пехотен Тракийски полк. През I-вата световна война (1915-1918 г.) е командир на 5-та Пехотна Дунавска дивизия, 3-та армия (1917 г.), 4-та армия (1918 г.). Министър на войната (1918-1919 г.). Съветник на царя, народен представител. Умира на 10 април 1940 г. в София. \r\n \r\n \r\n1856 г. \r\nРоден е Димитър Мишев – български просветител и общественик. Завършва Габровската гимназия, след което работи като учител в Орхание (дн. Ботевград). През 1877 г. се премества в София и става преводач на софийския окръжен началник. След Освобождението учителства в редица градове - Лом, Видин, Сливен, Цариград. От 1895 г. до 1901 г. е избран за секретар на Българската екзархия в Цариград. Взема участие в редактирането на в. \"Църковен вестник\", \"Балкански сговор\", \"Църковен архив\" и др. Депутат е в IV-то и в ХIV-то Обикновено народно събрание (1884–1886 г., 1908–1911 г.). Издава \"Ръководство по български език\", \"Христоматия. За долните класове на гимназията и общинските класни училища\", \"Обществена съвест\" и др. \r\n \r\n \r\n \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.12.05", "title": "Денят 5 декември в българската история"}
{"url": "http://www.focus-news.net/news/2019/12/05/2726327/denyat-5-dekemvri-v-svetovnata-istoriya.html", "text": "На този ден през 1933 г. в САЩ официално е отменен “сухият режим”. Режимът е въведен през 1919 г. от президента Удроу Уилсън като следствие от протестантските му убеждения и забранява производството и продажбата на спиртни напитки. През 1945 г. пет американски самолета \"Авенджър\" изчезват безследно в Бермудския триъгълник. Четири години по-късно Йерусалим е провъзгласен за столица на Израел. На този ден в далечната 1492 г. в рамките на първата си експедиция Христофор Колумб открива остров Санто Доминго. Лондонската къща “Кристи’с” осъществява първия си търг на 5 декември 1766 г. През 1848 г. американският президент Джеймс Полк официално потвърждава откриването на златни залежи в Калифорния, с което провокира “златната треска” от 1849 г. През 1872 г. американският кораб \"Мария Селесте\" е открит в Атлантическия океан с непокътнат товар и без екипаж. На 5 декември 1876 г. при пожар в Бруклинския театър в Ню Йорк загиват 295 души. През 1902 г. под ръководството на изобретателя Гуилермо Маркони се осъществява първия трансатлантически радиосигнал.  \r\nНа 5 декември са родени: поетът Фьодор Иванович Тютчев, 1803 г., Уолт Дисни - американски кинорежисьор, художник и аниматор, основател на едноименната филмова компания. 1901 г., Пумипон Адулядет – крал на Тайланд, 1927 г., оперният певец и тенор Хосе Карерас. На 5 декември умират: композиторът Волфганг Амадеус Моцарт, 1791 г., писателят Александър Дюма-баща, 1870 г., полският писател Владислав Станислав Реймонт, 1925 г., художникът Клод Моне - 1926 г. \r\n \r\nООН отбелязва Международния ден на доброволеца. \r\n \r\n  \r\n2015 г. \r\nЕвропейският съд по правата на човека в Страсбург осъжда Русия за системата ѝ за общо подслушване на мобилни телефони. \r\n \r\n \r\n2014 г. \r\n \r\nПроведен е Първият изследователски тестов полет на космическия кораб на НАСА's Орион. Той е изстрелян успешно в 12:05 ч. UTC и се приводнява в Тихия океан в 16:29 ч. след като извършва две орбити на Земята. \r\n \r\nБританският музей обявява, че ще заеме Мраморите на Елгин от своята колекция на Ермитажа в Санкт Петербург. Гръцкият министър председател Антонис Самарас нарича това „провокация срещу гръцкия народ.“ \r\n \r\nКитайският Върховен прокураторат на народа арестува бившия министър на обществената сигурност Чжоу Юнкан по обвинение в корупция и го изключва от Китайската комунистическа партия. \r\n \r\nНападение срещу военен лагер близо до Ури, Кашмир, причинява смъртта на 11 индийски войници и полицаи. Осем бунтовници и двама цивилни са убити в тази и други атаки в щатската столица Шринагар и част на южен Кашмир.  \r\n \r\n \r\n2013 г. \r\n \r\nПри опит за завземане министерството на отбраната в Йемен загиват 52 човека. \r\n \r\nВ Йоханесбург на 95 години почива Нелсън Мандела. \r\n \r\n \r\n2012 г. \r\n \r\nЕвропейската комисия глобява компаниите Philips, LG Electronics, Samsung SDI, Panasonic, Toshiba и Technicolor с общата сума от 1,47 милиарда евро за картелен сговор осъществяван в период от 10 год. (1996 - 2006). \r\n \r\nЗа президент на Швейцария е избран Ули Маурер. \r\n \r\n \r\n2011 г. \r\n \r\nВ Бон/Германия завърши международна конференция за Афганистан. \r\n \r\nВ Белгия след 540 дневно забавяне се сформира ново правителство начело с Елио Ди Рупо, председател на Партията на социалистите франкофони. Той е първият френскоговорящ министър-председател на Белгия от 70-те години. На 26 ноември \"Стандард енд Пуърс\" намали кредитния рейтинг на Белгия с една стъпка от АА+ на АА с негативна перспектива. Като една от най-отворените икономики в еврозоната (износът формира над 80% от БВП) страната е изключително податлива на намаление на търсенето от търговските ѝ партньори. Ако държавният дълг надхвърли 100% от БВП рейтингът ще бъде снижен с още една степен. Белгия отменя ограниченията за достъп до своя пазар на труда на работници от Румъния и България. \r\n \r\nСирия приема плана на Лигата на арабските държави за изпращането на арабски наблюдатели в страната. \r\n \r\nВ Русия се провеждат демонстрации срещу изборни измами. Сред над 400-те арестувани са и блогърът Алексей Навални и опозиционният деец Иля Яшин. \r\n \r\n \r\n2006 г. \r\n \r\nИталианското правителство в качеството си на депозитар на основните договори на Европейския съюз приема ратифицирания от Дания през 2005 г. Договор за присъединяване на България и Румъния към ЕС. \r\n \r\n \r\n2005 г. \r\n \r\nВъв Великобритания са узаконени еднополовите бракове. \r\n \r\n \r\n1994 г. \r\n \r\n \r\nВлиза в сила Договорът за ограничаване и съкращаване на стратегическите нападателни оръжия (СТАРТ-1) между СССР и САЩ, подписан на 31 юли 1991 г. от президентите на СССР и САЩ Михаил Горбачов и Джордж Буш. \r\n \r\n \r\n1985 г. \r\n \r\nТози ден е установен с резолюция на Общото събрание на ООН като Международен ден на доброволеца. \r\nОтбелязването на този ден е начин да се привлече общественото внимание към хилядите доброволци по целия свят, които ежедневно отделят от времето си, за да помагат на другите, които дават от себе си и енергията си без да чакат нищо в замяна. Това е ден, в който всеки един от нас може да отдели малко от времето си и да се замисли какво е направил през изминалата година за обществото и средата, в която живее. \r\n \r\n \r\n1979 г. \r\n \r\nВ Никарагуа е учреден специален трибунал за действията на лица подържащи режима на диктатора Сомоса. \r\nПрез 1932 г. Анастасио Сомоса Гарсия заема длъжността началник на Националната гвардия. Президент е на Никарагуа (1936-1947 г., 1950-1956 г.). По време на диктаторското му управление са избити много патриоти, между които и националният герой на Никарагуа А. Сандино, разтурени са демократичните организации. Изпраща войски в помощ на диктаторския режим в Коста Рика (1948 г.) и организира интервенцията в Гватемала (1954 г.). През 1956 г. е смъртно ранен в резултат на извършено срещу него покушение. \r\n \r\n \r\n1960 г. \r\n \r\nШестнадесет годишната датчанка Анет Тофт става дву-милионната емигрантка в Канада, след Втората световна война. \r\n \r\n \r\n \r\n1949 г. \r\n \r\nЙерусалим е провъзгласен за столица на Израел. \r\nЙерусалим е град в Израел, на Юдейското плато, западно от Мъртво море. Определя се като \"свещен град\" за християни, юдеи и мюсюлмани. Първите данни за съществуването на Йерусалим са от средата на II в. пр. Хр. Влиза в състава на много древни и средновековни държави. След смъртта на цар Соломон политическото и религиозното значение на града запада. Разорен от асирийците, които опожаряват Соломоновия храм (587 пр. Хр.), градът е изграден отново по нареждане на цар Кир (към 536 пр. Хр.). По-късно попада под владичеството на египетските Птолемеи и азиатските Селевкиди. Освободен от Макавеите през 68 пр. Хр., Йерусалим е завладян от Помпей, който поверява управлението му на Антипатор, чийто син Ирод Велики (414 пр. Хр.) издига и украсява Йерусалимския храм. Почти веднага след смъртта на Ирод Юдея е присъединена към римската провинция Сирия и е управлявана от прокуратори, най-известен от които е Пилат Понтийски. След въстание през 70 г. Тит завладява отново града, който по-късно е сринат до основи от Адриан (131 г.) и върху развалините му е създадена римската колония Елия. Константин Велики и източните императори издигат отново Йерусалим, но упадъкът на Византийската империя спира неговото развитие. Завладян от персите при Хозрой (614 г.), отвоюван от Хераклий (629 г.) и отново завладян от арабите при Омар (636 г.), Йерусалим е последователно под властта на Омаядите, Абасидите и Фатимидите. През 1099 г. го превземат и кръстоносците, но през 1187г. Саладин го завоюва отново. С малки изключения градът остава в ръцете на мюсюлманите до края на I-вата световна война. От 1920 до 1947 г. е административен център на Палестина (под британски мандат). По решение на ООН през 1947 г. е отделен като самостоятелна административна единица. В резултат на Арабско-израелската война (1948-1949 г.) градът е разделен между Израел (западна част) и Йордания (източна част). \r\n \r\n \r\n1946 г. \r\n \r\nРоден е Хосе Карерас - испански оперен певец, тенор. Ражда се в Каталуния. Оперният му дебют е на 11 години в Барселона. Карерас следва химия с намерението да продължи семейната традиция в козметичната индустрия, но не изоставя и оперното пеене. Печели първа награда в международен оперен певчески конкурс “Verdi Singing Competition” в Парма, Италия, което предначертава кариерата му. През 1971 г. Карерас дебютира като оперен певец в операта на Доницети “Мария Стюарт”; през 1972 г. изпълнява ролята на Пинкертон от операта “Мадам Бътерфлай” на Пучини в Ню Йорк; през 1974 г. дебютира на сцената “Метрополитън Опера” в ролята на Каварадоси от “Тоска” на Верди. През 1976 г. Карерас пее в “Реквием” от Дж. Верди в Залцбург по покана на Херберт фон Караян. Сътрудничеството между двамата е много резултатно. Карерас записва повече от 50 опери и 40 класически и популярни рецитали. През 1992 г. е музикален директор на церемонията по откриването на Летните олимпийски игри в Барселона. През същата година той публикува книгата “Автобиография”. Дискография: “Love is Jose Carreras” (1984 г.), “Sings Andrew Lloyd Weber” (1989 г.), “International Songs” (1990 г.), “Peter and the Wolf [in Spanish]” (1990 г.), “Zarzuela” (1991 г.), “Recital De Canciones” (1991 г.), “My Barcelona” (1992 г.), “Amigos Para Siempre: Friends for …” (1992 г.), “Mi Otro Perfil” (1993 г.), “Zarzuelas” (1994 г.), “Christmas with Carreras” (1995 г.), “Merry Christmas” (1995 г.), “Celebration of Christmas” (1996 г.), “Passion” (1996 г.), “My Romance” (1997 г.), “A Tribute to Operetta: A Franz Lehar Gala” (1998 г.), “Pure Passion” (1999 г.), “Love Songs from Spain” (2000 г.). \r\n \r\n \r\n1945 г. \r\n \r\nПет американски самолета \"Авенджър\" изчезват безследно в Бермудския триъгълник. \r\n \r\n \r\n1941 г. \r\n \r\nВ хода на Втората световна война съветската армия започва контраофанзивата си при Москва. \r\n \r\nАмериканският самолетоносач “Лексингтън” напуска базата на американските ВМС в Пърл Харбър, благодарение на което избягва японските бомбардировки от 7 декември. \r\nПърл Харбър е американска военноморска база, създадена в началото на ХХ в., разположена е на южния бряг на о-в Оаху, на 10 км западно от Хонолулу (Хавайските о-ви). На 7 декември 1941 г. Япония напада базата и с това започва Тихоокеанската кампания (1941-1945 г.). Към 7 декември 1941 г. там се намират основните сили на Тихоокеанския флот на САЩ, които включват 45 морски съда, 5 подводници, 9 минни заграждения и 24 спомагателни съда. Базата разполага с 394 самолета. Японското морско командване, подробно информирано за дислокацията на американските кораби в базата и за разположението на средствата за отбрана, разработва план за внезапно нападение. На 29 ноември 1941 г. японско авионосно съединение под командването на адмирал Ямамото Усироку излиза от залива Хитокапу (Курилските о-ви) и на 7 декември достига в район от 350 до 500 км северно от о-в Оаху. В близост се намират около 20 японски подводници. В продължение на 2 часа японските самолети нанасят ред последователни удари по американските кораби, летището и бреговата батарея. Боеготовността на базата е слаба, ПВО са неорганизирани, корабите и авиацията не са в готовност. В резултат на операцията са потопени 7 кораба, повредени са други 8, унищожени са 188 самолета. Загиват повече от 3 000 души. Загубите на японския флот възлизат на 21 самолета и 5 малки подводни лодки. На 8 декември 1941 г. САЩ и Великобритания обявяват война на Япония, с което се открива Тихоокеанския фронт. \r\n \r\nПравителството на Австралия отменя изпращането на войски в Англия, поради надигащата се заплаха от военен конфликт с Япония. \r\n \r\n \r\n1936 г. \r\n \r\nПриета е Конституцията на СССР, известна като Сталинската конституция. Според нея, властта се предава в ръцете на Върховния съвет на СССР. \r\n \r\n \r\n1933 г. \r\n \r\nВ САЩ официално е отменен “сухият режим”. Режимът е въведен през 1919 г. от президента Удроу Уилсън като следствие от протестантските му убеждения и забранява производството и продажбата на спиртни напитки. \r\n \r\n \r\n1932 г. \r\n \r\nРоден е Шелдън Лий Глашоу - американски физик теоретик. Един от авторите (заедно с А. Салам и С. Уайнбърг) на теорията на обединеното слабо и електромагнитно взаимодействие, която предполага съществуването на 4 частици, носители на електрослабото взаимодействие - фотона и неизвестните тогава W+-, W-- и Zo-частици, чието откриване (през 1983 г.) от К. Рубия потвърждава теорията. През 1965 г. Глашоу и Дж. Бьоркен предлагат да се въведе четвърти кварк (c-кварк) в кварковата теория на М. Гел-Ман. Носител е на Нобелова награда за физика за 1979 г., съвместно А. Салам и С. Уайнбърг. \r\n \r\n1927 г. \r\n \r\nРоден е Пумипон Адулядет – крал на Тайланд. Впоследствие този ден е обявен за Национален празник на страната. Кралство Тайланд (англ. Тhailand) е държава в Югоизточна Азия, на п-в Индокитай и Малака. Бреговете й се намират на юг от Сиамския залив и на югозапад от Андаманско море. Площ - 514 000 кв. км. Население - около 60 000 000 жители. (1996 г.). Съществуват 15 етнически общности таи. В страната живеят също и китайци, представители на мон-кхмерски, тибето-бирмански и други етнически групи. 95 % от наслението са будисти. Официален език е таи. Столицата е Банкок. Парична единица - бат. Административно деление е на 71 провинции. Страната е конституционна монархия. \r\n \r\n \r\nВ Скопие започва процес срещу 20 студенти от различни университети на Сърбохърватското кралство, арестувани след провал в Македонската младежка тайна организация, създадена с цел да подпомага ВМРО в борбата за освобождение. Поради широкия отглас в чужбина смъртни присъди не са издадени. Студентите са осъдени на дългогодишна каторга при строг режим. \r\n \r\n \r\n1926 г. \r\n \r\nУмира Клод Моне - френски художник, един от създателите на импресионизма - названието произлиза от картината му \"Импресия. Изгряващо слънце\" (1872 г., музей \"Мармотан\" в Париж). Клод Моне е роден е през 1840 г. в Париж. Учи при Е. Боден, а през 1863 г. е в ателието на живописеца Ш. Глейра. Произведения: (“Закуска на тревата”, 1866 г.; “Камила”, 1866 г.; “Жени в градината”, 1867 г.; “Размишления”, 1874 г.). “Впечатления. Изгряващо слънце” (1873 г.), “Булевардът на капуцините в Париж” (1883 г.), “Гара Сен Лазар” (1877 г.) и др. През 90-те години на XIX век създава серия платна - вариации на един сюжетен мотив, предавайки различни светлинни състояния на деня и на годишните времена - \"Руанската катедрала\", \"Маково поле\", \"Регата\", серия \"Водни лилии\" и др. В последните год. от живота си рисува почти сляп. \r\n \r\n \r\n1925 г. \r\n \r\nУмира Владислав Станислав Реймонт - полски писател реалист. Роден е на 7 май 1867 г. в Кобеля Велке, до Лодз. Автор на реалистични новели, повести, романи. В произведенията си представя живота в Полша от началото на ХХ в. В романа му \"Селяни\" (т. I-IV, 1904-1909 г.) са показани обществените и психологическите конфликти на полското село. В социалните романи \"Комедиантка\" (1896 г.) и \"Обетована земя\" (т. I-II, 1899 г.) показва градския живот и живота на интелигенцията. Автор е на историческия роман \"Годината 1794\" (в 3 т., 1913-1918 г.) разказващ за драматичния край на независимата полска държава и за въстанието на Тадеуш Косцюшко. Носител е на Нобелова награда за литература от 1924 г. за романа \"Селяни\". \r\n \r\n \r\n1917 г. \r\n \r\nВ Киев е открита Украинската държавна академия по изкуствата. \r\nКиев е столица на Украйна, административен център на Киевска област, намиращ се на десния бряг на р. Днепър. Важен търговски и транспортен център. Според преданието Киев е основан от Кий. Градът става известен към средата на IХ в., когато Рюриковият пълководец Асколд го освобождава от владичеството на хазарите. По-късно е присъединен към Новгородското княжество. През 882 г. е средище на княжество. Според преданието Владимир Велики приема в този град християнството заедно с цялата си войска. От 1037 до 1180 г. е столица на Русия. След това попада под различни владичества - на поляците (1205 г.), на Батухановите монголи (1239 г.), на литовците (1320 г.) и на кримските татари (1481 г.), които го разоряват. Завладян отново от поляците в началото на ХVI в. Става столица на Украйна, а от 1687 г. е отново в Русия. \r\n \r\n \r\n \r\n1912 г. \r\n \r\nСъздадено е Македонско военно губернаторство с временен губернатор ген. Христофор Хесапчиев (на снимката), а по-късно - ген. Михаил Иванов, с център Сяр. То включва 4 окръга: Драмски (5 околии), Сярски (9 околии), Солунски (от 12 декември Кукушки - 5 околии) и Щипски (5 околии). На 18 декември са утвърдени Временни наредби за гражданското управление на завладените земи. \r\n \r\nИталия, Австро-Унгария и Германия подновяват Тройния съюз за срок от 6 години. \r\nТройният съюз се формира между 1879 г.-1882 г. между Германия, Австро-Унгария и Италия. Официално е провъзгласен през 1888 г. Тройният съюз поставя началото на военен блок начело с Германия. Противоречията между Тройния съюз и Антантата (военнополитически блок между Англия, Франция и Русия) довеждат до Първата световна война. През 1915 г. Италия излиза от Тройния съюз. \r\n \r\n \r\n1904 г. \r\n \r\nРуският флот е разгромен от японците при Порт Артур. \r\nПорт Артур е китайско пристанище, чието ключово разположение контролира залива Лядоун. През 1894 г. е превзето от Япония, година по-късно е върнато отново на Китай. През 1868 г. е дадено под аренда на Русия и става основна руска военна база в Далечния изток. Руско–японската война започва с изненадващо нападение над Порт Артур през февруари 1904 г. Завзет е провлакът, който свързва полуострова с континента, и започва десетмесечна обсада на руския гарнизон, който капитулира след героична отбрана. От 1905 г. до 1945 г. Порт Артур е даден на японците, които го превръщат в своя военноморска база. След това пристанището се контролира от Съветския съюз. През 1955 г. е върнато на Китай. \r\n \r\n \r\n1902 г. \r\n \r\nПод ръководството на изобретателя Гуилермо Маркони се осъществява първия трансатлантически радиосигнал. \r\nГуилермо Маркони е италиански радиотехник и предприемач. Като ученик се интересува от действието на електромагнитните вълни и изучава Морзовата азбука. Заминава за Англия (юли 1896 г.), където демонстрира апарат с антена от покрива на централната поща в Лондон, като предава сигнал до друга сграда отстояща на разстояние от 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация, а през 1899 г. успява да предаде съобщение през Ламанша.) През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианската армия. На 20 юли 1937 г. умира от инфаркт. Докато трае погребението му, радиостанциите в света прекъсват предаванията си за 2 минути. \r\n \r\n \r\n1901 г. \r\n \r\nРоден е Уолт Дисни - американски кинорежисьор, художник и аниматор, основател на едноименната филмова компания. Реформатор и новатор на американското анимационно кино, продължител на най-добрите традиции на комедийната школа на М. Сенет. От средата на 30-те години филмите му завладяват световния кинопазар и оказват влияние върху развитието на анимацията в много страни. Създава редица популярни герои (Мики Маус, Доналд Дък и др.), чиито образи са възпроизведени в открития през 1955 г. в Анахайм, щат Калифорния, увеселителен детски парк \"Дисниленд\". Негови пълнометражни филми са: \"Снежанка и седемте джуджета\", \"Трите прасенца\", \"Бамби\", \"Алиса в страната на чудесата\", \"101 далматинци\" и др. Има 29 награди \"Оскар\". \r\n \r\n \r\n1896 г. \r\n \r\nРоден е Карл Фердинанд Кори - австрийско-американски биохимик, носител, заедно с Б. Усай, на Нобелова награда за физиология и медицина през 1947 г. Съвместно със съпругата си Гърти Тереза Кори изследва обмяната на въглехидратите. Обясняват биохимичните реакции на превръщането на глюкозата в гликоген и на гликогена в глюкоза (цикъл на Кори). Откриват глюкозо-1-фосфата (естер на Кори) и установяват ролята му в обмяната на въглехидратите. \r\n \r\n \r\n1891 г. \r\n \r\nУмира Педро II - вторият и последен император на Бразилия. Управлява страната от 1840 г., макар че формално е провъзгласен за император още през 1831 г. – ненавършил шест години. Управлението му се отличава с разцвет на бразилската икономика. През 1889 г. е свален от властта в резултат на военен преврат, след който страната е провъзгласена за република. \r\n \r\n \r\n \r\n1876 г. \r\n \r\nПри пожар в Бруклинския театър в Ню Йорк загиват 295 души. \r\n \r\n \r\n1872 г. \r\n \r\nАмериканският кораб \"Мария Селесте\" е открит в Атлантическия океан с непокътнат товар и без екипаж. \r\n \r\n \r\n1870 г. \r\n \r\nУмира Александър Дюма-баща - френски писател, автор на исторически драми, на историко-приключенски романи - \"Тримата мускетари\", \"Кралица Марго\", \"Граф Монте Кристо\". Преведени са на много езици. \r\n \r\n \r\n1868 г. \r\n \r\nЖителите на гр. Велес решават да се откажат от Цариградската патриаршия. Владиката Антим, грък по народност, не се съгласява с това решение и на другия ден българското духовенство извършва служба, по време на която името на патриарха не се споменава демонстративно. Така тази епархия се присъединява към българската църква начело с Иларион Макариополски в Цариград. По силата на ферман от февруари 1870 г. Велешката епархия е включена към Българската екзархия и през 1872 г. получава първия свой български митрополит - Генадий. \r\n \r\n \r\n1867 г. \r\n \r\nРоден е Юзеф Пилсудски ¬ полски държавник, маршал, най-видната фигура в политическия живот на Полша между двете световни войни. През 1918 г. е ръководител на държавата и на армията на независима Полша. Установява авторитарен режим. Деец на дясното крило на Полската социалистическа партия. През май 1926 г. организира преврат и установява \"санационен\" режим. \r\n \r\n \r\n1854 г. \r\n \r\nАмериканецът Аарон Алън патентова сгъваемите театрални кресла. \r\n \r\nВ хода на Кримската война се води сражението под Инкерман между руските войски и съюзническата армия. \r\nКримската или Източна война е историческа война на Русия с коалицията на Великобритания, Франция, Турция и Сардиния. Засилването на експанзията на Великобритания и Франция за завладяване на нови пазари и колонии среща съпротивата на Русия, стремяща се да защити своите икономически и политически интереси по крайбрежието на Черно море и да укрепи влиянието си на Балканите. Турция се стреми с помощта на съюзниците си да откъсне от Русия Крим и Кавказ. Използвайки религиозните спорове, Турция започва война срещу Русия (октомври 1853 г.). Обединеният англо-френски флот навлиза в Черно море и Русия обявява война на Великобритания и Франция (февруари 1854 г.). Русия участва в Кримската война с армия от 700 000 души, а нейните противници - с 1 млн. души. Руската армия е не само по-малка, но и по-лошо въоръжена. Бойните действия на сухопътните войски протичат на Балканите, в Кавказ и на Кримския п-в; флотът действа във водите на Черно море. В края на 1855 г. военните действия са прекратени. Русия изпада в дипломатическа изолация и е принудена да сключи тежкия за нея Парижки мирен договор (1856 г.). \r\n \r\n \r\n1848 г. \r\n \r\nАмериканският президент Джеймс Полк официално потвърждава откриването на златни залежи в Калифорния, с което провокира “златната треска” от 1849 г. \r\nДжеймс Нокс Полк e американски политик, президент на САЩ от 1845 до 1849 г., от Демократическата партия. Полк завършва право в Университета в Северна Каролина през 1818 г. Седем последователни мандата е в Долната камара на Сената. От 1839 г. Джеймс Полк е губернатор на щата Тенеси. През 1844 г. е номиниран от Демократическата партия за вицепрезидент, но след възникналите в партията конфликти около кандидатурите за президент на Мартин Ван Бюрен и Джон Калхун, партийният конгрес го избира като компромисен кандидат. Джеймс Нокс Полк умира през 1849 г. \r\n \r\n \r\n1839 г. \r\n \r\nРоден е Джордж Армстронг Къстър ¬ американски офицер, генерал-майор, участвал в Гражданската война в САЩ. Убит, заедно с целия си отряд, от индианци в сражението при Литъл Биг Хорн през 1876 г. \r\n \r\n \r\n1837 г. \r\n \r\nОтблъсната е атаката на френско-канадските въстаници в Торонто. \r\n \r\n \r\n1813 г. \r\n \r\nВойските на антинаполеоновската коалиция навлизат в град Любек, Германия. Любек е град в Северозападна Германия. Разположен е близо до устието на р. Траве, на Балтийско море, и се намира в област Шлезвиг-Холщайн. \r\n \r\n \r\n1812 г. \r\n \r\n \r\nНаполеон изоставя армията си в Русия и се завръща в Париж. \r\nНаполеон Бонапарт е френски император. През 1812 г. Наполеон предприема несполучлив поход в Русия и е принуден да отстъпи потегляйки обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодалнокрепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където и умира. \r\n \r\n \r\n1803 г. \r\n \r\nРоден е Фьодор Иванович Тютчев - руски поет, член-кореспондент на Петербургската академия на науките от 1857 г. Създател е на лиричната миниатюра в руската поезия. Автор на философска и любовна лирика - сборник \"Стихотворения\", на политически стихотворения и публицистика с панславистка ориентация. \r\n \r\n \r\n1791 г. \r\n \r\nУмира Волфганг Амадеус Моцарт (пълното му име е Йохан Кристос Волфганг Теофил Моцарт) - австрийски композитор, представител на Виенската класическа школа с огромно творчество във всички жанрове. \r\nМоцарт е роден през 1756 г. в Залцбург. Концертира и композира от 6-годишна възраст. През 1769-1781 г. е концерт-майстор на придворната капела в Залцбург. От 1781 г. работи във Виена (от 1787 г. е придворен композитор) като клавесинист, органист, цигулар, диригент и композитор. На основата на немския зингшпил и на италианската опера буфа създава класически опери - \"Отвличане от сарая\", \"Сватбата на Фигаро\", \"Дон Жуан\", \"Вълшебната флейта\". Автор е на около 40 симфонии, 25 концерта за пиано и оркестър, 7 концерта за цигулка и оркестър, 9 концерта за духови инструменти и оркестър, камерна музика, клавирни творби, арии, дивертименти, серенади, меси, мотети, \"Реквием\" и др. Погребан е в безименен гроб в гробището за бедни. Причината за неговата смърт остава неизяснена. \r\n \r\n \r\n1766 г. \r\n \r\nЛондонската къща “Кристи’с” осъществява първия си търг. \r\n ‘Кристи’с” е основана от Джеймс Кристи, който развива традицията за провеждане на студийни разпродажби на произведения на изкуството. Фирмата, която става компания през 1973 г., в момента има клонове по цял свят. \r\n \r\n \r\n1757 г. \r\n \r\nВ битката при Лойтен пруският крал Фридрих I Велики побеждава австрийските войски. Битката се състои по време на Седемгодишната война, близо до Бреслау между войските на Фридрих I Велики и австрийците, водени от граф Леополд фон Даун. Фридрих започва битката с маневра, която има за цел да заблуди австрийските войски. Прусаците почти претърпяват поражение, но благодарение на резервни кавалеристки части успяват да обърнат хода на сражението. Австрийците са принудени да се оттеглят към река Одер, но изградените мостове не могат да поемат тяхното бягство. Само около 37 000 от 90 000-та австрийска армия успява да се завърне обратно. Убитите прусаци са едва 1140. Така Австрия е принудена да напусне Силезия. \r\n \r\n \r\n1714 г. \r\n \r\nВ чест на съпругата си Екатерина Алексеевна руският цар Петър I Велики учредява орден “Света Великомъченица Екатерина”. \r\nПетър I Велики е руски цар от 1682 г., първият руски император от 1721 г. Син е на цар Алексей I Михайлович; от династията Романови. Наследява короната от Фьодор III (1682 г.) царува заедно с брат си Иван под регентството на сестра им София Алексеевна до 1689 г. Петър I Велики започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Той поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците през 1696 г. Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. побеждава при Полтава шведския крал Карл ХII, който търси убежище в Турция. Петър I Велики губи Азов, но чрез Нищадския договор получава Лифландия, Естландия, Карелия и част от Финландия. Открива Академия на науките в Петербург през 1725 г. \r\n \r\n \r\n1496 г. \r\n \r\nПо заповед на крал Мануел I евреите са изгонени от Португалия. \r\nВ началото на управлението си Мануел I освобождава всички евреи, които са затворени по време на Жуау ІІ. Когато португалският крал решава да се ожени за принцеса Исабела Арагонска, нейните родители Фердинанд и Исабел, които прогонват евреите през 1492 г. поставят на Мануел I условие да прогони евреите от територията на страната си. През декември 1496 г. се постановява, че всеки евреин, който не приеме християнството, трябва да напусне страната. Това изселване обаче трябва да се осъществи единствено чрез специално определени от краля кораби. Когато тези, които избират екстрадирането, пристигат на пристанището в Лисабон, са посрещнати от духовници и войници, които прилагат сила, принуждаване и обещания, за да ги покръстят и да предотвратят напускането на страната. Този период на практика слага край на присъствието на евреите в Португалия. По-късно всички приели християнството евреи са наричани “нови християни”. Бунт от 1504 г. води до смъртта на 2 000 евреи, като лидерите на бунта са екзекутирани по заповед на Мануел I. \r\n \r\n \r\n1492 г. \r\n \r\nВ рамките на първата си експедиция Христофор Колумб открива остров Санто Доминго. \r\nПървата експедиция на Колумб (1492-1493 г.) включваща корабите “Санта Мария”, “Пинта” и “Ниня” потегля на 3 август 1492 г. от Канарските острови, пресича Атлантическия океан в субтропичния пояс и достига до остров Сан Салвадор от Бахамския архипелаг, където акостира на 12 октомври 1492 г. (официалната дата на откриването на Америка). Между 14 до 24 октомври посещава редица острови от Бахамския архипелаг, а в периода 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда в риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. \r\n \r\n \r\n1456 г. \r\n \r\nЗеметресение разрушава Неапол, загиват над 35 хиляди души. \r\nНеапол е град в Южна Италия, в подножието на вулкана Везувий. Административен център на област Кампания и провинция Неапол.. Важен транспортен възел.. Най-големият културен и икономически център на Южна Италия. \r\n \r\n \r\n1349 г. \r\n \r\nВ Нюрнберг е устроен масов еврейски погром във връзка с обвинението към еврейската общност, че е отговорна за разпространението на чумната епидемия. \r\n \r\n  \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.12.05", "title": "Денят 5 декември в световната история"}
{"url": "http://www.focus-news.net/news/2019/12/05/2726330/vav-vetovo-shte-se-provede-konferentsiya-perspektivi-na-mladite-romi.html", "text": "В града ще се проведе конференция „Перспективи на младите роми“. Това съобщиха от пресцентъра на  Световната ромска организация . Създаването на Консултативен ромски съвети по сигурността в община Ветово и изграждане на регионален Център за интеграция на ромите са темите, които ще бъдат обсъдени на конференцията. Тя е организирана от Световната ромска организация, Община Ветово и Националния център за развитие на ромите в Република България.  \r\n \r\nЩе бъде обсъдено и създаването на Младежка ромска организация към младежката структура на БЧК и Хранителната банка за деца. Конференцията ще започне в 10.30 часа в сградата на Община Ветово. \r\n \r\nВ Световната ромска организация членуват роми от 48 държави от три континента. Организацията работи съвместно с Националния център за развитие на ромите в Република България и държавните институции за интеграция на ромите.", "date": "2019.12.05", "title": "Във Ветово ще се проведе конференция „Перспективи на младите роми“"}
{"url": "http://www.focus-news.net/news/2019/12/05/2726332/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "Свети Kиприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус“ . Богослужението ще се състои след редовната света литургия от 10.00 часа . Молитвите на св. Киприян се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\n \r\nНикола ПЕТКОВ", "date": "2019.12.05", "title": "Свети Kиприянови молитви ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2019/12/05/2726331/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\n \r\nВъв връзка с изграждане на сградно водопроводно отклонение на ул. „Марагидик“ в кв. „Подуяне“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на ул. „Марагидик“, ул. „Петър Богдан“, ул. „Кобилино бранище“, ул. „Велчо Атанасов“, ул. „Гълъбец“, бул. „Ситняково“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блага Димитрова“ ъгъла с ул. „Георги Пеячевич“. \r\n \r\nВъв връзка с диагностика на уличен водопровод на ул. „Йордан Бакалов - Стубел“ в кв. „Манастирски ливади“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на ул. „Йордан Бакалов - Стубел“, ул. „Васил Стефанов“, ул. „Околовръстен път“, ул. „Луи Айер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ ъгъла с ул. 420. \r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.12.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/12/05/2726325/vazstanoveno-e-dvizhenieto-po-bul-evlogi-i-hristo-georgievi-v-sofiya-v-zonata-na-metrostantsiya-teatralna.html", "text": "Възстановено е движението по бул. „Евлоги и Христо Георгиеви“ в зоната на метростанция „Театрална“. Това съобщиха от  Столична община . Считано от 04.30 часа тази сутрин са възстановени маршрутите на автобусни линии №11, 213 и 404 в посока автостанция „Гео Милев“, ж.к. „Младост 4“ и ж.к. „Дружба 2“, както следва: \r\n- автобусите от линии №11 и 404 ще се движат от бул. „Ген. Данаил Николаев“ надясно по ул. „Силистра“, надясно по западното пътно платно на бул. „Евлоги и Христо Георгиеви“ и наляво по бул. „Мадрид“ по маршрутите. В обратна посока маршрутите не са променяни; \r\n- автобусите от линия № 213 ще се движат от бул. „Ген. Данаил Николаев“ надясно по ул. „Силистра“, надясно по западното пътно платно на бул. „Евлоги и Христо Георгиеви“ и направо след бул. „Мадрид“ по маршрута. В обратна посока маршрутът не е променян.", "date": "2019.12.05", "title": "Възстановено е движението по бул. „Евлоги и Христо Георгиеви“ в София в зоната на метростанция „Театрална“"}
{"url": "http://www.focus-news.net/news/2019/12/05/2726317/the-independent-ot-es-preduprezhdavat-dzhonsan-che-ima-ogranicheno-vreme-da-izbegne-brekzit-bez-sdelka-ako-specheli-izborite.html", "text": "Лидерите на Европейския съюз са готови да изпратят предизборно предупреждения към Борис Джонсън, британският премиер, че има „ограничено“ време да избегне Брекзит без сделка, разкриха изтекли документи, пише британският вестник  The Independent . \r\n \r\nВ проектно комюнике, което ще бъде представено от останалите 27 държави-членки на ЕС следващата седмица- в деня след изборите на 12 декември- Европейският съвет ще предупреди за малкото време за започване на нов кръг от преговори, които силно наподобяват тези през последните три години.  \r\n \r\nДокументът съобщава, че лидерите ще одобрят Мишел Барние като главен преговарящ, че няма да има сделки с отделните държави-членки и че въпросът ще бъде основна тема в редица срещи на върха на ЕС.  \r\n \r\n : Мария Факова", "date": "2019.12.05", "title": "The Independent: От ЕС предупреждават Джонсън, че има „ограничено“ време да избегне Брекзит без сделка, ако спечели изборите"}
{"url": "http://www.focus-news.net/news/2019/12/05/2726333/pregled-na-osnovnite-temi-v-dobrudzhanskiya-pechat.html", "text": "„Шестокласници от СУ „Св. Климент Охридски“ са победителите в интерактивната игра „Търси се Добруджа“, съобщава вестник  „Нова добруджанска трибуна“ . „Незрящи младежи в Добрич ще могат да се докоснат до културното наследство по иновативен метод“, съобщава изданието. Това са съобщили от Регионалния исторически музей в Добрич, който работи по проект „Другия път“. По него се ползва ресурс от близо 150 хиляди евро по програмата на Европейския съюз „Еразъм+“. Музеят си партнира в инициативата със Средиземноморската асоциация за местно развитие в Бари, Италия, където е създаден методът. Има още няколко неправителствени организации и партньори от Испания и Кипър.  \r\n \r\n„Община Тервел ще закупи нов автомобил за събиране на битовите отпадъци за разширяване на услугата“, съобщава всекидневникът. Инвестицията е за близо 115 хиляди лв. Услугата ще обхване организирано сметосъбиране за поне 95% от населението. Осигуряването на новата техника наред с други приоритети на общината налагат промени в инвестиционната програма за годината.  \r\n \r\n„5-годишна ефективна присъда за грабеж, извършен в условията на опасен рецидив“, съобщава всекидневникът. Окръжният съд в Добрич е постановил осъдителна присъда по дело за грабеж, като е наложил на подсъдимия наказание „лишаване от свобода“ за срок от пет години, което да бъде изтърпяно при първоначален строг режим. Делото е преминало по реда на съкратеното съдебно следствие, при което съдът е длъжен да намали първоначално наложеното на подсъдимия наказание с една трета.  \r\n \r\n„Полицай се гаври с униформата, маскирал се като „горски дух“, пише на първа страница вестник  „Добруджанска трибуна“ . „Зачохленият в гюрлюци Димо Димитров и прекият му шеф Пенко Бяливанов получават заплати на държавни служители с всички привилегии, включително и служебно оръжие, въпреки че фактически не са покрили физическия изпит за пригодност. Известният с прозвището „салкъма“ бивш физкултурник е забелязан в компанията на „суджуците“, чиито районен полицейски инспектор е“, пише изданието.  \r\n \r\nВ рубриката „Новини“ – „ВАС отмени таксите за коли и битови отпадъци“. Общински съвет град Добрич е осъден да заплати юрисконсултско възнаграждение в размер на 100 лв. след като върховните съдии са се произнесли по жалба на областния управител. Таксите за автомобили и сметосъбиране в Добрич са определени в нарушение на Закона от предния Общински съвет. Това е решил Върховният административен съд.  \r\n \r\nОт спортната страница – „Петър Шопов: поемам „Добруджа“ в добър момент. Волейболният клуб „Добруджа 07“ е заявил амбиция за завръщане сред най-добрите в Суперлигата. Поставените цели са добре защитени на старта на сезона след записването на четири поредни победи, в които не е загубен нито един гейм.", "date": "2019.12.05", "title": "Преглед на основните теми в добруджанския печат"}
{"url": "http://www.focus-news.net/news/2019/12/05/2726335/ogranicheno-e-dvizhenieto-na-prevozni-sredstva-nad-10-tona-po-pat-i-9-v-oblast-dobrich-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I-9 в участъка от село Кранево в посока  Варна, предаде кореспондент на  Радио „Фокус” – Варна . Обходният маршрут е през селата Кичево и Оброчище.  \r\n \r\nПриключи ремонтът на част от пътя Кочмар – Тервел. Въведена е временна организация на движение на автомобили  в Добрич по част от  бул. „Русия“ (в района на автогарата - кръстовището с ул. „Гоце Делчев“ в посока ул. „Христо Ботев“ и кръстовището с ул. „Христо Ботев“ в посока жк. „Иглики“) заради строително-монтажни дейности. И на двете кръстовища светофарните уредби не работят. Затворено за движение е едното платно на булеварда, движението на автомобили се извършва двупосочно в другото платно. Участъкът е сигнализиран с пътни знаци.  \r\nВ Добрич времето е слънчево и ясно, тихо е, температурата на въздуха е около минус 6 градуса.  \r\n  \r\nЖулиета НИКОЛОВА", "date": "2019.12.05", "title": "Ограничено е движението на превозни средства над 10 тона по път I-9 в област Добрич в участъка от село Кранево в посока Варна"}
{"url": "http://www.focus-news.net/news/2019/12/05/2726334/na-ofitsialna-tseremoniya-shte-badat-vklyucheni-svetlinite-na-kolednoto-darvo-na-obnoveniya-ploshtad-pred-sgradata-na-obshtina-stara-zagora.html", "text": "На официална церемония ще бъдат включени светлините на коледното дърво на обновения площад пред сградата на Община Стара Загора. Това съобщиха от пресцентъра на  Общината . 12-метровата елха беше засадена миналата година на специалната сцена, тя се развива добре и ще радва за години напред децата на Стара Загора.  \r\n \r\nОт Общината канят гражданите в 17.30 часа, за да посрещнат Дядо Коледа, който ще запали светлините на коледната елха. Подготвена е и специална музикална програма, за да се създаде още по-празнична атмосфера. \r\n \r\n„Тази година надграждаме, заедно с фирмата, която се грижи за осветлението в нашия град. Готвим специална изненада за старозагорци за коледните светлини“, коментира Иванка Сотирова, зам.-кмет на Община Стара Загора. \r\n \r\nПо призива на кмета Живко Тодоров, със запалване светлините на елхата, трябва да светне и всяка друга коледна украса в Стара Загора. \r\n \r\nЗа най-светлите християнски дни през декември, Община Стара Загора организира специална програма. Тя е наситена с прояви, като специално място е отделено за децата на града. Всички културни институти в града ще се включат активно в коледно-новогодишните събития. \r\nОсвен в централната част на града има предвидени места за базари в кварталите.", "date": "2019.12.05", "title": "На официална церемония ще бъдат включени светлините на коледното дърво на обновения площад пред сградата на Община Стара Загора"}
{"url": "http://www.focus-news.net/news/2019/12/05/2726328/api-i-svetovnata-banka-organizirat-forum-za-tol-sistemata.html", "text": "Агенция „Пътна инфраструктура“ и Световната банка – консултант на държавната пътна администрация, организират форум във връзка с въвеждането на тол системата. Срещата е в рамките на общественото обсъждане на проекта на тарифа на тол таксите, което продължава до 16 декември 2019 г. Това съобщиха от пресцентъра на  Агенция „Пътна инфраструктура“ . Събитието ще се проведе от 10.00 часа в хотел „Хилтън“, зала „Мусала“. \r\n \r\nОчаква се във форума да участват министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, заместник-министърът на регионалното развитие и благоустройството Николай Нанков, председателят на Управителния съвет на АПИ Георги Терзийски и др. \r\n \r\nПроф. Олег Асенов, член на Управителния съвет на АПИ, ще представи философията и същността на електронната система. Експерти на Световната банка ще акцентират на най-добрите европейски и световни практики при въвеждането на тол таксуването, принципите за определяне на тарифите у нас и как те ще се отразят на цените на стоките от първа необходимост и на автобусните билети. Ще бъде представен и моделът на функциониране на националните доставчици на услуги и на доставчиците на декларирани данни като партньори на АПИ в тол таксуването. \r\n \r\nНа форума са поканени народни представители от Комисията за регионална политика, благоустройство и местно самоуправление в Народното събрание, представители на МВР, на Агенция „Митници“, членовете на Обществения консултативен съвет по въвеждане в експлоатация на електронната система за таксуване на база време и изминато разстояние. Ще участват представители на дипломатическия корпус, на неправителствения сектор, икономически анализатори и др.", "date": "2019.12.05", "title": "АПИ и Световната банка организират форум за тол системата"}
{"url": "http://www.focus-news.net/news/2019/12/05/2726337/vecher-makedoniya-uspehat-na-severna-makedoniya-e-rezultat-ot-reformite.html", "text": "Македонският премиер Зоран Заев се срещна с министър-председателя на Хърватия Андрей Пленкович в кулоарите на срещата на лидерите на НАТО, отбелязваща 70-годишнина от съществуването на Алианса, пише македонският ежедневник  \"Вечер\" . \r\n \r\nНа срещата двамата премиери се съгласиха, че успехът на Северна Македония в процеса на присъединяване към НАТО е резултат от прилагането на реформите и успешното разрешаване на всички двустранни въпроси, а членството в Алианса идва като потвърждение за стабилността на тези политики. \r\n \r\nАндрей Пленкович потвърди подкрепата на Хърватия за Северна Македония и заяви, че двете страни вече имат и друга обща точка, която ги свързва и насърчава да задълбочават приятелските си отношения в НАТО.  \r\n \r\n : Мария Факова", "date": "2019.12.05", "title": "„Вечер“ (Македония): Успехът на Северна Македония е резултат от реформите"}
{"url": "http://www.focus-news.net/news/2019/12/05/2726339/na-ofitsialna-tseremoniya-shte-badat-vklyucheni-svetlinite-na-kolednata-elha-v-smolyan.html", "text": "На официална церемония ще бъдат включени светлините на коледната елха в Смолян. Събитието ще се състои в 17.00 часа на амфитеатъра на Новия център в града. Това съобщиха от пресцентъра на  Община Смолян  . \r\n \r\nКметът Николай Мелемов ще запали светлините на коледното дърво заедно с талантите от ЦПЛР-ОДК и с децата от детските градини „Зорница”, „Буратино”, „Синчец”, „Слънце”, „Родопчанче”, „Славейче“ и „Веселушко“. Ще има и изненада за тях - ще пристигне и Дядо Коледа. \r\n \r\nЗа поредна година кметът Мелемов заменя поздравителните картички до институциите с електронни честитки, а средствата се дават за подаръци за децата. Най-малките жители на града ще получат лакомства.", "date": "2019.12.05", "title": "На официална церемония ще бъдат включени светлините на коледната елха в Смолян"}
{"url": "http://www.focus-news.net/news/2019/12/05/2726340/prof-oleg-asenov-api-ochakvame-prognozite-ot-analiza-na-svetovnata-banka-da-sa-blizki-do-realnostta-koyato-shte-se-sluchi-sled-vavezhdane-na-tol-sistemata.html", "text": "Очакваме прогнозите, които колегите от Световната банка са направили в актуализирания си анализ, да са близки до реалността, която ще се случи след въвеждане на тол системата. Това каза проф. Олег Асенов, член на Управителния съвет на Агенция „Пътна инфраструктура“, в интервю за предаването „Преди всички“ по  БНР . „Актуализираният анализ, който ние възложихме на колегите от Световната банка във връзка с публикуваната тарифа за обществено обсъждане, показва, че основните стоки и услуги, става дума за 12 крупни стоки, които най-често са на трапезата на българина, ще поскъпнат средно между 1 - 2 стотинки за кг или за литър. Това е очакването, това са общите резултати от анализа. Наблюденията ни и в други държави по отношение на въвеждането на тол такси показва, че по принцип винаги се правят прогнози. Например в Германия имаше прогнози от 7 - 8% повишение на стоките и свързаните с тях услуги, а реалното повишение беше по-малко от 0.15% след въвеждане на тол системата“, каза проф. Асенов. Той уточни, че очакванията за поскъпване на таксите след въвеждане на тол системата ще са не повече от 1 - 2 стотинки.  \r\n \r\nПроф. Олег Асенов коментира и исканията на превозвачите. „С колегите от транспортния бранш водим конструктивен диалог, днешният форум е още една стъпка в намирането на консенсуса и баланса. Въвеждането на тол системата е не просто техническо действие, това е инфраструктурна реформа, която засяга много страни. Тези страни трябва да намерят консенсусния начин за това въвеждане, за да бъде тя ефективна. Разговаряме от гледна точка на техните искания има чуваемост. Опитваме се съвместно със Световна банка да намерим оптималните модели, за да можем заедно с ясното разбиране за тази реформа да я въведем“, обясни той. \r\n \r\n„В момента разглеждаме стартови 12 варианта, от които тръгнахме. Доразработихме от тях още няколко подварианта. Всички тях сме предоставили на превозвачите, днес също ще ги разискваме. Щом има диалог, щом има и този форум, щом има и срещи на седмична база въвеждаме, отчитаме, че има желание от страна на държавата за дискусия, има желание да намерим и да чуем всички страни и да вървим напред“, добави още проф. Асенов.  \r\n \r\nСпоред проф. Асенов таксите в тол системата спазват практиките въведени в останалите европейски страни. „Да, съобразено е, основният критерий, който ние сме приложили при определянето на обхвата на мрежата, е колко е натоварена тази пътна мрежа от пътен трафик. Ние сме анализирали различни данни, с които разполагаме от 2015 до сега, анализирали сме трафика. В покритието, което в момента се предлага, влизат сегменти, които имаме ясна информация, че се натоварват включително и с транзитен трафик. Това беше едно от исканията на превозвачите“, посочи още той. „При въвеждането на тол системата, ние да таксуваме така пътищата на България, че и транзитният трафик, който е един от основните фактори, рушащ пътната инфраструктура, да бъде обхванат като маршрут. Ние спазваме добрите практики, защото европейските практики изискват равнопоставеност на различните видове трафик“, допълни проф. Олег Аснов.", "date": "2019.12.05", "title": "Проф. Олег Асенов, АПИ: Очакваме прогнозите от анализа на Световната банка да са близки до реалността, която ще се случи след въвеждане на тол системата"}
{"url": "http://www.focus-news.net/news/2019/12/05/2726341/zasnezheni-sa-patnite-nastilki-v-rayona-na-grad-malko-tarnovo-v-oblast-burgas.html", "text": "Пътните настилки в района на град Малко Търново са заснежени. Това съобщиха за  Радио \"Фокус\" - Бургас  от Областно пътно управление. Времето в цялата област е ясно, на места облачно. Вятърът тих от север-североизток. Пътните настилки в по-голямата част от областта са сухи, на места в приморския район - влажни. Опесъчени са настилките в района на Дъскотна.  \r\n \r\nАгенция \"Пътна инфраструктура\" припомня, че до 13 декември е въведена временна организация на движението по път III-539 Средец – Айтос от км 44+700 до км 45+680 в района на гр. Айтос, във връзка с изпълнението на обект за пречиствателна станция за отпадни води на града. Скоростта на движение в посочения участък се ограничава на 40 км/ч. До 10 декември т.г. движението по път II-99 Бургас – Черноморец от км 6 до км 14 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци.  \r\n \r\nСпокойна е пътната обстановка на територията на град Бургас. Движението е натоварено по входно-изходните пътни артерии на Бургас - по пътната отсечка кв. \"Банево\" - Бургас, по пътя кв. \"Сарафово\" - Бургас, както и в района на пътен възел \"Юг\". В централната градска част струпване на автомобили се наблюдава по някои участъци от ул. \"Иван Вазов\", от ул. \"Христо Ботев\", както и в района на кръстовището между булевардите \"Стефан Стамболов\" и \"Сан Стефано\".  \r\n \r\nМария ПОПЧЕВА", "date": "2019.12.05", "title": "Заснежени са пътните настилки в района на град Малко Търново в област Бургас"}
{"url": "http://www.focus-news.net/news/2019/12/05/2726326/new-europeliderite-na-velikobritaniya-frantsiya-germaniya-i-turtsiya-obsadiha-siriya.html", "text": "Президентът на Франция Еманюел Макрон, британският премиер Борис Джонсън, турският президент Реджеп Тайип Ердоган и германският канцлер Ангела Меркел се срещнаха в министерската резиденция в Лондон, пише базираното в Брюксел електронно издание  New Europe . \r\n \r\nСпоред изявление на кабинета на британския премиер, лидерите се съгласиха, че нападенията срещу цивилни в Сирия, включително в контролирания от бунтовници Идлиб, трябва да приключат.  \r\n \r\nЛидерите обещаха да работят за създаването на условия за безопасното завръщане на бежанците и се съгласиха, че борбата срещу тероризма във всичките му форми трябва да продължи. Те също обсъдиха операцията на Турция „Мирна пролет“ срещу  „Работническа партия на Кюрдистан“ (ПКК)/Народни отряди за самоотбрана (YPG) в Северна Сирия.  \r\n \r\nАнгела Меркел определи срещата като „добра и полезна“. Ердоган също определи срещата като добра и добави, че развитието на операцията „ще бъде оценено“.  \r\n \r\n : Мария Факова", "date": "2019.12.05", "title": "New Europe:Лидерите на Великобритания, Франция, Германия и Турция обсъдиха Сирия"}
{"url": "http://www.focus-news.net/news/2019/12/05/2726336/na-ofitsialna-tseremoniya-shte-badat-vklyucheni-kolednite-svetlini-v-bansko.html", "text": "На официална церемония от 17.00 часа ще бъдат включени коледните светлини в Банско. Това съобщиха за  Радио „Фокус“ - Пирин  от Общината.  \r\nСъбитието ще се проведе на площад „Никола Вапцаров“. За присъстващите е подготвено огнено шоу. В него ще участва и Снежанка, която ще бъде на кокили. \r\n  \r\nЛивия НИНОВА", "date": "2019.12.05", "title": "На официална церемония ще бъдат включени коледните светлини в Банско"}
{"url": "http://www.focus-news.net/news/2019/12/05/2726320/shte-se-provede-proverka-na-gotovnostta-za-rabota-na-dobrovolnoto-formirovanie-i-ekipite-na-direktsiya-avariyna-pomosht-i-preventsiya-pri-tezhki-meteorologichni-usloviya.html", "text": "Проверка на готовността за работа на доброволното формирование и екипите на дирекция „Аварийна помощ и превенция“ при тежки метеорологични условия ще се проведе в 11.00 часа. Това съобщиха от пресцентъра на  Столична община . Столичната община има създадено доброволно формирование от 2011 година. Към момента в него участват 68 човека.  \r\n \r\nПроверката ще се проведе в новата база на доброволното формирование в район „Панчарево“ на ул. „Сини вир“ 2. На събитието ще присъстват кметът на София Йорданка Фандъкова и директорът на ГД „Пожарна безопасност и защита на населението“ главен комисар Николай Николов.", "date": "2019.12.05", "title": "Ще се проведе проверка на готовността за работа на доброволното формирование и екипите на Дирекция „Аварийна помощ и превенция“ при тежки метеорологични условия"}
{"url": "http://www.focus-news.net/news/2019/12/05/2726344/izlozhbata-inventsii-shte-bade-predstavena-v-burgas.html", "text": "Татуист, действащ капитан на кораб, зъболекар, фотограф, програмист, лингвист, брокер, банкер, фризьор и маникюристка са част от художниците-любители, които ще подредят изложбата „Инвенции\". Експозицията ще бъде открита от 18.00 часа в зала „Георги Баев\" на Културен център „Морско казино\". Това съобщиха от пресцентъра на  Община Бургас .  \r\n \r\nЕкспозицията събира 50 творби на 25 мъже и жени на различна възраст. Всички творци се занимават с изобразително изкуство, но това не им е основна професия. Сред участниците има студенти, търговци, ученици и учители. Със свои картини се включва белгийката Ане Льоне, която завършва Кралската Академия в Англия. Сред интересните персонажи е популярният татуист Станислав Леонидов, който ще участва с три авторски платна, живопис - голо тяло. Зъболекарката Мариана Ламбова участва с вълнуващ пейзаж от Ирландия. \r\n \r\n\"Инвенции\" е въздействаща колаборация от жанрове и стилове. Тук се преплитат живопис, графика и акварел. Ценителите на изкуството ще видят пейзаж, натюрморт, портрет, абстракция, анималистична рисунка и фигурална композиция. Стиловете преминават от хиперреализъм през реализъм, натурализъм, абстракция до абстрактен импресионизъм. \r\n \r\nЕкспозицията е с вход свободен и се организира от \"Школа Кожухаров\" в партньорство с Община Бургас. \r\n \r\nЛюбителите художници са: Христина Петкова, Златина Дремсизова, Мария Димова, Станислав Леонидов, Надя Живкова, Ани Славчева, Мариана Ламбова, Владимир Константинов, Ане Льоне, Валентина Ангелова, Пегрухи Георгиева, Виктория Тодорова, Хриси Тенева, Татяна Ботева, Теофил Андреев, Ани Ралева, Георги Марков, Валя Стоянова, Борис Савов, Марина Андросова, Христо Минчев, Десислава Козладарева, Елена Добрева, Криси Димитрова и Весела Ефремова.", "date": "2019.12.05", "title": "Изложбата „Инвенции“ ще бъде представена в Бургас"}
{"url": "http://www.focus-news.net/news/2019/12/05/2726343/obraboteni-i-prohodimi-sa-patishtata-v-oblast-kardzhali.html", "text": "Мокри и на места заледени са пътните настилки след снеговалежите от вчера в областта, пътищата са почистени, осолени и проходими навсякъде. По високите части на планината в района на Чал и Йончево, Чернооченe, на Даладжа и Ардинско има заледявания, на Звездел, Крумовградско и Маказа, Кирковско трябва да се преминава с повишено внимание. Няма данни до сега за произшествия по пътищата в областта. Това съобщиха за  Радио „Фокус“   от ОПУ - Кърджали.  \r\n \r\nЯсно и слънчево е днес над планината, тихо е, няма ветрове и мъгли, а видимостта е добра. Температурите през нощта паднаха до минус 6 градуса в Кърджали. Към 8.00 часа сутринта в общините те са както следва: в град Ардино минус 8 градуса; в град Джебел - минус 7 градуса; Кирково - минус 7 градуса; Крумовград  - минус 6 градуса; Кърджали – минус 6 градуса; Момчилград – минус 6 градуса; Черноочене - минус 10 градуса.  \r\nПо прогноза на НИМХ през деня температурите към обед ще достигнат до 0 градуса, а следобед и до 2 -  3 градуса. През следващото денонощие на 6 декември температурите се очаква да се вдигнат постепенно, като ще достигнат до 4 - 5 градуса през деня, а до началото на другата седмица и до 12 - 13 градуса. \r\n \r\nДвижението на МПС над 12 тона по път III-5009 Козлец – Кърджали от км 0 до км 26+080 e ограничено в срок до 31 декември 2019 г. Въведени са ограничения за движение на МПС по път III-597 Ивайловград – Дъбовец – Малко градище – Лозен – Любимец в град Любимец при км 56+850 поради закрит жп прелез, като обходният маршрут е в посока град Любимец – село Сива река – село Малко градище – Ивайловград, в срок до 31 декември 2019 г.  \r\nДо 31 декември е ограничено и преминаването в посока към Кърджали по път Черноочене – Кърджали за  автомобили над 15 тона. По път ІІІ-5009 Зорница – Бели пласт – Стремци – Кърджали е ограничено преминаването на МПС над 12 тона, а обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС в срок до 31 декември 2019 г. \r\n \r\nДарина ДЕЕНИЧИНА", "date": "2019.12.05", "title": "Обработени и проходими са пътищата в област Кърджали"}
{"url": "http://www.focus-news.net/news/2019/12/05/2726346/arheologicheskata-izlozhba-opazvame-minaloto-s-pogled-v-badeshteto-shte-bade-predstavena-v-sofiya.html", "text": "Археологическата изложба „Опазваме миналото с поглед в бъдещето” ще бъде представена в София. Това съобщиха от пресцентъра на  Столична община . Организатор е Регионалният исторически музей. Откриването ще се състои от 18.00 часа в Регионалния исторически музей – София на пл. „Бански“ 1. \r\n \r\nВременната експозиция „Опазваме миналото с поглед в бъдещето” е съставена от артефакти от археологически обекти от различни епохи на територията на цяла България. Проектите, посредством които са осъществени проучванията, са реализирани или подкрепени от фондация „Балканско наследство\". \r\n \r\nСред обектите, присъстващи в изложбата чрез експонати, са: неолитното селище в м. Масовец (с. Илинденци); халколитната селищна могила „Юнаците“; укреплението от бронзовата епоха в м. „Бресто“ до с. Баня (Разложко); античният некропол и култов център на Аполония Понтика (дн. Созопол); античният търговски център (емпорион) Пистирос (при гр. Септември); раннохристиянският манастир на хълма “Джанавара” (край Варна); късноантичната крепост Бона Мансио при гр. Септември и средновековно селище там. \r\n \r\nОткриването на изложбата е предшествано от представяне на гръцката неправителствена организация \"Диазома\" от нейния програмен директор г-н Евдокимос Фрегоглу. Тя е успешен пример за взаимодействие на неправителствения и държавния сектор за опазване на археологическото наследство на Гърция. Презентацията е на английски език и ще се проведе в Триъгълната кула на Сердика на бул. „Княгиня Мария Луиза“ 16 от 16.00 часа. \r\nИзложбата гостува на Регионалния исторически музей – София до 2 февруари 2020 г.", "date": "2019.12.05", "title": "Археологическата изложба „Опазваме миналото с поглед в бъдещето” ще бъде представена в София"}
{"url": "http://www.focus-news.net/news/2019/12/05/2726345/zaledeni-na-mesta-sa-patnite-nastilki-v-planinskite-rayoni-na-oblast-plovdiv.html", "text": "Заледени на места са пътните настилки в усойните и планински райони на областта. Това съобщиха за  Радио „Фокус“ – Пловдив  от Областното пътно управление. Пътните настилки по високите части са обработени за движение при зимни условия. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. \r\n \r\nТрафикът по основните направления в областта е интензивен. Засилено автомобилно движение се отчита по пловдивския участък на АМ „Тракия“, също по направленията Пловдив - Асеновград - Смолян, Пловдив - Съединение, Пловдив - Карлово и Пловдив - Пазарджик. \r\n \r\nДвижението по пътя Девин - Кричим е ограничено за всички моторни превозни средства поради ремонтни дейности на асфалтовата настилка в часовете от 08.00 до 17.00 часа. Участъкът е сигнализиран с пътни знаци. Обходният маршрут за водачите е по пътя Девин - Смолян - Асеновград - Пловдив и обратно. Срокът за извършването на дейностите е до 6 декември. До 31 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Също до края на годината движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. \r\n \r\nЗабранено остава движението на камиони с височина над 4 метра през тунелите по пътя Асеновград - Нареченски бани. Забранено е и преминаването на моторни превозни средства над 12 тона по пътя Поповица - Болярци поради намален габарит на пътното платно на мост. Обходният маршрут за водачите е по пътя Поповица - Садово - Кочево - Болярци. Повишена е опасността от падащи камъни по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. Забранено е движението за камиони над 12 тона през прохода Троян - Кърнаре. \r\n \r\nЗасилено автомобилно движение се отчита и на територията на град Пловдив. Задръствания се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела, при Баня Старинна и при кръговите кръстовища в района на Международния панаир, също по бул. „Пещерско шосе“ в участъка между ул. „Белица“ и ул. „Царевец“. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са предимно сухи, на места мокри, но нормално проходими. \r\n \r\nТони МИХАЙЛОВ", "date": "2019.12.05", "title": "Заледени на места са пътните настилки в планинските райони на област Пловдив"}
{"url": "http://www.focus-news.net/news/2019/12/05/2726347/obuchenie-po-kibersigurnost-shte-se-provede-v-burgas.html", "text": "Обучение по киберсигурност ще се проведе от 11.00 часа в конферентната зала на Професионалната гимназия по компютърно програмиране и иновации в Бургас. Това съобщиха от пресцентъра на  Общината . Организатори са „Cyber 360 Academy\" и Асоциация на сертифицираните етични хакери в България. Тренингът е на тема „Бъдещи IT професионалисти в защита на бизнеса\". Негови гости ще бъдат Радослав Петров - председател на Българска асоциация на етичните хакери в България, зам.-кметът Йорданка Ананиева, областният управител Вълчо Чолаков, директорът на РУО - Виолета Илиева, представители на бургаските университети. \r\n \r\nЦелта на инициативата е повишаване знанията на учениците в областта на киберсигурността и даване на възможност за развитие и подкрепа на нови таланти, както и подобряване на общата им култура и навици за работа в интернет, с цел по-ефективно използване на компютърните технологии и мрежи на професионално ниво. \r\n \r\nСпециално отличие е предвидено за по-изявените ученици, някои от които ще получат спонсорска подкрепа от ЗК „Лев Инс\" за периода на обучението си, както и евентуалната възможност да станат част от киберекипа на компанията. Успешно преминалите тренинга млади IT таланти ще получат сертификат от „Cyber 360 Academy\".", "date": "2019.12.05", "title": "Обучение по киберсигурност ще се проведе в Бургас"}
{"url": "http://www.focus-news.net/news/2019/12/05/2726329/v-natsionalniya-ucheben-tsentar-na-bchk-v-selo-lozen-shte-se-provede-demonstratsiya-na-spasitelni-deystviya-pri-intsident-po-povod-svetovniya-den-na-dobrovoletsa.html", "text": "В Националния учебен център на БЧК в село Лозен  от 10.30 часа ще се проведе демонстрация на спасителни действия при инцидент с възникнал пожар в учебна среда по повод Световния ден на доброволеца - 5 декември. Това съобщиха от пресцентъра на  БЧК . \r\n \r\nЩе могат да се наблюдават дейности по евакуиране на пострадали, организиране на евакуационен пункт, обгрижване на спешни състояния и демонстриране на умения за работа с външен автоматичен дефибрилатор. \r\nВ демонстрацията ще участва и екип на Столична дирекция „Пожарна безопасност и защита на населението“, като част от Единната спасителна система за защита при бедствия. \r\nОфициални поздравления към доброволците по случай Световния ден на доброволеца се предвиждат в края на демонстрацията – от 11.30 ч. \r\n \r\nДемонстрацията се провежда в рамките на Националното обучение по Първа долекарска помощ, Първа психологична помощ и Психосоциална подкрепа и програма „Хелфи“, организирано от Български младежки червен кръст. В периода 2 декември - 6 декември 2019 г. над 100 младежи-доброволци от цялата страна се обучават как да оказват първа помощ и как да действат при бедствие, авария или криза.", "date": "2019.12.05", "title": "В Националния учебен център на БЧК в село Лозен ще се проведе демонстрация на спасителни действия при инцидент по повод Световния ден на доброволеца"}
{"url": "http://www.focus-news.net/news/2019/12/05/2726349/s-bogata-programa-obshtina-bansko-shte-otbelezhi-110-ata-godishnina-ot-rozhdenieto-na-poeta-nikola-vaptsarov.html", "text": "С богата програма Община Банско ще отбележи 110-ата годишнина от рождението на поета Никола Вапцаров. Това съобщиха за  Радио „Фокус“ - Пирин  от Общината.  \r\n \r\nПървото събитие ще се проведе от 11.00 часа в Тържествената зала на читалище „Никола Вапцаров”. То е свързано с патронния празник на  Професионална лесо-техническа гимназия „Никола Вапцаров“.  \r\n \r\nНа 6 декември тържествените събития ще започнат в 11.30 часа на площад „Никола Вапцаров”. Тогава ще се проведе ритуал по поднасяне на цветя и венци пред паметника на поета. Веднага след това в Дома на изкуствата ще бъде представена изложбата „Но разкажи с думи прости“, която е посветена на Вапцаров.  \r\n \r\nЛивия НИНОВА", "date": "2019.12.05", "title": "С богата програма Община Банско ще отбележи 110-ата годишнина от рождението на поета Никола Вапцаров"}
{"url": "http://www.focus-news.net/news/2019/12/05/2726352/zasileno-shte-e-politseyskoto-prisastvie-v-rayona-na-arena-arda-v-kardzhali-zaradi-macha-mezhdu-otborite-na-arda-i-tsska.html", "text": "Засилена охрана на Арена „Арда“ и улиците в околната зона ще има днес по време на мача между „Арда“ и ЦСКА. Това съобщи старши комисар Атанас Илков, директор на ОДМВР - Кърджали за предстоящата среща от 13.30 часа днес, предаде кореспондент на  Радио „Фокус“ .  \r\n \r\nДвижението по булевард „Беломорски“ ще бъде частично ограничено от кръстовището пред Съда до стадиона в парк „Простор“. Това ще стане от 12.30 часа до 30 минути, след последния съдийски сигнал. Четири контролно-пропускателни пунктове ще има край Арена „Арда“ - един за гостуващите фенове и 3 за привържениците на домакините. Зрителите трябва да бъдат един час преди срещата на стадиона и да са трезви, да не носят оръжие и опасни вещества.  \r\n \r\nЩе има охрана вътре в стадиона. „Има частна охранителна фирма, но една такава рискова среща аз и който да било от моите колеги, не бихме допуснали и не бихме неглижирали ситуацията, така че вътре ще има наше присъствие. Независимо от всичко това и при необходимост ще изведем допълнително сили и вътре в спортното съоръжение, така че да не допуснем нежелателни инциденти, на каквито сме били свидетели, инциденти, които са малко грозни и опорочават тези уникални спортни събития“, заяви старши комисар Атанас Илков.  \r\n \r\nС оглед гарантиране на по-голяма безопасност по отношение на паркирането и придвижването на автомобилите към стадиона, ще има създадена временна организация на движението с частично затваряне на булевард Беломорски, който е непосредствено пред спортното съоръжение. Временната организация на движението един час преди спортното събитие и докато феновете се изтеглят е от 12.30 часа, когато ще бъде затворен бул. „Беломорски“ от Хасково към Кърджали. Движението ще е пренасочвано по бул. „Тракия“, бул. „Сан Стефано“ и ул. „Булаир“ . В посока от Кърджали към Хасково моторните превозни средства ще бъдат отклонявани по ул. „Булаир“, бул. „Сан Стефано“, бул. „Тракия“. \r\n„Призоваваме гражданите на Кърджали да не използват моторните си превозни средства по времето на срещата, преди нея и след това“, каза още директорът на ОДМВР - Кърджали. \r\n \r\nДарина ДЕЕНИЧИНА", "date": "2019.12.05", "title": "Засилено ще е полицейското присъствие в района на Арена „Арда“ в Кърджали заради мача между отборите на „Арда“ и ЦСКА"}
{"url": "http://www.focus-news.net/news/2019/12/05/2726351/vavezhda-se-vremenna-organizatsiya-na-dvizhenieto-v-sofiya-za-zasnemane-na-televizionnata-produktsiya.html", "text": "Въвежда се временна организация на движението в София за заснемане на телевизионната продукция. Това съобщиха от пресцентъра на  Столична община .    \r\nОт 12.00 до 19.30 часа днес и от 08.30 до 19.30 часа на 6 декември 2019 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“ на ул. „Съборна“ между ул. „Цар Калоян“ и пл. „Света Неделя“.", "date": "2019.12.05", "title": "Въвежда се временна организация на движението в София за заснемане на телевизионната продукция"}
{"url": "http://www.focus-news.net/news/2019/12/05/2726348/kaloyan-staykov-ikonomist-neobhodimo-e-buferite-v-byudzheta-da-badat-publichni.html", "text": "Необходимо е буферите в бюджета да бъдат публични. Това каза за сутрешния блок  „Добро утро, България“   на  Радио „Фокус“  Калоян Стайков, икономист от Института за пазарна икономика. Той обясни, че е практика бюджетните буфери да са скрити и да се харчат в края на годината с неясни аргументи и ефективност. Според Стайков бюджет 2020 се характеризира с липса на реформи. \r\n \r\n“От няколко години икономиката се развива добре, което позволява и създава такова бюджетно пространство за провеждането на реформи. Всъщност в този бюджет не виждаме някакво реформаторско виждане, а по-скоро се залага отново на повече разходи, просто защото приходите в бюджета растат. Според Института за пазарна икономика трябва да се мисли малко по-смело в това отношение, включително предвид това, че икономическата ситуация догодина или следващата година може да е по-лоша. Да се направят необходимите реформи, да се създаде възможност бизнесът да е по-гъвкав, този бизнес да прави нови инвестиции, съответно да създава нови работни места. Оттам вече и заплатите да се увеличават по-бързо“, уточни икономистът. \r\n \r\nКалоян Стайков каза още, че ръстът на доходите е движен почти изцяло от частния сектор.  \r\nПриносът на бюджета върху увеличението на доходите е доста ограничен, каза още той. \r\n \r\nМариана ВАЛЕНТИНОВА", "date": "2019.12.05", "title": "Калоян Стайков, икономист: Необходимо е буферите в бюджета да бъдат публични"}
{"url": "http://www.focus-news.net/news/2019/12/05/2726354/v-dobrich-shte-bade-predstavena-yubileyna-izlozhba-na-druzhestvoto-na-hudozhnitsite-v-grada.html", "text": "Юбилейна изложба „55 години Дружество на художниците – Добрич“ и „Основателите“ представя Художествената галерия. Това съобщи директорът ѝ Недко Недков, предаде кореспондент на  Радио „Фокус” – Варна . Творбите са от фонда на галерията.  \r\n \r\nПрез 1962 г. е организирана първата съвместна изложба на добричките художници – професионалисти и самодейци, обединени в творческа група. През 1964 г. Съюзът на художниците в София утвърждава и признава статута на редовна група на художниците в Добрич и окръга. В групата се създава дух на творческо сътрудничество, провеждат се обсъждания на изложби, разговори за изкуство. Не закъсняват и добрите отзиви и насърчения от страна на културната общественост. Традицията на първооснователите продължава и до днес.  \r\n \r\nДобрички художници от различни поколения ще представят своите творби в ежегодната изложба на дружеството. Тя ще бъде експонирана в три зали и ще представи живопис, графика, скулптура и други форми, създадени през последната година. Официалното откриване на изложбата е днес в 17.30 часа.  \r\n \r\nЖулиета НИКОЛОВА", "date": "2019.12.05", "title": "В Добрич ще бъде представена юбилейна изложба на Дружеството на художниците в града"}
{"url": "http://www.focus-news.net/news/2019/12/05/2726353/uchenitsi-i-uchiteli-shte-se-vklyuchat-v-sastezanie-vav-varna-za-praznika-na-fuko.html", "text": "Празник на Фуко ще се проведе във Варна с участието на ученици от града. Това съобщиха за  Радио „Фокус“ – Варна  от Народна астрономическа обсерватория и планетариум (НАОП) „Николай Коперник“. Поводът за инициативата е навършващите се през 2019 година 200 години от рождението на Жан Леон Бернар Фуко. \r\n \r\nЗа участие в празника са поканени ученици и учители от МГ „Д-р Петър Берон“, IV ЕГ, III ПМГ, ГПЧЕ „Йоан Екзарх“, СУ „Св. Климент Охридски“, ЦПЛР-НАОП „Николай Коперник“. Всеки екип се състои от по 10 ученици и  двама учители от училището. Празникът ще се проведе за учениците от  ГПЧЕ „Йоан Екзарх“, III ПМГ „Акад. Методий Попов“ и школите към Планетариума от 10.00 часа в залите на Обсерваторията. За екипите от МГ „Д-р Петър Берон“, IV ЕГ и СУ „Св. Климент Охридски“, състезанието ще започне от 14.00 часа в НАОП „Николай Коперник“. \r\n \r\nИ двете групи ще имат по 10 минути за представяне на своите презентации. За дебати, в които ще се представят по двама ученици са предвидени по 40 минути. Темата е „Геоцентрична срещу Хелиоцентрична система“. Третата част от празника е за експеримент за измерване дължината на нишката на махалото на Фуко. За тази част са предвидени до 10 минути на екип по време на дебатите. \r\n \r\nТемите за презентации на екипите са най-важните научни разработки на Фуко. Сред тях са приложения на жироскопите, Махало на Фуко по света и у нас, приложение на токовете на Фуко и мерки за предотвратяване на вредните последствия, как е измерена скоростта на светлината, Фуко и усъвършенстването на огледалните телескопи. \r\n \r\nДиана СТОЕВА", "date": "2019.12.05", "title": "Ученици и учители ще се включат в състезание във Варна за празника на Фуко"}
{"url": "http://www.focus-news.net/news/2019/12/05/2726357/pregled-na-osnovnite-temi-vav-varnenskiya-pechat.html", "text": "Определящ фактор при избор на шарана за Никулден е цената. Традиционната риба за празника не трябва да струва по-малко от 7 лева. Това каза д-р Златина Димова, директор на ОДБХ - Варна, в сутрешния блок на тв  „Черно море“ - „Утро в нашия град“ . По думите ѝ изпълнението на технологичния процес - от отглеждането на шарана до доставянето му до обектите, оправдава и стойността на рибата по пазарите. Ветеринарни лекари, които управляват стопанства за риба и които имат реална преценка по отношение на изразходвания ресурс при контрола на здравословното състояние, на изхранването, на ваденето и доставянето ѝ до обектите са категорични, че ако се предлага евтино, някъде по веригата има нарушения, позова се на мнението на свои колеги тя. Сериозен проблем е контрабандата на шаран, а добивът на рибата от нерегламентирани язовири крие рискове, припомни директорът на ОДБХ - Варна. Тя уточни, че в язовирите, които са регистрирани в ОДБХ и ИАРА, се извършва контрол за паразити и заболявания на развъжданата риба, а тази от нелегален улов не е безопасна за консумация. \r\n \r\n„75 откупени благотворително произведения на изкуството и над 33 хиляди лева дарения в полза на деца в неравностойно положение – това са резултатите от 11-ата поред благотворителна инициатива „Изкуството за деца в нужда“ на фондация „Св. св. Константин и Елена”, пише още в днешния си брой в. „Черно море“. Добрата кауза е в подкрепа на повече от 100 деца, младежи и девойки от центровете за настаняване от семеен тип „Изгрев“ и „Другарче“ и от Центъра за специална образователна подкрепа „Св. св. Кирил и Методий“ в село Кривня. Средствата са предназначени и за студенти отличници от различни университети, които печелят стипендии от фондацията. \r\n \r\n„Светлините на коледната елха във Варна ще бъдат запалени традиционно на 6 декември - Никулден, от 18.00 часа на площад „Независимост“, пише още вестникът. В празника, който е под наслов „И грейна нашата елха“, ще участват балетно студио „Звездна дъга“ с художествен ръководител Елена Бубновская, Варненската айкидо академия с ръководител Николай Димитров, вокална формация „Бънджи сингърс“ с ръководител Тома Езекиев, детският танцов състав към ансамбъл „Фолклорни ритми“ с ръководители Зоя Георгиева и Никола Николов, детският танцов състав към танцова школа „Младост“ с хореографи Людмила Стоева и Мирослав Михайлов, детската театрална академия „Питър Пан“ с ръководители Евгения Василева, Боян Стоянов, Иван Кръстев и Елица Данаилова, детски хор „Добри Христов“ при Общинския детски комплекс с художествен ръководител Галина Станишева, детски хор „Хорал“ с диригент Веселина Симеонова, школата по танци „Eli dance“ с художествен ръководител Елена Савова и Анастасия Попстефанова от вокална група „Весели щурчета“ с ръководител Радослава Димова", "date": "2019.12.05", "title": "Преглед на основните теми във варненския печат"}
{"url": "http://www.focus-news.net/news/2019/12/05/2726338/grazhdansko-formirovanie-i-pozharnikari-shte-provedat-demonstratsiya-vav-varna-po-povod-mezhdunarodniya-den-na-dobrovoletsa.html", "text": "Доброволното формирование за реакция при бедствия и аварии към Община Варна ще проведе съвместно демонстративно мероприятие със силите на Регионална дирекция „Пожарна безопасност и защита на населението” – Варна. Инициативата е във връзка с Международния ден на доброволеца. Това съобщиха от пресцентъра на  ОДМВР - Варна . \r\n \r\nНачалото на демонстрацията ще е от 10.30 часа пред сградата на Общината. В план-сценария на занятието е предвидено участие на противопожарен и аварийно-спасителен автомобил, пожарна автомеханична стълба и специализиран автомобил за извършване на химическо разузнаване. Ще бъдат сформирани съвместни екипи с доброволците, които ще извършат учебно пожарогасителна и аварийно-спасителна дейност. \r\n \r\nПроявата е израз на желание за популяризиране дейността на Доброволно формирование – Варна, както и да се покаже на варненската общественост, че ефективната защита на населението при пожари, бедствия и извънредни ситуации означава тясно сътрудничество между професионалисти и доброволци.", "date": "2019.12.05", "title": "Гражданско формирование и пожарникари ще проведат демонстрация във Варна по повод Международния ден на доброволеца"}
{"url": "http://www.focus-news.net/news/2019/12/05/2726358/zaledeni-no-obraboteni-sa-patnite-nastilki-v-oblast-smolyan.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са отрицателни. Пътните настилки са заледени, но опесъчени и осолени и водачите трябва да шофират с повишено внимание.  \r\n \r\nОстава забранено движението на товарни автомобили над 12 тона през прохода Превала и по направленията Стойките – Широка лъка и Стойките – Проглед. Повишена е опасността от падащи камъни по всички пътища в област Смолян. През нощта не са получавани сигнали за инциденти по пътищата в региона.  \r\n \r\nДо 6 декември от 7.00 до 19.00 ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим, съобщиха от пресцентъра на Агенция „Пътна инфраструктура“. Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\n \r\nДвижението по път ІІІ-8683 с. Арда – с. Горна Арда от км 27 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка със срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента.  \r\n \r\nДвижението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути.  \r\n \r\nДвижението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\n \r\nВ Смолян пътните настилки са мокри, на места заледени, а по второстепенните улици и заснежени. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.12.05", "title": "Заледени, но обработени са пътните настилки в област Смолян"}
{"url": "http://www.focus-news.net/news/2019/12/05/2726359/intenzivno-e-dvizhenieto-po-osnovnite-patni-arterii-vav-varna.html", "text": "Интензивно е движението по основните пътни артерии във Варна, предаде репортер на  Радио „Фокус“ – Варна . Натоварено е движението по пътя за „Златни пясъци“, както и по околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Интензивно е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите.  \r\nАвтобусите на градския транспорт се движат по разписание. \r\n \r\nДесислава ВАСИЛЕВА", "date": "2019.12.05", "title": "Интензивно е движението по основните пътни артерии във Варна"}
{"url": "http://www.focus-news.net/news/2019/12/05/2726350/prof-oleg-asenov-api-sistemata-za-plateno-preminavane-po-republikanskite-patishta-e-v-tehnicheska-gotovnost-da-raboti.html", "text": "Системата за платено преминаване по републиканските пътища е в техническа готовност да работи. Това каза проф. Олег Асенов, член на Управителния съвет на Агенция „Пътна инфраструктура“ в интервю за предаването „Преди всички“ по  БНР . „В момента ние влизаме в така наречената втора фаза от теста на системата за реални бордови устройства, което ще започне от средата на декември. От 16 август ние тестваме и нашите интерфейси с тестове данни за бордови устройства, както и създаване на маршрутни карти в нашите 4 демоцентъра“, добави проф. Асенов. По думите му към маршрутните карти се наблюадава интерес от страна на превозвачите. „Идват запознават се, тестват как ще се издават маршрутни карти. Системата, от гледна точка на техническата и готовност, има техническа готовност да работи с бордови устройства, така и с проследяващи устройства, джпс тракери“, каза още той.  \r\n \r\nПроф. Олег Асенов уточни, че няма причина тол системата да не заработи на 1 март. „Законодателят е осигурил краен срок 1 март. От гледна точка на нас, операторите на системата, ние виждаме, че този срок е абсолютно реалистичен. Правили сме разумен график за нейното въвеждане и смятаме че няма причини тя да бъде отлагана“, посочи членът на УС на АПИ.  \r\n \r\nПроф. Асенов отбеляза, че до края на годината ще бъде постигнат консенсус с превозвачите и няма да се стигне до протестни действия. „Уверен съм, че ще го направим. На 16 декември изтича срокът за обществено обсъждане. Постъпили са много предложения, които са конструктивни, мотивирани. Анализираме ги в момента. Днес също ще излезем в позиция по отношение на последните варианти, към които се солидаризираме с експерти и анализатори и с превозвачи. Имаме още малко път да извървим и смятам, че за Коледа ще имаме един хубав подарък за нас, които искат тази система да тръгне. Една приета тарифа, с която да можем да въведем системата в една реална търговска експлоатация“, допълни проф. Олег Асенов.", "date": "2019.12.05", "title": "Проф. Олег Асенов, АПИ: Системата за платено преминаване по републиканските пътища е в техническа готовност да работи"}
{"url": "http://www.focus-news.net/news/2019/12/05/2726355/mokri-na-mesta-sa-patnite-nastilki-v-oblast-veliko-tarnovo-vav-visokite-otsechki-ima-zaledeni-uchastatsi.html", "text": "Мокри на места са пътните настилки в област Велико Търново, във високите отсечки има заледени участъци, съобщават за  Радио „Фокус“ – Велико Търново  от Областно пътно управление. Времето в областта е ясно и слънчево. По високите отсечки има и заледени участъци, но пътищата навсякъде са обработени и проходими при зимни условия. Нови въведени ограничения за изминалото денонощие няма.  \r\n \r\nРемонт се извършва по пътя между селата Новград и Вардим. Движението се осъществява в едната лента в отсечката от км 34 до км 42+200. Трафикът се регулира със светофар и пътни знаци. Дейностите ще продължат до 20 декември. \r\n \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно.  \r\n \r\nРемонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година.  \r\n \r\nОграничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш.  \r\n \r\nВ Прохода на Републиката остава в сила предупреждението за опасност от падащи камъни. Там настилката също е частично мокра и органите на реда съветват водачите да са внимателни.  \r\n \r\nВ едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до края на месеца.  \r\n \r\nЛуиза ТРАНЧЕВА", "date": "2019.12.05", "title": "Мокри на места са пътните настилки в област Велико Търново, във високите отсечки има заледени участъци"}
{"url": "http://www.focus-news.net/news/2019/12/05/2726360/vavezhda-se-vremenna-organizatsiya-na-dvizhenieto-v-sofiya-za-zasnemane-na-televizionen-serial.html", "text": "Въвежда се временна организация на движението в София за заснемане на телевизионен сериал. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, от 18.30 до 22.00 часа \r\nна пл. „Папа Йоан Павел“ и на ул. „Калиакра“ между пл. „Папа Йоан Павел“ и ул. „Цанко Церковски“.", "date": "2019.12.05", "title": "Въвежда се временна организация на движението в София за заснемане на телевизионен сериал"}
{"url": "http://www.focus-news.net/news/2019/12/05/2726363/magla-namalyava-vidimostta-v-naselenite-mesta-po-porechieto-na-reka-dunav-v-oblast-vidin.html", "text": "Мъгла намалява видимостта в населените места по поречието на река Дунав. Това съобщиха за  Радио „Фокус“ – Видин  от Областно пътно управление. Пътните настилки на места са мокри.  \r\n \r\nТрафикът по главен път Е-79 в посока ГКПП „Дунав мост 2“ е натоварен, като пътуват предимно тежкотоварни автомобили. Най-много автомобили се движат в участъка Димово - Ружинци и в участъка Видин - Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен и няма образувани опашки от чакащи автомобили.  \r\n \r\nДвижението по път 1413 Грамада – Синаговци е ограничено за автомобили над 12 тона поради свлачище. Обходният маршрут е път I-1 Дунавци – Срацимирово, път III-141 Срацимирово - Грамада и обратно.   \r\n \r\nВъв Видин трафикът е засилен на входно-изходните артерии на града, в централната градска част и по бул. \"Панония\".  \r\n \r\nАнна ЛОЗАНОВА", "date": "2019.12.05", "title": "Мъгла намалява видимостта в населените места по поречието на река Дунав в област Видин"}
{"url": "http://www.focus-news.net/news/2019/12/05/2726361/akatist-na-sv-fanuriy-shte-bade-otsluzhen-v-sofiyskiya-hram-sv-andrey.html", "text": "В столичния храм „Св. апостол Андрей Първозвани” след редовната света литургия от 10.00 часа ще бъде отслужен Акатист на свети Фанурий, предаде репортер на  Агенция „Фокус“ .  \r\n \r\nСветецът се счита, че помага за желаещите женитба и благополучие в семейството, за намиране на работа и изгубени вещи, за спечелване на дело, предпазва от зло и депресии.  \r\nВечернята ще започне в 16.00 часа.  \r\n \r\nНикола ПЕТКОВ", "date": "2019.12.05", "title": "Акатист на св. Фанурий ще бъде отслужен в софийския храм „Св. Андрей”"}
{"url": "http://www.focus-news.net/news/2019/12/05/2726364/plovdivskiyat-mitropolit-nikolay-shte-oglavi-bogosluzheniyata-za-nikulden-v-plovdiv.html", "text": "Негово Високопреосвещенство Пловдивският митрополит Николай ще оглави празничните богослужения за Никулден в Пловдив, предаде репортер на  Агенция „Фокус“ . От 18.00 часа тази вечер митрополит Николай ще оглави Празнична вечерня с петохлебие в храм „Св. Николай Мирликийски Чудотворец” в кв. „Хр. Смирненски“. \r\nНа 6 декември от 9.00 часа митрополит Николай ще оглави в същия храм архиерейска света Литургия.  \r\n \r\nНикола ПЕТКОВ", "date": "2019.12.05", "title": "Пловдивският митрополит Николай ще оглави богослуженията за Никулден в Пловдив"}
{"url": "http://www.focus-news.net/news/2019/12/05/2726366/nivoto-na-reka-dunav-kray-novo-selo-se-e-ponizhilo-s-12-sm-za-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 12 см и водният стоеж е 245 см, съобщиха от местната  хидрометеорологична станция .  \r\nКрай Лом водният стоеж е 334 см, регистрирано е понижение е от 6 см. Нивото на реката край Оряхово е 198 см, там за последното денонощие нивото се е понижило с 4 см. Температурата на водата край Ново село е 8 градуса, край Оряхово е 8,8 градуса.", "date": "2019.12.05", "title": "Нивото на река Дунав край Ново село се е понижило с 12 см за изминалото денонощие"}
{"url": "http://www.focus-news.net/news/2019/12/05/2726356/kathimerini-mitsotakis-zayavi-che-na-sreshtata-s-erdogan-sa-obsadeni-vsichki-povdignati-vaprosi.html", "text": "Министър-председателят на Гърция Кириакос Мицотакис заяви, че е обсъдил с турския президент Реджеп Тайип Ердоган „всички въпроси“, които наскоро засилиха напрежението между двете страни. Лидерите се срещнаха в кулоарите на срещата на върха на НАТО в Лондон, предава електронното издание на вестник  Kathimerini . \r\n \r\nСпоред информация, Мицотакис казва на Ердоган, че споразумението между Турция и Либия, което е подписано за разграничаване на морските граници, е недействително според закона и усложнява отношенията в региона. \r\n \r\n„Представих всички въпроси, които произтичат от действията на Турция. Забелязани са разногласията и на двете страни. Но се съгласихме да продължим дискусиите относно мерките за изграждане на доверие от министерството на отбраната“, заяви Мицотакис пред журналисти след срещата.  \r\n \r\n„Искам да уверя гръцкия народ, че е имало и ще има проблеми в отношенията с Турция. Но смятам, че докато двете страни показват добра воля, в крайна сметка те могат да бъдат преодолени“, добави министър-председателят.  \r\n \r\n : Мария Факова", "date": "2019.12.05", "title": "Kathimerini: Мицотакис заяви, че на срещата с Ердоган са обсъдени всички повдигнати въпроси"}
{"url": "http://www.focus-news.net/news/2019/12/05/2726368/pravoslavna-tsarkva-otbelyazva-praznika-na-sveti-sava.html", "text": "Православна църква отбелязва празника Свети Сава. В народните поверия свети Сава е жена - светица, сестра на Варвара и Никола, покровителка на чумата, макар че в отделни райони на страната честват празника като на светец - мъж, покровител на вълците. \r\n \r\nОбредните практики на свети Сава са сходни като тези за света Варвара, защото двете сестри подготвят всичко за деня на брат им Никола.  \"Варвара вари, Сава пече, Никола иде с голямата лъжица и гости гощава\" , казва народната приказка. Сава е свързана и с плодовитостта, за това на този ден яловите булки изпълнявали ритуал заедно с най-старата жена в дома. \r\n \r\nЖената, която искала дете правела обреден хляб. Започвала да пресява брашно със сито обърнато наопаки, а най-старата жена й казвала \"Обърни, чедо, ситото, че да ти се обърне корема\". Предците ни изпитвали страхопочитание към свети Сава, защото вярвали, че \"засява\" болестите по хората, от там идва и изразът:  \"Варвара заварява болестите, а Сава ги разсява\" \". \r\n \r\n На този ден празнуват:  Сава, Савка, Владислав, Владислава, Слав, Слави, Славка, Славчо.", "date": "2019.12.05", "title": "Православна църква отбелязва празника на Свети Сава"}
{"url": "http://www.focus-news.net/news/2019/12/05/2726365/mvr-edin-chovek-e-zaginal-a-11-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 11 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 10 тежки пътнотранспортни произшествия. В София са регистрирани 32 леки и една тежка катастрофа, при която е пострадал един човек.", "date": "2019.12.05", "title": "МВР: Един човек е загинал, а 11 са пострадали при катастрофи в страната през изминалото денонощие"}
{"url": "http://www.focus-news.net/news/2019/12/05/2726362/pregled-na-osnovnite-temi-v-burgaskiya-pechat.html", "text": "\"Гръцки шаран ядем за Никулден\" е водещото заглавие в днешния брой на бургаския ежедневник  \"Черноморски фар\" . Бургазлии започнаха да купуват риба още от началото на седмицата, за да се подготвят за празника. Оживлението на пазара \"Краснодар\" в рибните магазини е голямо. Продавачи казват, че още от понеделник предвидливи домакини си купуват риба за Никулден. Хит на пазара тази година е шаранът, уловен в съседна Гърция. Запознати казват, че от там се купува на цена от 3-4 лева. У нас преди празника шараните вървят по 5-7 лева. Големите вериги магазини предлагат и промоции, пише още вестникът. \r\n \r\n\"Отпуснаха 500 000 лева за военния санаториум в Поморие\" е друго заглавие от днешния брой. Правителството одобри промени по бюджета на Министерството на отбраната за 2019 година, във връзка с увеличаване капитала на Многопрофилна болница за продължително лечение и рехабилитация в град Велинград. Предвижда се предоставените средства, които са в размер на 500 000 лева, да бъдат използвани за разширяване дейността на лечебното заведение чрез доизграждане на инфраструктурата на калолечебницата в клона в град Поморие, пояснява материалът. \r\n \r\nВ страницата \"Моето училище\" е помесена статията \"Наградиха най-успешните ученици на Бургас\". Грамотите на младежите бяха връчени лично от кмета на града Димитър Николов. Той пожела на призьорите много здраве, успехи и приятни уроци в класните стаи. Кметът изказа своите благодарности и на учителите и родителите на наградените деца, както и на всички, които работят и се трудят в сферата на образованието в Бургас. \r\n \r\n\"Тема на деня\" е \"Киселото зеле и туршията крият опасни бактерии\". Опасни бактерии дебнат от купешките туршии, ако не са ферментирали добре. Предупреждението дойде от д-р Сергей Иванов от Центъра по биология на храните. Това се получава, когато зелето и суровите туршии втасват, вместо за обичайните 40 дни, за два до пет дни. Според готвачите, номерът става, като зеленчуците се заливат с вряла вода, вместо с нормалната студена, пояснява статията.", "date": "2019.12.05", "title": "Преглед на основните теми в бургаския печат"}
{"url": "http://www.focus-news.net/news/2019/12/05/2726370/arhiereyska-vechernya-shte-bade-otsluzhena-v-hram-sv-nikolay-chudotvorets-v-sofiya-po-povod-nikulden.html", "text": "Архиерейска вечерня ще бъде отслужена в храм „Св. Николай Чудотворец“ в София по повод Никулден, предаде репортер на  Агенция „Фокус“ . Богослужението ще започне от 17.30 часа. Храмът се намира срещу входа на Софийска света митрополия.  \r\n \r\nАрхиерейска вечерня по повод Никулден ще бъде отслужена и в храм „Св. Николай Чудотворец“ в село Баланово, Дупнишка духовна околия. Там богослужението ще започне от 17.00 часа. \r\n \r\nНа 6 декември от 09.30 часа Архиерейска света Литургия ще бъде отслужена в храм „Св. Николай Чудотворец“ в с. Драговищица, община Костинброд.   \r\n \r\nНикола ПЕТКОВ", "date": "2019.12.05", "title": "Архиерейска вечерня ще бъде отслужена в храм „Св. Николай Чудотворец“ в София по повод Никулден"}
{"url": "http://www.focus-news.net/news/2019/12/05/2726371/vav-vidin-shte-se-provede-izvanredno-zasedanie-na-obshtinskiya-savet.html", "text": "В града се свиква извънредно заседание на Общинския съвет, предаде репортер на  Радио „Фокус“ – Видин . Извънредното заседание ще се проведе от 12.00 часа в заседателната зала на Общинския съвет. Две точки са включени в проекта за дневен ред на заседанието.  \r\n \r\nКметът на Община Видин д-р Цветан Ценков е направил предложение за трансформиране на част от целевата субсидия за капиталови разходи в целеви трансфер за финансиране на разходите за неотложен текущ ремонт на общински пътища и на улична мрежа.  \r\n \r\nОще едно предложение на кмета ще разгледат съветниците на извънредното заседание. Д-р Ценков предлага на общинските съветници да гласуват поемане на общински дълг за осигуряване на средства за рефинансиране на финансови корекции, наложени по време на изпълнение на проект „Основна реконструкция на централна пешеходна зона”.  \r\n \r\nАнна ЛОЗАНОВА", "date": "2019.12.05", "title": "Във Видин ще се проведе извънредно заседание на Общинския съвет"}
{"url": "http://www.focus-news.net/news/2019/12/05/2726367/pregled-na-osnovnite-temi-vav-velikotarnovskiya-pechat.html", "text": "„До 7 лева за килограм стигна цената на шарана“ е заглавие от първа страница на областния всекидневник  „Янтра ДНЕС” . Между 6 и 7 лева за килограм е цената на шарана във Велико Търново преди Никулден, показа проверка на „Янтра ДНЕС“. Най-ниската цена е в една от големите търговски вериги, където килограм български шаран е 4,80 лв. Най-скъп излиза изчистения шаран, чиято цена е 7 лв.  \r\n \r\n„39 абсолвенти от Факултета по изобразително изкуство получиха дипломи“, пише още вестникът. Радина Георгиева е тазгодишният първенец на випуска във Факултета по изобразително изкуство при ВТУ. Тя завършва с отличие специалността „Изящни изкуства“ към катедра „Графичен дизайн и визуални комуникации“. 39 абсолвенти получиха своите дипломи за завършено висше образование на специално тържество вчера. \r\n \r\n„Съдят председател на земеделска кооперация за присвоени 102 746 лв.“ е новина от криминалната хроника.  \r\nСтраница пета ни разказва за доц. Евгений Николов, който успешно управлява втория по рейтинг Богословски факултет у нас. „В „Етър“ си стиснаха ръцете, продължават заедно напред“ е новина от спортните страници.  \r\n \r\n„Община Свищов с изключителен подарък за младите семейства: От 2020 г. детските градини стават безплатни“ е заглавие от другия областен ежедневник  „Борба“ . Целенасочено и последователно Община Свищов предприема мерки за справяне с демографската криза и за подпомагане на младите семейства. Последните действия в тази насока са да премахне изцяло таксата от 50 лева, която родителите заплащат за изхранване на своите деца в детските градини.  \r\n \r\n„Новото кръгово на входа на В. Търново струва 400 хил. лв. и ще е връзка към шест основни улици“ е друга новина от днес. Към шест основни градски улици ще бъде транспортната връзка, която осигурява новото кръгово кръстовище в южната част на Велико Търново пред старото военно училище. Проектът бе показан за пръв път на „Борба“ и внася доста яснота на фона на негативните коментари, които вече заливат социалните мрежи.  \r\n \r\nВ днешното издание има материал и за търновец, който „е герой в книгата „Хората, които променят България“.   \r\n„Локомотивен машинист опитал да източи гориво от влак в Свищов“ е новина от криминалната хроника. „Рекорден брой деца се забавляваха във вътрешния турнир „Шахматно царство“ на ШК „Асеневци“ е заглавие от спортните страници.", "date": "2019.12.05", "title": "Преглед на основните теми във великотърновския печат"}
{"url": "http://www.focus-news.net/news/2019/12/05/2726369/novi-919-toma-literatura-shte-postapyat-vav-fondovete-na-biblioteka-iskra-v-kazanlak-po-proekt-kam-ministerstvo-na-kulturata.html", "text": "Общинска библиотека „Искра“ спечели проект по Програма „Българските библиотеки – съвременни центрове за четене и информираност” за 2019 година на Министерство на културата. Това каза за  Радио „Фокус“  директорът на библиотеката Анна Кожухарова. Тя посочи, че програмата е за финансово подпомагане на обществените библиотеки при обновяване на фондовете с книги и други информационни носители.  \r\n \r\nСтойността на проекта е 10 788 лв., от които 9 709 лв. се осигуряват от Министерство на културата, а 10% – 1078 лв. са съфинансиране от бюджета на библиотеката.  \r\n \r\nСлед подписването на договора, нови 272 заглавия или 919 тома ще постъпят във фондовете на Библиотека „Искра“. В проектната разработка на казанлъшките специалисти са включени заглавия от областта на художествената литература, художествена литература за деца, хуманитаристика, публицистика, литературна критика, литературна история, история, справочна, научно-популярна и научна литература. \r\n \r\n„Години наред насърчаваме интереса към книгата и четенето и определено влияем положително на нивото на информираност, грамотност и култура у нашите читатели. Прекрасно е това, че Министерството на културата отново дава възможност на обществените библиотеки, сред които е и библиотека „Искра\", да кандидатстват със свои проектни предложения за попълване на фондовете си. Очакваме и през следващата година Програмата да се финансира, и то с още повече средства\", подчерта Анна Кожухарова. \r\n \r\nСлавяна ГАЙДАРОВА", "date": "2019.12.05", "title": "Нови 919 тома литература ще постъпят във фондовете на библиотека „Искра“ в Казанлък по проект към Министерство на културата"}
{"url": "http://www.focus-news.net/news/2019/12/05/2726372/vsichki-patishta-v-oblast-gabrovo-sa-obraboteni-i-prohodimi-pri-zimni-usloviya.html", "text": "Затворена за движение е улица „Малина“ в Габрово, която е част от път III-5004 Чехлевци – Велчевци, от км 10+940 до км 11+829. Там се извършват ремонтни дейности, които налагат въвеждането на обходен маршрут през улици в урбанизираната територия на Габрово. Това съобщиха за  Радио „Фокус“ – Велико Търново  от Областно пътно управление – Габрово. Временната организация на движение е в сила до края на юни следващата година. \r\n \r\nУсловията за пътуване в областта са нормални за сезона. Времето е ясно и слънчево. Настилките са предимно сухи, но по усойните участъци има мокри и заледени отсечки. Всички пътища са обработени и проходими при зимни условия. Полицейски патрули са разположени в по-критичните участъци, с концентрация на ПТП. Те следя за правилното протичане на движението и спазване на закона.  \r\n \r\nОграничено е преминаването на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Обходният маршрут е по път III–401 Граница Ловеч – Кормянско - Малки Вършец за ППС над 3,30 м при км 46+800 по общински път до III–403 в село Малки Вършец.  \r\n \r\nЛуиза ТРАНЧЕВА", "date": "2019.12.05", "title": "Всички пътища в област Габрово са обработени и проходими при зимни условия"}
{"url": "http://www.focus-news.net/news/2019/12/05/2726374/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към  Българския червен  кръст . Навсякъде времето е ясно, на места духа слаб вятър. Снежната покривка се движи от 20-40 см, навята е. Във високите части хората да внимават и да са добре екипирани. Температурите са от -6 до -10 градуса. Лифтовите съоръжения не работят. Няма регистрирани инциденти.  \r\n \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.12.05", "title": "ПСС: Добри са условията за туризъм в планините"}
{"url": "http://www.focus-news.net/news/2019/12/05/2726373/praznichna-sveta-liturgiya-se-otsluzhva-v-hramovete-v-grada-za-hristiyanskiya-praznik-na-sveti-sava.html", "text": "Празнична света литургия се отслужва в храмовете в Пазарджик за християнския празник на свети Сава, предаде репортер на  Радио „Фокус“ – Пазарджик . Най-много миряни има в трите най-големи църкви в града „Св. Богородица“, „Света Петка“ и „Свети Георги“.  \r\n \r\nВ народните представи свети Сава е жена – светица, сестра на Варвара и Никола, покровителка на чумата. Обредните практики на св. Сава са сходни като тези за св. Варвара, защото двете сестри подготвят всичко за деня на брат им Никола. Сава е свързана и с плодовитостта, за това на този ден жените, които не можели да имат деца, изпълнявали ритуал заедно с най-старата жена в дома. На днешния ден се подготвя Никулденската трапеза.  \r\nИмен ден имат носителите на имената  Сава, Савка, Владислав, Владислава, Слав, Слави, Славка, Славчо. \r\n \r\nАлбена ЖИЛЕКОВА", "date": "2019.12.05", "title": "Празнична света литургия се отслужва в храмовете в града за християнския празник на свети Сава"}
{"url": "http://www.focus-news.net/news/2019/12/05/2726342/aktsiya-za-dobrovolno-i-bezvazmezdno-kravodaryavane-shte-se-provede-v-burgas-po-povod-svetovniya-den-na-dobrovolchestvoto.html", "text": "БЧК - Бургас, съвместно с екип от Центъра по хематология и трансфузиология към МБАЛ - Бургас, организират акция за доброволно и безвъзмездно кръводаряване по случай 5 декември, Световен ден на доброволчеството. Това съобщиха от  БЧК - Бургас . Всички, които искат да дарят кръв, могат да направят това от 9.00 до 13.00 часа в офиса на БЧК - Бургас в ж.к. „Възраждане“, бл.7.  \r\n \r\nКампанията е за подпомагане на деца и лица, пострадали при пътнотранспортни произшествия. Кръводарител може да стане всеки здрав човек на възраст от 18 - 65 години. При манипулациите, свързани  с кръводаряването, няма никаква опасност от заразяване, а взетата кръв се възстановява за 3 - 4 седмици. На всеки кръводарител се полага подкрепителна закуска и два дни платен отпуск.  \r\n \r\n\"В България има хроничен недостиг на дарена кръв. С всяка година нуждата от кръв и кръвни продукти нараства, а същевременно броят на доброволните кръводарители намалява. Нека със съвместни усилия призовем повече хора да се включат в тази хуманна инициатива\", посочват още от организацията.", "date": "2019.12.05", "title": "Акция за доброволно и безвъзмездно кръводаряване ще се проведе в Бургас по повод Световния ден на доброволчеството"}
{"url": "http://www.focus-news.net/news/2019/12/05/2726375/bez-problemi-se-osashtestvyava-preminavaneto-na-avtomobili-na-granichnite-punktove-kulata-i-ilinden.html", "text": "Без проблеми се осъществява преминаването на автомобили на ГКПП „Кулата“. Това съобщиха за  Радио „Фокус“ - Пирин  от Главна дирекция „Гранична полиция“.  \r\n \r\nПоради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.  \r\n \r\nНа ГКПП „Илинден“ трафикът също се извършва без проблеми. Спокойна е и обстановката на пунктовете „Златарево“ и „Станке Лисичково“.  \r\n \r\nЛивия НИНОВА", "date": "2019.12.05", "title": "Без проблеми се осъществява преминаването на автомобили на граничните пунктове „Кулата“ и „Илинден“"}
{"url": "http://www.focus-news.net/news/2019/12/05/2726376/art-festival-srachko-za-koleda-shte-se-provede-vav-varna.html", "text": "Арт фестивал \"Сръчко\" за Коледа ще се проведе във Варна. Това съобщи за  Радио „Фокус“ – Варна  Нина Урумова, организатор на инициативата. Тя посочи, че събитието се провежда за 4-та поредна година, като през тази Коледа майсторите са приготвили невероятни изненади за варненци и гости на града.  \r\n \r\nФестивалът ще се проведе от днес до 29 декември. На него ще се представят над 100 автори на ръчно изработени уникати. Ще има безплатен детски кът, както и Дядо Коледа. Нина Урумова допълни, че на феста ще има детски работилнички, ще се представят художници, карикатурист, майстори на неповторими бижута, плетива, играчки, декупаж, кожа, мед, на живо варненци и гости на града ще видят стан, както и множество други изненади. „Очакваме много хора да се докоснат до коледните магии, които сме приготвили в навечерието на най-светлия християнски празник“, каза още Нина Урумова.  \r\n \r\nДесислава ВАСИЛЕВА", "date": "2019.12.05", "title": "Арт фестивал \"Сръчко\" за Коледа ще се проведе във Варна"}
{"url": "http://www.focus-news.net/news/2019/12/05/2726380/55-dushi-sa-zaginali-pri-katastrofi-v-oblast-plovdiv-ot-nachaloto-na-godinata.html", "text": "55 души са загинали при катастрофи в областта от началото на годината. Това каза за  Радио „Фокус“ – Пловдив  инсп. Ботьо Гиргинов от „Пътна полиция“ – Пловдив. По думите му в периода от началото на годината до 3 декември включително са възникнали общо 787 пътнотранспортни произшествия с травматизъм. Ранени при катастрофи са 1022 души. \r\n \r\n„Сравнението със същия период на 2018 година показва намаление на пътнотранспортните произшествия с 87, на загиналите – с 15 души, а при ранените – с 94 души“, посочи инсп. Ботьо Гиргинов. \r\n \r\nТой напомни на всички участници в движението винаги да съобразяват своето поведение, особено при настъпилата зимна обстановка. \r\n \r\nТони МИХАЙЛОВ", "date": "2019.12.05", "title": "55 души са загинали при катастрофи в област Пловдив от началото на годината"}
{"url": "http://www.focus-news.net/news/2019/12/05/2726377/patnite-nastilki-v-oblast-pazardzhik-sa-mokri-obraboteni-i-opesacheni.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, в планинската част заледени и заснежени, но обработени и опесъчени.  \r\n \r\nТрафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци.  \r\n \r\nДвижението по пътя Велинград – Сърница от 6 км до 32 км се осъществява в една лента поради частични ремонтни дейности на асфалтовата настилка. Алтернативният обходен маршрут е по пътя Велинград – Гара Костандово – местност „Превала“ – Доспат – Сърница. \r\n \r\nВъведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.  \r\n \r\nВ планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.12.05", "title": "Пътните настилки в област Пазарджик са мокри, обработени и опесъчени"}
{"url": "http://www.focus-news.net/news/2019/12/05/2726381/prohodimi-pri-zimni-usloviya-sa-patishtata-v-oblast-blagoevgrad.html", "text": "Нормално проходими са пътищата в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са предимно сухи, на места мокри по високите места, на места заледени и обработени за движение при зимни условия \r\n \r\nНормално се осъществява движението по основните пътни направления - автомагистрала „Струма“, главен път Е-79 и второкласен път Симитли – Гоце Делчев. През изминалата нощ няма данни за възникнали тежки пътни инциденти. \r\n \r\nПовишена опасност от падащи камъни има в Кресненското дефиле, също и в района на проходите Предел и Папаз Чаир. \r\n \r\nВ област Благоевград е въведено само едно ограничения за движението. То е наложено по пътя автомагистрала „Струма“ – Лозеница от км 0 до км 10+754 поради извършвана рехабилитация на пътното тяло. \r\n \r\nДо 31 декември преминаването е ограничено за всички моторни превозни средства и се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. \r\n \r\nЛивия НИНОВА", "date": "2019.12.05", "title": "Проходими при зимни условия са пътищата в област Благоевград"}
{"url": "http://www.focus-news.net/news/2019/12/05/2726384/obshtina-dobrich-obyavi-grafika-za-rabota-na-detskite-yasli-i-gradini-v-do-kraya-na-godinata.html", "text": "Готов е графикът за работа на детските ясли и градини в Община Добрич до края на годината, съобщават от  Общината . От 23 декември до 31 декември включително през деловата седмица ще работи 1 дежурна Детска ясла със сборни групи - Детска ясла №5, която се намира на улица „Екзарх Антим I” №2. В същия период в работните дни ще бъдат дежурни следните детски градини със сборни групи: ДГ №8 „Бодра смяна“ на улица „Генерал Колев“ 13 и ДГ №20 „Радост“ на улица „Христо Ботев“54. Към ДГ №8 „Бодра смяна“ се насочват желаещи деца да посещават сборни групи от детските  градини с номера: 7; 9; 10; 12; 23; 24 и 27. Към ДГ №20 „Радост“ се насочват желаещи деца да посещават сборни групи от детските  градини с номера: 17; 18; 25; 26 и 32. Организацията на посещенията в детските заведения от децата се осъществява от директорите след заявено желание от родителите. Община Добрич уведомява потребителите на Детска млечна кухня, че тя няма да работи от 23 до 31 декември 2019 г. включително.", "date": "2019.12.05", "title": "Община Добрич обяви графика за работа на детските ясли и градини в до края на годината"}
{"url": "http://www.focus-news.net/news/2019/12/05/2726379/s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на Дунав при Свищов за изминалото денонощие. Това съобщиха от  хидрометеорологичната станция  в града. Водният стоеж на реката е 232 см, а температурата на водата 7,2 градуса. Слънчево и почти тихо ще е времето над българския участък на Дунав днес. До обяд в западните части ще има мъгла или ниска слоеста облачност.  Максималните температури ще са между 2° и 7°.", "date": "2019.12.05", "title": "С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/12/05/2726385/dve-mashini-sa-opesachavali-tazi-sutrin-nastilkata-na-patya-prez-prohoda-petrohan.html", "text": "Две машини са опесъчавали тази сутрин  настилката на пътя през  прохода Петрохан. Това каза за  Радио „Фокус“ – Видин  дежурният служител на Областно пътно управление – Монтана. Снежна покривка на прохода е 10 см, пътят е почистен и опесъчен, там където е имало заледени участъци. Движението на автомобили през Петрохан се осъществява при зимни условия. Времето е тихо, няма мъгла, температурата е минус 6 градуса. В област Монтана пътните настилки са предимно сухи, на места има мокри участъци. Трафикът е с нормална интензивност през Петрохан, проходът остава затворен за автомобили над 12 тона.  \r\n   \r\nАнна ЛОЗАНОВА", "date": "2019.12.05", "title": "Две машини са опесъчавали тази сутрин настилката на пътя през прохода Петрохан"}
{"url": "http://www.focus-news.net/news/2019/12/05/2726378/georgi-gyokov-bsp-e-za-preizchislyavane-na-pensiite-i-uvelichenie-na-zaplatite-no-gerb-ne-iskat-tova.html", "text": "\"Проектобюджетът на БСП за 2020 година показва, че парите на хората могат да бъдат разпределяни по много по-добър начин. Нашите акценти са в образованието, здравеопазването и другите социални спектри. Те водят до по-добър живот на българските граждани - по-голямо увеличение на пенсии, увеличаване на помощите за отглеждане на дете и по-високи заплати\". Това заяви народният представител от „БСП за България“ Георги Гьоков по БНТ, съобщиха от пресцентъра на  БСП . \r\n \r\nТой обясни, че  БСП предлага преизчисление на всички пенсии, защото сегашните изостават значително от поскъпването на живота. \"Управляващите не искат да увеличат пенсиите, а преди парламентарните избори обещаваха, че минималната пенсия ще стане 300 лева, като всички останали ще бъдат преизчислени. Това не се случи с този бюджет, няма да се случи и със следващия\", каза Гьоков. Социалистът припомни, че в много областни градове протестират пенсионери с искане за преизчисляване на пенсиите. \r\n \r\n\"Предложението на БСП за минимална заплата е 650 лева от 1 януари 2020 г., а не както ГЕРБ предлага това да се случи чак след една година. Освен това ГЕРБ замрази всички социални плащания -майчинството през втората година, детските надбавки, социалните помощи\", коментира Георги Гьоков.  \r\n \r\nНародният представител изрази съмнения, че новият социален министър ще може да реши дори един проблем в социалната сфера, натрупан през последните 10 години. Той подчерта, че бюджетът за ДОО за следващата година е приет без нейното участие и предложения.", "date": "2019.12.05", "title": "Георги Гьоков: БСП е за преизчисляване на пенсиите и увеличение на заплатите, но  ГЕРБ не искат това"}
{"url": "http://www.focus-news.net/news/2019/12/05/2726389/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-dekemvri.html", "text": "„Софийска вода” временно ще прекъсне водоснабдяването в някои части на столицата на 6 декември. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Георги Минчев“ кв. „Подуяне“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Георги Минчев“ от ул. „Велчо Атанасов“ до ул. „Иларион Драгостинов“, ул. „Братя Жекови“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Минчев“. \r\n \r\nВъв връзка с извършване на строително-монтажни работи на ул. „Флора Кънева“ кв. „Кръстова вада“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Флора Кънева“ №19, №21, №23, ул. „Проф. Георги Йолов“ №37, №37А, №39. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Флора Кънева“ ъгъла с ул. „Акад. Иван Буреш“. \r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.12.05", "title": "„Софийска вода” временно ще прекъсне водоснабдяването в някои части на столицата на 6 декември"}
{"url": "http://www.focus-news.net/news/2019/12/05/2726388/el-pais-obezvrediha-granata-v-madrid.html", "text": "Екип от сапьори унищожиха учебна граната, след като оръжието е хвърлено в център за непълнолетни в квартал Орталеса в Мадрид, пише испанският ежедневник  El Pais . \r\n \r\nСпоред полицейски източници граната е била намерена в найлонов плик. „Тези устройства имат малък взривен заряд, но все пак имат“, казаха същите източници. Мигрантският център е бил обект на редица атаки, най-сериозната от които е опит на 30 младежи да влязат в помещенията. \r\nСпоред източници от центъра охранител е „намерил граната в кошче за боклук на баскетболното игрище“. „Повикана е полицията и е спряно влизането и излизането от съоръжението“.  \r\n \r\nСапьори безопасно са обезвредили устройството. Те са стигнаха до заключението, че става въпрос за граната, която се използва от испанската армия.  \r\n \r\n \r\n : Мария Факова", "date": "2019.12.05", "title": "El Pais: Обезвредиха граната в Мадрид"}
{"url": "http://www.focus-news.net/news/2019/12/05/2726391/grad-dolni-chiflik-shte-bade-bez-vodopodavane-zaradi-avariya.html", "text": "Град Долни Чифлик ще бъде без водоподаване заради авария. Това съобщиха за  Радио „Фокус“ – Варна   от водоснабдителното дружество във Варна. От там допълниха, че заради възникнала авария без вода ще бъдат абонатите на града от 9.00 часа до отстраняване на аварията. \r\n \r\nДесислава ВАСИЛЕВА", "date": "2019.12.05", "title": "Град Долни Чифлик ще бъде без водоподаване заради авария"}
{"url": "http://www.focus-news.net/news/2019/12/05/2726390/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Пътните настилки в областта са сухи.  \r\n \r\nВенцеслав ИЛЧЕВ", "date": "2019.12.05", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/12/05/2726392/dragomir-petkov-obshtinski-savet-kazanlak-uvelichenieto-na-naloga-za-taksa-smet-e-nalozhitelno-predvid-uvelichenite-razhodi-za-deponiraneto-na-otpadatsite.html", "text": "Увеличението на налога за такса „смет“ е наложително, предвид увеличените разходи за депонирането на отпадъците, които стават още по-големи през новата година. Това каза за  Радио „Фокус“  председателят на Бюджетната комисия в Общинския съвет Драгомир Петков. Той подчерта, че от 57 лева на тон в момента, през 2020 година увеличението ще бъде почти двойно - 95 лева на тон. По думите му това е сумата, която трябва да заплаща общинската фирма за депонирането на тон битови отпадъци. Увеличението само по това перо през новата година, в сравнение с тази е 77 лева на тон. За сравнение, през 2012 година, отчислението за тон деониран отпадък, който е заплащала общинската фирма е било в размер на 18 лева.  \r\n \r\nС 550 хиляди лева от общинския бюджет бе дофинансирана дейността на звеното по сметосъбиране и сметоизвозване през 2019 година, заради дефицит и увеличен размер на отчисленията за тон битов отпадък. Очакванията са в края на годината, сумата за дотация по това перо да е в размер на 850 хиляди лева. \r\n \r\nСпоред Петков увеличението на промилите е неизбежно, предвид и ниските данъчни оценки, които имат имотите в селата и които не кореспондират с адекватността на заплащаните такси „смет“, както и с очакванията на гражданите по отношение на сметосъбирането и чистота в населените места. \r\n \r\n„Ако не бъдат увеличени промилите за такса „смет“ за населението през новата година ,според изчисленията, Общината ще трябва да дофинансира това перо с повече от 2 милиона лева. Сума, която ще се отрази изключително негативно на общинския бюджет“, каза Драгомир Петков. \r\n \r\nПредседателят на бюджетната комисия в Общинския съвет уточни, че наложителното увеличение на промилите за такса „Битови отпадъци“ от новата година ще е първото след последните два мандата на тази общинска управа, в които промилите са били непроменени и съответно и приходите, постъпващи в общинската хазна са били едни и същи.  \r\n \r\n„Сериозно увеличение на данъка за смет се очаква през 2021 година, когато ще влезе в сила и новата методика за изчисляването на налога за отпадъците. Той ще се изчислява или на количество изхвърлени отпадъци от домовете, или на броя членове в дадено жилище“, посочи Драгомир Петков. \r\n \r\nПо данни от Община Казанлък, средното количество битов отпадък, който всеки един жител на общината изхвърля за година е 320 кг на човек. \r\nЗа наложителното увеличение на промилите за такса „смет“ за населението на община Казанлък ще бъде проведена и мащабна разяснителна кампания.  \r\n \r\nПо прогнозни данни от Дирекция „Местни приходи“, през следващата година очакваната събираемост на такса „ ТБО“ от населението е 83% или почти 4,5 млн. лева. При план от 5 млн. лева.   \r\nЗа нови съдове за смет и нови автомобили  за сметосъбиране са планирани през новата година 642 600 лв.  \r\n \r\nСлавяна ГАЙДАРОВА", "date": "2019.12.05", "title": "Драгомир Петков, Общински съвет - Казанлък: Увеличението на налога за такса „смет“ е наложително, предвид увеличените разходи за депонирането на отпадъците"}
{"url": "http://www.focus-news.net/news/2019/12/05/2726395/der-standard-avstriya-mnozinstvoto-avstriytsi-smyatat-sroka-na-voennata-sluzhba-za-tvarde-kratak.html", "text": "За голяма част от населението (69 процента) според проучването е важно подготовката на армията за кибератаки. \r\nМнозинство от 58% от австрийците смятат продължителността на основната военна служба за твърде кратка. Три четвърти от австрийското население има положително отношение към армията. Това става ясно от проучване, проведено през ноември сред малко под 1500 респонденти от името на Министерството на отбраната на Австрия, съобщава националният ежедневник  Der Standard . \r\n \r\nПродължителността на основната военна служба или връщането към старата система бе многократно обсъждано през последните години. Настоящият министър на отбраната Томас Щарлингер, както и неговият предшественик на поста Марио Кунашек („Партия на свободата на Австрия“, се изказаха в подкрепа на завръщането към основната военна служба от осем месеца със задължителни учения. \r\n \r\nПо-голямата част от участвалите в анкетата споделят мнението им, показва проучването. Според повече от половината австрийци (53%) е необходимо след шестмесечната военна служба да бъдат предвидени участия в допълнителни учения в жандармерията, които да са с продължителност от два месеца. 58% смятат продължителността на основната военна служба за твърде кратка. В сравнение с проучване през юли 2019 г. данните показват увеличение на привържениците на увеличаване на срок на военната служба. В предходното проучване на подобно мнение са били 52% от респондентите.  \r\n \r\n73% смятат, че въоръжените сили трябва да бъдат по-добре подготвени за многобройните си предизвикателства. По отношение на конкретните мерки почти всеки трети от четирима австрийци посочват по-задълбочено обучение на военните служители (71%) и подобряване на материалното оборудване (70%). \r\n \r\nГоляма част от австрийците (69%) считат подготовката на армията за справяне с кибератаки и насърчаването на дигитализацията за особено важни. Мнозинство от 63% също се застъпва за осигуряване на повече бюджетни средства за армията.  \r\nАнкетата показва още, че австрийците се чувстват най-застрашени от негативните ефекти от изменението на климата (56%). 47% се страхуват от последиците от масовата миграция.", "date": "2019.12.05", "title": "Der Standard (Австрия): Мнозинството австрийци смятат срока на военната служба за твърде кратък"}
{"url": "http://www.focus-news.net/news/2019/12/05/2726394/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта.  \r\nПотокът от автомобили към този час на деня е нормален, преминаването се извършва без големи изчаквания. \r\n  \r\nВенцеслав ИЛЧЕВ", "date": "2019.12.05", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/12/05/2726393/api-shofyorite-tryabva-da-se-dvizhat-s-povisheno-vnimanie-v-tunel-topli-dol-na-am-hemus-v-posoka-varna-poradi-avariya-v-zahranvaneto-na-osvetlenieto.html", "text": "Шофьорите трябва да се движат с повишено внимание в тунел „Топли дол“ на АМ „Хемус“ в посока Варна поради авария в захранването на осветителната система. Това съобщиха от пресцентъра на  Агенция „Пътна инфраструктура“ .", "date": "2019.12.05", "title": "АПИ: Шофьорите трябва да се движат с повишено внимание в тунел „Топли дол“ на АМ „Хемус“ в посока Варна поради авария в захранването на осветлението"}
{"url": "http://www.focus-news.net/news/2019/12/05/2726387/nadya-klisurska-bsp-alternativniyat-byudzhet-na-bsp-e-nasochen-kam-po-dobar-zhivot.html", "text": "\"От БСП за поредна година предлагаме преизчисление на всички пенсии, защото разликата между новите и старите пенсии е изключително голяма. Предложихме минималната пенсия да стане 300 лв,  тъй като в  рамките на 10 години осигурителният доход е качен с 200%. Това означава, че 1 милион и 300 хиляди пенсионери живеят под прага на бедността\". Това заяви народният представител от \"БСП за България\" Надя Клисурска пред БТВ, съобщиха от пресцентъра на  БСП . \r\n \r\nТя обясни, че в управленската  програма на  ГЕРБ също е заложено преизчисление на пенсиите, но те са излъгали своите избиратели. \"Бюджетът за 2020 г. на управляващите не представлява никаква справедливост за пенсионерите. До 2009 г.  размерът на минималната пенсия спрямо минималната работна заплата е около 53%, сега е около 40%. Това показва отношението на ГЕРБ към пенсионерите през тези 10 години\", коментира Клисурска. \r\n \r\nНародният представител подчерта, че ГЕРБ за пореден път са направили буфери в бюджета, за да могат да правят разходи, без да се съгласуват с Народното събрание. \r\n\"Фокусът на алтернативния бюджет на БСП е насочен към по-добър живот на всички българи - децата, младите семейства, работещите и пенсионерите\", завърши Надя Клисурска.", "date": "2019.12.05", "title": "Надя Клисурска, БСП: Алтернативният бюджет на БСП е насочен към по-добър живот"}
{"url": "http://www.focus-news.net/news/2019/12/05/2726399/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "САЩ все още могат да спрат строителството на газопровода „Северен поток-2“ – Вашингтон готви „сакционен трик“ срещу „путиновата тръба“, пише германският таблоид  Das BILD . \r\nИзточници от Сената на САЩ, противници на „Северен поток-2“, очакват „заобикалящи пътища“ за налагането на санкции срещу европейските компании, които участват в изграждането на руския газопровод. Те ще бъдат част от закона за военния бюджет на САЩ за следващата година. Очаква се той да бъде приет преди Нова година, уверяват източниците на изданието.  \r\n \r\nИзграждането на тръбопровода трябва да приключи за около три месеца. Тъй като санкциите са насочени срещу европейски компании, които участват в проекта, американските конгресмени нямат време да разработят пълноправен законопроект, обяснява Bild. „Когато никой не строи, вече няма кой да бъде наказван\", цитира вестникът своя източник от Сената на САЩ. \r\n \r\nИнформацията за предстоящата изненада за руснаците бе потвърдена от ръководителя на сенатската комисия по външнополитически въпроси Джим Ричард, подчертава изданието. Той увери, че санкциите ще „струват скъпо“ на Москва и европейските партньори на руския енергиен гигант „Газпром“. \r\n*** \r\n \r\n  За голяма част от населението (69 процента) според проучването е важно подготовката на армията за кибератаки. \r\nМнозинство от 58% от австрийците смятат продължителността на основната военна служба за твърде кратка. Три четвърти от австрийското население има положително отношение към армията. Това става ясно от проучване, проведено през ноември сред малко под 1500 респонденти от името на Министерството на отбраната на Австрия, съобщава националният ежедневник  Der Standard . \r\n \r\nПродължителността на основната военна служба или връщането към старата система бе многократно обсъждано през последните години. Настоящият министър на отбраната Томас Щарлингер, както и неговият предшественик на поста Марио Кунашек („Партия на свободата на Австрия“, се изказаха в подкрепа на завръщането към основната военна служба от осем месеца със задължителни учения. \r\n \r\nПо-голямата част от участвалите в анкетата споделят мнението им, показва проучването. Според повече от половината австрийци (53%) е необходимо след шестмесечната военна служба да бъдат предвидени участия в допълнителни учения в жандармерията, които да са с продължителност от два месеца. 58% смятат продължителността на основната военна служба за твърде кратка. В сравнение с проучване през юли 2019 г. данните показват увеличение на привържениците на увеличаване на срок на военната служба. В предходното проучване на подобно мнение са били 52% от респондентите.  \r\n \r\n73% смятат, че въоръжените сили трябва да бъдат по-добре подготвени за многобройните си предизвикателства. По отношение на конкретните мерки почти всеки трети от четирима австрийци посочват по-задълбочено обучение на военните служители (71%) и подобряване на материалното оборудване (70%). \r\n \r\nГоляма част от австрийците (69%) считат подготовката на армията за справяне с кибератаки и насърчаването на дигитализацията за особено важни. Мнозинство от 63% също се застъпва за осигуряване на повече бюджетни средства за армията.  \r\nАнкетата показва още, че австрийците се чувстват най-застрашени от негативните ефекти от изменението на климата (56%). 47% се страхуват от последиците от масовата миграция. \r\n*** \r\n \r\n Екип от сапьори унищожиха учебна граната, след като оръжието е хвърлено в център за непълнолетни в квартал Орталеса в Мадрид, пише испанският ежедневник  El Pais . \r\n \r\nСпоред полицейски източници граната е била намересна в найлонов плик. „Тези устройства има малък взривен заряд, но все пак имат“, казаха същите източници. Мигрантският център е бил обект на редица атаки, най-сериозната от които е опит на 30 младежи да влязат в помещенията. \r\nСпоред източници от центъра охранител е „намерил граната в кошче за боклук на баскетболното игрище“. „Повикана е полицията и е спряно влизането и излизането от съоръжението“.  \r\n \r\nСапьори безопасно са обезвредили устройството. Те са стигнаха до заключението, че става въпрос за граната, която се използва от испанската армия. \r\n*** \r\n \r\n Президентът на Франция Еманюел Макрон, британският премиер Борис Джонсън, турският президент Реджеп Тайип Ердоган и германският канцлер Ангела Меркел се срещнаха в министерската резиденция в Лондон, пише базираното в Брюксел електронно издание  New Europe . \r\n \r\nСпоред изявление на кабинета на британския премиер, лидерите се съгласиха, че нападенията срещу цивилни в Сирия, включително в контролирания от бунтовници Идлиб, трябва да приключат.  \r\n \r\nЛидерите обещаха да работят за създаването на условия за безопасното завръщане на бежанците и се съгласиха, че борбата срещу тероризма във всичките му форми трябва да продължи. Те също обсъдиха операцията на Турция „Мирна пролет“ срещу  „Работническа партия на Кюрдистан“ (ПКК)/Народни отряди за самоотбрана (YPG) в Северна Сирия.  \r\n \r\nАнгела Меркел определи срещата като „добра и полезна“. Ердоган също определи срещата като добра и добави, че развитието на операцията „ще бъде оценено“.  \r\n*** \r\n \r\n Лидерите на Европейския съюз са готови да изпратят предизборно предупреждения към Борис Джонсън, британският премиер, че има „ограничено“ време да избегне Брекзит без сделка, разкриха изтекли документи, пише британският вестник  The Independent . \r\n \r\nВ проектно комюнике, което ще бъде представено от останалите 27 държави-членки на ЕС следващата седмица- в деня след изборите на 12 декември- Европейският съвет ще предупреди за малкото време за започване на нов кръг от преговори, които силно наподобяват тези през последните три години.  \r\n \r\nДокументът съобщава, че лидерите ще одобрят Мишел Барние като главен преговарящ, че няма да има сделки с отделните държави-членки и че въпросът ще бъде основна тема в редица срещи на върха на ЕС.  \r\n***", "date": "2019.12.05", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/12/05/2726400/spetsializiranata-prokuratura-i-gdbop-shte-dadat-brifing-po-povod-neutralizirana-mezhdunarodna-organizirana-prestapna-grupa-za-kompyutarni-izmami.html", "text": "От 13.30 часа на „Черковна“ 90 ще бъде даден брифинг на Специализираната прокуратура и ГДБОП по повод неутрализирането на международна организирана престъпна група за компютърни измами. Това съобщиха от пресцентъра на  Апелативна специализирана прокуратура . Информация ще предоставят говорителят на Специализираната прокуратура Сийка Милева, директорът на ГДБОП Ивайло Спиридонов и ръководителят на специализирания отдел „Киберпрестъпност\" в ГДБОП Явор Колев.", "date": "2019.12.05", "title": "Специализираната прокуратура и ГДБОП ще дадат брифинг по повод неутрализирана международна организирана престъпна група за компютърни измами"}
{"url": "http://www.focus-news.net/news/2019/12/05/2726383/bild-severen-potok-2-vse-oshte-mozhe-da-bade-spryan-sasht-gotvyat-novogodishna-iznenada-za-moskva.html", "text": "САЩ все още могат да спрат строителството на газопровода „Северен поток-2“ – Вашингтон готви „сакционен трик“ срещу „путиновата тръба“, пише германският таблоид  Das BILD . \r\nИзточници от Сената на САЩ, противници на „Северен поток-2“, очакват „заобикалящи пътища“ за налагането на санкции срещу европейските компании, които участват в изграждането на руския газопровод. Те ще бъдат част от закона за военния бюджет на САЩ за следващата година. Очаква се той да бъде приет преди Нова година, уверяват източниците на изданието.  \r\n \r\nИзграждането на тръбопровода трябва да приключи за около три месеца. Тъй като санкциите са насочени срещу европейски компании, които участват в проекта, американските конгресмени нямат време да разработят пълноправен законопроект, обяснява Bild. „Когато никой не строи, вече няма кой да бъде наказван\", цитира вестникът своя източник от Сената на САЩ. \r\n \r\nИнформацията за предстоящата изненада за руснаците бе потвърдена от ръководителя на сенатската комисия по външнополитически въпроси Джим Ричард, подчертава изданието. Той увери, че санкциите ще „струват скъпо“ на Москва и европейските партньори на руския енергиен гигант „Газпром“.", "date": "2019.12.05", "title": "BILD: „Северен поток-2“ все още може да бъде спрян – САЩ готвят „новогодишна изненада“ за Москва"}
{"url": "http://www.focus-news.net/news/2019/12/05/2726402/obshtina-haskovo-organizira-detski-sporten-praznik-sportisti-na-gradinata.html", "text": "Общината организира Детски спортен празник „Спортисти на градината“. Това съобщиха от пресцентъра на  Община Хасково . Той ще се проведе от 17.30 часа в зала „Спартак“. Във веселата надпревара ще се включат отбори от деца и родители от всички 12 общински детски градини в Хасково.  \r\nСлед оспорваните състезания, ще има награди и веселие за малки и големи. В празника ще се включат и кметът на Община Хасково Станислав Дечев и заместниците му.", "date": "2019.12.05", "title": "Община Хасково организира Детски спортен празник „Спортисти на градината“"}
{"url": "http://www.focus-news.net/news/2019/12/05/2726398/v-kyustendil-tarzhestveno-shte-badat-zapaleni-svetlinite-na-kolednata-elha.html", "text": "В Кюстендил тържествено ще бъдат запалени светлините на коледната елха. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Тържественото запалване на коледните светлини ще бъде от 17.30 часа на площад „Велбъжд”.  \r\n \r\n„Елхата отново ще заблести, ще звучат коледни песни, ще има танцови атракции със светлинни фигури, както и заря, която е много очаквана от малки и големи”, каза Дима Укалска. В празничната програма ще участват \"ЖАР театър\". \r\n \r\nВенцеслав ИЛЧЕВ", "date": "2019.12.05", "title": "В Кюстендил тържествено ще бъдат запалени светлините на коледната елха"}
{"url": "http://www.focus-news.net/news/2019/12/05/2726396/dots-d-r-veselina-vachkova-s-hilyadoletnata-si-istoriya-varna-mozhe-da-se-prevarne-v-pritegatelen-turisticheski-tsentar-v-evropa.html", "text": "С хилядолетната си история Варна може да се превърне в притегателен туристически център в Европа. Това каза за  Радио „Фокус“ – Варна   доц. д-р Веселина Вачкова, историк и културолог. Сред най-интересните обекти във Варна и региона несъмнено е варненският халколитен некропол. По думите му става дума не за един, а за открити поне към момента - три некропола, съответно наричани: Варна I, Варна II и Варна III. И трите са в непосредствена близост един до друг и се намират в центъра на град Варна. Проф. Вачкова посочи, че в последно време интересът към тях се възобновил поради няколко причини. Основната е изложбите на българските съкровища в чужбина, под названието „Тракийското съкровище“. \r\n \r\n„Най-интересната и древна част от това злато е всъщност частта намерена във варненския некропол. Друга причина да се говори толкова много за некропола са откритията, които се направиха в близост до Варна, в частност до Девня и находките в Провадия. Покрай находките в тези райони, съответно отново се заговори за варненския некропол или по-точно за трите некропола. На практика единственият, който е достъпен в момента от трите обекта, е Варна I, като това е некрополът, в който са намерени и най-впечатляващите находки. Казвам впечатляващи като изработка и количество злато, но искам да подчертая, че и в Некропол II също има открити невероятни неща“, каза още специалистът. Тя добави, че находките направени във Варна I, продължават да предизвикват и до днес огромен интерес. Точно там е и този гроб на царя-жрец и реконструкцията му предизвиква огромно привличане както на научната област, така и на любителите на археологията. \r\n \r\nПредставени просто във витрина, златните украшения са интригуващи, но облечен царя-жрец в тези накити с жезъл в ръка, с всичките атрибути на една много интересна религия и на още по-интересна социална структура – това вече създава един жив образ, който несъмнено ще привлече интереса на хората. \r\n \r\nНекропол I може да се види, но той не е усвоен, а много дълго време става въпрос за едно безстопанствено отношение към парцела. До ден-днешен е ограден с телена мрежа и пустее. Дали ще бъде разработен, дали ще бъде направен музей на варненската култура, дали ще бъде оставен да пустее – това е въпрос на добра воля от страна на много институции. Можем обаче да сме сигурни в едно нещо, а именно, че археолозите и туристите ще дойдат в момента, в който стане достъпно и добре представено всичко това, за което говоря“, каза още експертът. \r\n \r\nПо отношение на  Некропол II доц. д-р Веселина Вачкова заяви, че за съжаление, този обект не може да бъде разгледан, тъй като е в гъсто застроена част на Варна.  \r\n„Още през 70-те и 80-те години на миналия век, когато се разработи, има едно много притеснително бързане. Бързането е свързано с това да се направят разкопките и да продължи застрояването. А точно в Некропол II е открит другият много интересен гроб. В него са били намерени останките, вероятно отново на цар-жрец, само че от още по-древна епоха – поне с 300-400 години по-рано. Точно в този гроб се откриват накити, които не са златни, с изключение на един златен наниз, за който впрочем се твърди, че е най-старото обработено злато в Европа. По-интересни за мен са другите артефакти, които са открити“, обясни д-р Вачкова. Тя разказа и за един уникален артефакт, който е бил открит именно там - изделие от нефрит, като става дума за нефритена игла с дължина от 12 см.  \r\n \r\n„Ако човек се вгледа в нея, ще разбере, че това изделие само прилича на игла, макар че може и да е имало и конвенционална употреба. Интересното в тази находка е, че в горната част на иглата има изобразен модел на слънчевата система– три пофазни планети, като според мен това са Марс, Земята и Слънцето, а възможно вместо Слънцето да е била изобразена и Венера, както и още две по-малки планети. Много дълго време в Слънчевата система се е смятало, че централните планети са точно 5 на брой, защото така са били изобразявани на древните карти. Тези карти обаче ще се появят около 3000 години по-късно. \r\nИ когато видим такова изделие, на практика инсигниите на този цар, които са от жадеит, а знаем, че той е заместител на нефрита, можем да проследим зората на тази цивилизация, която спокойно можем да наречем и нефритена, поради преклонението към зеления минерал. Искам да вметна, че тези минерали са били много характерни за повечето ранни български цивилизации, както знаем амулети от нефрит в България са откривани от София до Кърджали и от Кърджали до Провадия, та чак до Варна. \r\nЩо се касае до Некропол III, към момента той се разработва“, каза в заключение специалистът. \r\n \r\nДесислава ВАСИЛЕВА", "date": "2019.12.05", "title": "Доц. д-р Веселина Вачкова: С хилядолетната си история Варна може да се превърне в притегателен туристически център в Европа"}
{"url": "http://www.focus-news.net/news/2019/12/05/2726382/steli-dzhambazova-bmchk-do-6-dekemvri-se-provezhda-zimna-akademiya-za-dobrovoltsi.html", "text": "В периода от 2 до 6 декември се провежда традиционната „Зимна академия за доброволци“, в която участват 84 човека от всички области в България. Това каза зам.-председателя на БМЧК Стели Джамбазова в интервю на  Агенция „Фокус“  във връзка със Световния ден на доброволеца - 5 декември. Джамбазова обясни, че в „Зимна академия за доброволци“ се обучават по темите първа долекарска помощ, психо-социална подкрепа и програма „Хелфи“, която всъщност е първа помощ, но преподадена по интересен, интерактивен начин, за да се обхванат децата от детските градини до четвърти клас.  \r\n \r\n„Както знаете работим по много различни теми като първа помощ, психо-социална подкрепа, работа с деца от различни институции и много други. Има най-различни инициативи, които се организират както на областно, така и на национално ниво“, каза още тя.   \r\n \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.12.05", "title": "Стели Джамбазова, БМЧК: До 6 декември се провежда „Зимна академия за доброволци“"}
{"url": "http://www.focus-news.net/news/2019/12/05/2726401/v-kyustendil-shte-bade-predstaven-proekt-za-onlayn-marketing-i-povishavaneto-na-konkurentnosposobnostta.html", "text": "В града ще бъде представен проект за онлайн маркетинг и повишаването на конкурентноспособността. Това съобщи за  Радио „Фокус” – Кюстендил  Даниела Стоянова, ръководител на проекта. Събитието ще се проведе от 10.00 часа в залата на парк-хотел „Кюстендил”. Проектът се реализира от сдружение „Регионален Център за Евроинтеграция” – Кюстендил и Центъра за устойчиво развитие – Куманово, Република Северна Македония. \r\n \r\nЦелта е посредством пряко и многократно въздействие за повишаване на конкурентоспособността на малкия бизнес, занаятчиите и фермерите, да се създадат предпоставки за устойчиво развитие на трансграничния регион. Предвижда се обучението на 40 представители на микро предприятия, занаятчии и земеделски производители, както и създаването на онлайн платформа за електронна търговия.  \r\n \r\nВенцеслав ИЛЧЕВ", "date": "2019.12.05", "title": "В Кюстендил ще бъде представен проект за онлайн маркетинг и повишаването на конкурентноспособността"}
{"url": "http://www.focus-news.net/news/2019/12/05/2726405/poslanikat-na-balgariya-v-ruskata-federatsiya-atanas-krastin-e-izvikan-v-ministerstvoto-na-vanshnite-raboti-v-moskva-kadeto-mu-e-vrachena-nota.html", "text": "Посланикът на Република България в Руската федерация Атанас Кръстин беше извикан днес в Министерството на външните работи в Москва, където му бе връчена нота. Това съобщиха от пресцентъра на  Министерството на външните работи . С нея, позовавайки се на принципа на реципрочността, Министерството на външните работи на Руската федерация обявява за персона нон грата български дипломат от посолството ни в Москва. Българският дипломат е с ранг, равностоен на ранга на руския дипломат в София, който бе обявен за персона нон грата в края на октомври 2019 г.  \r\n   \r\nБългарският дипломат ще напусне Руската федерация в указания в нотата 24-часов срок.", "date": "2019.12.05", "title": "Посланикът на България в Руската федерация Атанас Кръстин е извикан в Министерството на външните работи в Москва, където му е връчена нота"}
{"url": "http://www.focus-news.net/news/2019/12/05/2726408/premierat-boyko-borisov-balgariya-e-edna-ot-malkoto-darzhavi-po-sveta-koyato-mozhe-da-se-pohvali-che-ima-polozhitelno-targovsko-saldo-s-germaniya.html", "text": "В България има отлични условия за развитие на бизнеса. Неслучайно, според проучванията, 88% от германските фирми отговарят положително на въпроса дали отново биха инвестирали у нас. Това заяви премиерът Бойко Борисов на среща с представители на Германо-българската индустриално-търговска камара и Източната комисия на германската икономика, съобщиха от  правителствената информационна служба .  \r\n \r\nНа разговора с министър-председателя Бойко Борисов в Министерски съвет присъстваха представители на големи германски фирми, които искат да развиват и разширяват своя бизнес в България. Перспектива за бъдещи инвестиции е интересът, проявяван от германски компании към сферата на транспортна инфраструктура, енергетика и енергийна ефективност, управление на води и отпадъци, машиностроене, производство на автомобилни части и детайли, електроника и електротехника, хранително-вкусова промишленост и др.   \r\n \r\nУчастниците в срещата приветстваха личната ангажираност на министър-председателя Бойко Борисов за увеличението на германските инвестиции в България. „Връзките между двете държави са изключително добре развити. Над 1400 германски фирми, в които работят над 60 000 души, са представени в България.  \r\n \r\n„Развитието на нашите връзки е изключително позитивно“, подчерта Януш Кулик, говорител на работната група за Югоизточна Европа при Германската източна бизнес асоциация. \r\n \r\nГермания остава водещ външнотърговски партньор на България. За периода януари – август 2019 г. Износът ни за Германия е в размер на 2,876 млрд. Евро и бележи ръст от 1.3% спрямо същия период на 2018 г. „България е една от малкото държави по света, която може да се похвали, че има положително търговско салдо с Германия“, каза премиерът Борисов. През 2018 г. стокообменът между двете държави достигна до рекордните 8 153 млн. евро и се очаква тази година да бъде над 9 млрд. евро. \r\n \r\nЗа 2018 г. преките чуждестранни инвестиции от Германия възлизат на 105.4 млн. евро. Около 30% от 100-те най-големи инвеститори в България са германски или с германско участие. \r\n \r\nГермания е водещ туристически партньор на България сред страните от ЕС и е един от най-важните пазари за българския туристически продукт. За 2018 г. Страната ни е посетена от над 850 000 немски туристи.", "date": "2019.12.05", "title": "Премиерът Бойко Борисов: България е една от малкото държави по света, която може да се похвали, че има положително търговско салдо с Германия"}
{"url": "http://www.focus-news.net/news/2019/12/05/2726406/za-shesta-poredna-godina-v-plovdiv-se-provezhda-studentskata-kampaniya-za-bezopasnost-na-patya-praznuvay-otgovorno.html", "text": "За шеста поредна година в Пловдив се провежда студентската кампания за безопасност на пътя „Празнувай отговорно!“. Това каза за  Радио „Фокус“ – Пловдив  инсп. Ботьо Гиргинов от „Пътна полиция“ – Пловдив. Кампанията се инициира от студентите от Университета по хранителни технологии в Пловдив по повод 8 декември и предстоящите празнични дни. Партньор на инициативата вече шест години е Областната дирекция на МВР. \r\n \r\n„Причината за тази инициатива е смъртта на студенти преди 6 години вследствие на катастрофа. През годините кампанията беше подкрепена с различни инициативи на младите хора, като акцентът е насочване на вниманието към пътния травматизъм, нарушенията, свързани с употребата на алкохол и управление на моторно превозно средство, особено в дните около празниците и на самия празник - 8 декември. Акцент са също неправоспособността и липсата на достатъчно опит при управление на автомобил при зимни условия, както и несъобразената и превишена скорост, непоставянето на обезопасителни колани“, посочи инсп. Ботьо Гиргинов. \r\n \r\nТой каза още, че от две години студентската кампания „Празнувай отговорно!“ е общонационална. Тя е подкрепена от всички висши учебни учреждения на територията на страната, както и от студентските съвети. „В лицето на МВР и сектор „Пътна полиция“ кампанията получи помощ при реализация на различни превантивни идеи и инициативи. Тези идеи вече шеста година целят да не се допуска рисково поведение на пътя и предизвикването на пътни инциденти. Успяхме заедно със студентите да създадем кратки филми и клипове по пътна безопасност, изнасят се лекции по безопасност на движението, раздават се флаери и брошури по пътна безопасност, организират се и символични шествия по главни улици и пешеходни пътеки за заостряне на вниманието с акцент пътна безопасност, особено към младите хора и студентите“, подчерта инсп. Ботьо Гиргинов. \r\n \r\nПартньори на кампанията „Празнувай отговорно!“ през годините са също Областната администрация, Общината, БЧК, както и неправителствени организации. \r\n \r\nТони МИХАЙЛОВ", "date": "2019.12.05", "title": "За шеста поредна година в Пловдив се провежда студентската кампания за безопасност на пътя „Празнувай отговорно!“"}
{"url": "http://www.focus-news.net/news/2019/12/05/2726403/dvizhenieto-se-osashtestvyava-v-aktivnata-lenta-ot-km-27-do-km-25-na-am-trakiya-v-posoka-sofiya-zaradi-podmyana-na-mantinela.html", "text": "Движението се осъществява в активната лента от км 27 до км 25 на АМ „Тракия“ в посока София. Това съобщиха от пресцентъра на  Агенция „Пътна инфраструктура“ . До 17.00 часа ще бъде ограничено движението в изпреварващата лента поради подмяна на мантинела. \r\nШофьорите трябва да се движат с повишено внимание и съобразена скорост.", "date": "2019.12.05", "title": "Движението се осъществява в активната лента от км 27 до км 25 на АМ „Тракия“ в посока София заради подмяна на мантинела"}
{"url": "http://www.focus-news.net/news/2019/12/05/2726410/76-godishen-mazh-e-blasnat-ot-lek-avtomobil-v-grad-devin.html", "text": "76-годишен мъж е с множество наранявания, след като е блъснат от лек автомобил в град Девин. Това съобщиха от  ОДМВР – Смолян  . Инцидентът е станал на 4 декември 2019 г. около 18.35 часа в град Девин на ул. „Дружба\" 10. Лек автомобил \"Фолксваген Пасат\", управляван от 69-годишен гражданин на Девин, блъска внезапно излезлия на пътното платно пешеходец на 76 години от гр. Девин. \r\n \r\nПешеходецът е с комоцио и разкъсно-контузни рани в областта на главата, счупен прешлен, фрактура на коляно, съмнение за счупване на дясна бедрена шийка и съмнение за счупване на дъгите на 4,5,6 шиен прешлен оказана му е мед. помощ от ФСМП - Девин и същият е транспортиран в МБАЛ - Смолян за лечение без опасност за живота. Местопроизшествието е запазено и посетено от ДОГ на РУ - Девин.  \r\nПо случая у образувано е досъдебно производство.", "date": "2019.12.05", "title": "76-годишен мъж е блъснат от лек автомобил в град Девин"}
{"url": "http://www.focus-news.net/news/2019/12/05/2726386/d-r-slavita-dzhambazova-bchk-dobrovoltsite-imat-fundamentalna-rolya-v-nad-140-godishnata-istoriya-na-organizatsiyata.html", "text": "Доброволците имат фундаментална роля за БЧК в цялата история на организацията – повече от 140 години. Това каза за сутрешния блок   „Добро утро, България“    на  Радио „Фокус“   заместник-генералният директор на Български червен кръст д-р Славита Джамбазова по повод Международния ден на доброволеца, който отбелязваме днес. \r\n \r\nД-р Джамбазова обясни, че доброволците по света са около милиард, а у нас приблизително 82 000 души, като ¼ от тях са в структурите на БЧК и работят в полза на уязвимите хора и каузите на обществото. \r\n \r\n„Има огромни предизвикателства в света. Хората, които могат да допринесат до голяма степен, са именно доброволците, които без възнаграждение с цяло сърце и воля правят нещо за другите. Затова този ден е важен за нас е важен и поднасяме нашето уважение и на нашите доброволци, които го печелят с всичко, което правят за организацията и тези, които са в основата на мисията на нашата организация“, каза заместник-генералният директор на Българския червен кръст.  \r\n \r\nД-р Славита Джамбазова коментира още, че от години у нас се работи по Закон за доброволчеството, но на този етап законодателят все още е не е проявил достатъчна воля, за да бъде приет. \r\n \r\nПри сериозно решение и отделяне на достатъчен ресурс за доброволчеството, държавата и обществото ще спечелят повече, отколкото ако този процес продължава да се развива без достатъчно регулации, обясни тя. Д-р Джамбазова допълни, че в над 70 страни има приет Закон за доброволчеството и той дава принос към БВП. \r\n \r\nМарияна ВАЛЕНТИНОВА", "date": "2019.12.05", "title": "Д-р Славита Джамбазова, БЧК: Доброволците имат фундаментална роля в над 140-годишната история на организацията"}
{"url": "http://www.focus-news.net/news/2019/12/05/2726413/zhiteli-na-sopot-izlyazoha-na-protest-zaradi-t-nar-prevod-na-romana-pod-igoto-na-savremenen-balgarski-ezik.html", "text": "Повече от 50 души от Сопот излязоха на протест тази сутрин заради т. нар. \"превод\" на романа \"Под игото\" на съвременен български език. Това съобщи за  Радио \"Фокус\" - Пловдив  директорът на Къща музей \"Иван Вазов\" Борислава Петрова. Демонстрацията с плакати \"Под игото е нашата история\" и \"Не редактирайте гения\" се проведе пред къщата музей на Иван Вазов.  \r\n \r\n\"Хората от Сопот са категорично против това Вазов да бъде превеждан, това е недопустимо\", каза Петрова. По думите ѝ хора от цяла България се свързват с нея, за да изкажат своето недоволство и подкрепа. \"В романа \"Под игото\" прозират посланията на цяла една епоха и трябва да проявим отговорност, да не губим българския език\", добави Петрова. Според нея Вазов пресъздава духа на епохата, бита на семейството, атмосферата на онова време, а това не бива да се губи. \"Под игото трябва да бъде усетено, то е икона\", добави Борислава Петрова. \r\n \r\nМузейните работници от Сопот - родното място на големия български писател, смятат, че е допустимо да има бележки за някои от думите, дали под линия, дали в скоби, защото наистина има думи, които са трудни за разбиране, но не трябва да се опростява миналото ни, то трябва да се разбира, защото, ако загубим езика си, ще изгубим и идентичността си като нация. \"Склонни сме да приемем такова издание с бележки, но само на определени думи и те да бъдат коректно представени. Защото в това издание голяма част от преведените думи не са коректно представени и те подвеждат децата, вместо да ги улесняват\", каза още Петрова по повод превода на романа на съвременен български език. По думите ѝ хора като Иван Вазов изнасят цели епохи на гърба си и ние трябва да се гордеем с него. Пак според Борислава Петрова отговорността за бъдещето ни е на цялата нация, не само на хората от Сопот.  \r\n \r\nТова, което замислят в бъдеще жителите на родния град на Вазов, е да направят подписка, която да изпратят в Министерството на образованието и науката и Министерството на културата, в която да изкажат недоволството си от превода на романа \"Под игото\" на съвременен български език.  \r\n \r\nДнешната им реакция е била спонтанна срещу подмяната на над 6000 архаични думи в ново издание на романа \"Под игото\", обявено като \"превод\" на съвременен български, за да бъде по-разбираемо за учениците. \r\n \r\nЦветана ТОНЧЕВА", "date": "2019.12.05", "title": "Жители на Сопот излязоха на протест заради т. нар. \"превод\" на романа \"Под игото\" на съвременен български език"}
{"url": "http://www.focus-news.net/news/2019/12/05/2726414/12-sm-e-snezhnata-pokrivka-v-prohoda-shipka-nastilkata-e-pochistena-i-obrabotena.html", "text": "12 см е снежната покривка в прохода Шипка, настилката е почистена и обработена. Това съобщават за  Радио „Фокус“ - Велико Търново  от Община Габрово. Всички пътища в областта са проходими при зимни условия. Нови наложени ограничения няма. В прохода остава в сила забраната за движение на МПС с обща маса над 12 тона.  \r\n \r\nПътят към курортен комплекс Узана е почистен и обработен, снежната покривка там също е около 12 см. Времето е ясно, духа слаб вятър. \r\n \r\nГрадските и междуградски автобусни линии на Общински пътнически транспорт са покрити. \r\nОсновните дейности по транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. \r\n \r\nЛуиза ТРАНЧЕВА", "date": "2019.12.05", "title": "12 см е снежната покривка в прохода Шипка, настилката е почистена и обработена"}
{"url": "http://www.focus-news.net/news/2019/12/05/2726415/georgi-stoychev-otvoreno-obshtestvo-tazi-godina-se-obuchavat-poveche-inzheneri-lekari-i-uchiteli.html", "text": "През 2019 година, в сравнение с миналата 2018, се обучават повече инженери, лекари и учители, по-малко икономисти, юристи и администратори. Това каза Георги Стойчев, изпълнителен директор на Институт \"Отворено общество\", по време на представянето на Рейтинговата система на висшите учебни училища в България за 2019 г., предаде репортер на  Агенция „Фокус“ . \r\n  \r\nПо думите му реализацията на завършилите висше образование се подобрява, безработицата сред младите висшисти за 2019, тоест тези, които са завършили в последните 5 години, е на рекордно ниско ниво от 2,2 %.  \r\n \r\nТеодора ПАВЛОВА", "date": "2019.12.05", "title": "Георги Стойчев, \"Отворено общество\": Тази година се обучават повече инженери, лекари и учители"}
{"url": "http://www.focus-news.net/news/2019/12/05/2726397/the-guardian-donald-tramp-napusna-sreshtata-na-nato-zaradi-podigravki.html", "text": "Вбесен президентът на САЩ Доналд Тръмп прекъсна участието си в срещата на върха на НАТО в Лондон, след като група лидери, включително Борис Джонсън, са хванати на видео да се подиграват на американския държавен глава в Бъкингамския дворец, съобщава британското издание  The Guardian . \r\n \r\nТръмп отмени планирана пресконференция и нарече канадския премиер Джъстин Трюдо „двуличен“, след като е разкрит на видео да се подиграва на президента заедно с други съюзници на САЩ.  \r\n \r\nКадрите показват, че световните лидери се подиграват на Тръмп на срещата на върха, която е белязана от остри разногласия по отношение на разходите и бъдещи заплахи, включително ролята на Турция в Алианса и Китай.  \r\n \r\nПо-късно американският президент написа в „Туитър“, че „когато днешните срещи приключат, аз ще се отправя обратно във Вашингтон…Няма да правим пресконференция в края на срещата на върха на НАТО, защото направихме толкова много през последните два дни. Пожелавам ви приятно пътуване!“ \r\n \r\n : Мария Факова", "date": "2019.12.05", "title": "The Guardian: Доналд Тръмп напусна срещата на НАТО заради подигравки"}
{"url": "http://www.focus-news.net/news/2019/12/05/2726407/katastrofa-e-stanala-na-patya-kv-sarafovo-burgas-nyama-postradali.html", "text": "Катастрофа е станала на пътя кв. „Сарафово“ - Бургас. Това съобщи за  Радио \"Фокус\" - Бургас  Цветелина Рандева от ОДМВР - Бургас. Пътният инцидент е възникнал около 5.24 часа, когато в условията на ляв завой по неустановени до момента причини, малък камион (автовоз) с ремарке превозващ три коли, е загубил управление и е излязъл извън платното за движение, преобръщайки се странично.  \r\n \r\nВодачът му е напуснал местопроизшествието пеша, като до момента самоличността му не е установена. Извършени са действия по вдигане на автовоза и трите превозвани коли, като към момента всичко е разчистено и няма условия за образуване на задръстване.  \r\n \r\nМария КУРТЕВА", "date": "2019.12.05", "title": "Катастрофа е станала на пътя кв. „Сарафово“ - Бургас, няма пострадали"}
{"url": "http://www.focus-news.net/news/2019/12/05/2726404/emanyuel-makron-pitayte-sarbite-dali-s-otvaryaneto-na-pregovorite-zhivotat-im-se-e-promenil-ne-bih-kazal.html", "text": "Президентът на Франция потвърди отново, че е категорично против отварянето на присъединителни преговори с който и да е кандидат, преди да се реформира преговорния процес и посочи, че смята сегашната процедура за бюрократична, объркваща и неясна, пише белградският ежедневник  „Вечерне новости“ . \r\n \r\n„Смятам, че процедурата на преговори, която имаме днес, е твърде бюрократична, объркваща, неясна. Ето, попитайте сърбите дали животът им се е променил чрез отваряне на нови глави? Не бих казал“, заяви Макрон след срещата на върха на НАТО в Лондон. \r\n \r\nТой каза, че Франция не е единственият член на ЕС, който се противопоставя на започването на преговори за присъединяване със Скопие и Тирана, но е готова „отново“ да „поеме негативите“. \r\n \r\n„Заявявам категорично, че преди всяко следващо откриване на преговорите трябва да има реформа на преговорната процедура“, подчерта френският лидер. Той оцени, че Европа не е готова и че не са изпълнени условията за започване на преговори за присъединяване с нови кандидати. \r\n \r\n„Намирам, че процедурата на преговори, която имаме днес, е твърде бюрократична, объркваща, неясна. Ето, попитайте сърбите, променил ли се животът им чрез отваряне на нови глави? Не бих казал“, добави държавният глава. Той се застъпи за предефиниране на процедурите за преговори за членство в ЕС, за да направи процеса \"по-стратегически\". \r\n \r\nМакрон повтори искането си за реформа, която би направила процеса на присъединяване към ЕС обратим и ще позволи диференциация. „Крайната цел на всичко това е твърдото закрепване на Западните Балкани към Европа. Знаем, че е геополитическо предизвикателство - да се избягват намесите на други държави, да се избегне дестабилизация, която представлява риск за тези страни и за Европа. Закрепването може да означава присъединяване към ЕС за някои, но трябва да е ясно - това също означава фаза на стратегическо партньорство и повече инвестиции“, обяснява френският президент. \r\n \r\nВ същото време Макрон призова ЕС да помисли за собствената си реформа.„Против съм разширяването на ЕС, което не е придружено от задълбочена реформа на функционирането на ЕС“, каза той. Държавният глава преценява, че с настоящия брой членове ЕС е трудно или изобщо неспособен да функционира и че при приемането на нови страни, оперативността на Съюза относно взимането на решения и броя комисари, трябва да се постави на нова основа. \r\n \r\n„Онези, които подкрепят разширяването, трябва да приемат повече решения с квалифицирано мнозинство и не всяка държава ще има свой комисар“, заключи Макрон. \r\n \r\nПревод и редакция:", "date": "2019.12.05", "title": "Еманюел Макрон: Питайте сърбите дали с отварянето на преговорите животът им се е променил... Не бих казал"}
{"url": "http://www.focus-news.net/news/2019/12/05/2726411/kmetat-yanka-gospodinova-obshtina-alfatar-e-podgotvena-za-zimniya-sezon.html", "text": "Община Алфатар е подготвена за зимния сезон. Това каза за сутрешния блок   „Добро утро, България“    на  Радио „Фокус“  кметът на Община Алфатар Янка Господинова.  \r\n \r\nНа 31 декември изтича договорът с избрания през предходната година изпълнител за зимно поддържане и почистване на уличната и общинска пътна мрежа, а в момента тече процедура за избор на нов, обясни кметът, като уточни, че Общината е положила максимални усилия, за да може и тази година да се справи с нелеките условия, характерни за региона през зимния период. \r\n \r\n„Най-големи трудности при усложнена зимна обстановка се наблюдават основно при участъка Силистра – Алфатар – Дулово, който е част от републиканската пътна мрежа. В района на село Цар Асен, което се намира на този път, при усложнена зимна обстановка се образуват преспи и навявания до два – три метра. Когато пътят не е почистен, две от населените места в общината остават изцяло откъснати и не можем да достигнем до тях. Освен невъзможността за достъп до тях, населените места остават без ток и вода. Другият проблемен участък е при село Васил Левски, където е отклонението по републиканския път за Варна“, посочи кметът. \r\n \r\nУчилищата, детските градини и социалните заведения на територията на общината също са в готовност за зимния сезон, каза още Янка Господинова. \r\n \r\n„Парните инсталации са тествани и работят. Детските и социални заведения са снабдени с достатъчно гориво.  Училището се отоплява с климатици, осигурени са комфортни условия за ученици и учители през зимните месеци. Училищните автобуси са в изправност. Усилията ни са сериозни, защото автобусите са стари, но инвестираме по отношение на сигурността“, уточни кметът. \r\n \r\nОбщина Алфатар води успешна социална политика, каза още Янка Господинова и уточни, че всички самотно живеещи, болни и възрастни хора получават ежедневна грижа в дома си. \r\n \r\nМарияна ВАЛЕНТИНОВА", "date": "2019.12.05", "title": "Кметът Янка Господинова: Община Алфатар е подготвена за зимния сезон"}
{"url": "http://www.focus-news.net/news/2019/12/05/2726412/gazeta-express-kosovo-kosovo-tryabva-da-sastavi-novo-pravitelstvo-i-da-podnovi-dialoga-sas-sarbiya.html", "text": "Наталия Апостолова, ръководител на офиса на Европейския съюз в Косово заяви, че очаква правителството на Косово да се сформира възможно най-скоро и да поднови диалога със Сърбия, пише прищинският ежедневник Gazeta Express. \r\n \r\nАпостолова каза в интервю за „Kosovo Online”, че сърбите, които са получили мнозинство от гласовете на изборите на 6 октомври, трябват да бъдат част от новото правителство и повтори, че ЕС очаква от Прищина да отмени 100-процентовото увеличение на митата за стоки от Сърбия и Босна и Херцеговина.  \r\n \r\n„ЕС непрекъснато заявява, че 100-процентовият данък, въведен от правителството на Косово върху вноса от Сърбия и Босна и Херцеговина, трябва да бъде отменен. Не сме променили позицията си, а напротив, смятаме, че новото правителство трябва незабавно да отмени тарифите. Данъкът е не само в нарушение на Централноевропейското споразумение за свободна търговия (ЦЕФТА), но също така пречи на сътрудничеството и добросъседските отношения“, каза Наталия Апостолова.  \r\n \r\nАпостолова заяви, че ЕС има за цел улесняването на диалога между Прищина и Белград. „Ролята на ЕС и другите партньори е да гарантират изпълнението на всички споразумения, които Косово е подписало. Същото важи и за другата страна, защото Сърбия трябва да прилага някои споразумения. Окончателното споразумение трябва да бъде всеобхватно, ефективно и в съответствие с международните закони и конвенции и съгласно ценностите на ЕС“, заяви ръководителят на офиса на ЕС в Косово.  \r\n \r\n : Мария Факова", "date": "2019.12.05", "title": "Gazeta Express (Косово): Косово трябва да състави ново правителство и да поднови диалога със Сърбия"}
{"url": "http://www.focus-news.net/news/2019/12/05/2726416/matyu-palmar-normalizatsiya-na-otnosheniyata-mezhdu-sarbiya-i-kosovo-oznachava-vzaimno-priznanie.html", "text": "Специалният представител на САЩ за Западните Балкани Матю Палмър заяви, че Вашингтон иска да види пълна нормализация на отношенията между Белград и Прищина, което означава взаимно признание. „Ако те се признаят едни други, могат да разрешат споровете си като съседи“, каза дипломатът в интервю пред сараевската телевизия  N1 . \r\n \r\nПо неговите думи е важно страните „да седнат на масата, да постигнат споразумение и да тръгнат заедно по пътя към европейското бъдеще“. Според Палмър причината за провеждането на преговорите е, че и Сърбия, и Косово искат да влязат в ЕС и сега те трябва да видят какви компромиси се изискват, за да се постигне напредък. \r\n \r\n„Най-добрият път напред е споразумение, което ще бъде подкрепено от обществеността и в двете страни“, заяви Палмър и добави, че е важно договорът да е приложим, устойчив и справедлив. \r\n \r\nДипломатът заяви още, че е в близки отношения със специалния представител на президента на САЩ за диалога Белград-Прищина Ричард Гренел и това не е първият случай, когато се назначават двама отговрници за един и същи въпрос. А този въпрос, по думите на Палмър, продължава да е приоритет на външната политика на Вашингтон. \r\n \r\nПревод и редакция:", "date": "2019.12.05", "title": "Матю Палмър: Нормализация на отношенията между Сърбия и Косово означава взаимно признание"}
{"url": "http://www.focus-news.net/news/2019/12/05/2726421/svetovniyat-kongres-po-porfirii-shte-se-provede-v-sofiya-ot-12-do-15-septemvri-2021-g.html", "text": "Световният конгрес по порфирии ще се проведе от 12 до 15 септември 2021 г. в хотел „Маринела“ в София. За първи път в историята си, събитието ще бъде в страна от Източна Европа. Това съобщиха от пресцентъра на  УМБАЛ „Св. Иван Рилски“ . След инфарктно гласуване София се пребори с 5 гласа пред другия кандидат – Медицинския университет в Кейптаун, където се намира най-престижният и стар Експертен център по порфирии в света. \r\n \r\nДомакин на форума през 2021 г., чийто организатор е Европейската мрежа по порфирии (EPNET), ще бъде Експертният център по порфирии към УМБАЛ „Св. Иван Рилски“. Той е единствен за целия Балкански полуостров. \r\n \r\n„Постигнахме голяма победа! За първи път не само България, но и целият регион ще се появят на световната карта при диагностиката и лечението на порфириите“, заяви доц. Анета Иванова,  ръководител на българския център, който е асоцииран член на европейската мрежа от 2011 г. \r\n \r\nОчаква се на събитието да присъстват над 600 човека от цял свят. Лекторите ще са около 80. Сред тях ще бъдат президентът на EPNET проф. Свере Сандберг, както и някои от най-големите имена, които имат особена заслуга в научните разкрития за болестта. \r\n \r\nПорфирията, макар и рядка, е социално значима болест, особено острите форми, които поразяват предимно млади момичета. Причинява се от вроден дефицит на някои ензими и води до натрупване на невротоксични или фототоксични вещества в организма. Обикновено се проявява в пубертета, заради хормоналните промени в организма на момичетата. Много лекарства, които смятаме за безобидни, алкохолът, стресът и гладуването също могат да дадат старт на симптомите. В България болните от порфирия са около 400. Става въпрос за цели фамилии – майки, бащи, дъщери, лели, баби, които страдат от болестта. Острата порфирична криза протича много тежко, с непоносими коремни болки, повръщане, ускорен пулс, мускулна слабост и червена урина. Неразпознатата диагноза води до хронифициране, трайно увреждане, а в много случаи и до смърт. \r\n \r\n„Заболяването е нелечимо, но има много голяма разлика между пациентите с вече установена диагноза, които се проследяват в нашия център редовно, и тези с неизвестна диагноза. Тогава уврежданията са фатални и, за съжаление, в практика ни има случаи, при които болестта се диагностицира чак след смъртта на пациента”, обяснява доц. Иванова. Тя е убедена, че провеждането на събитието в София ще спомогне за достъпа на българите, болни от порфирия, до най-съвременното лечение.", "date": "2019.12.05", "title": "Световният конгрес по порфирии ще се проведе в София от 12 до 15 септември 2021 г."}
{"url": "http://www.focus-news.net/news/2019/12/05/2726418/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Наталия Апостолова, ръководител на офиса на Европейския съюз в Косово заяви, че очаква правителството на Косово да се сформира възможно най-скоро и да поднови диалога със Сърбия, пише прищинският ежедневник Gazeta Express. \r\n \r\nАпостолова каза в интервю за „Kosovo Online”, че сърбите, които са получили мнозинство от гласовете на изборите на 6 октомври, трябват да бъдат част от новото правителство и повтори, че ЕС очаква от Прищина да отмени 100-процентовото увеличение на митата за стоки от Сърбия и Босна и Херцеговина.  \r\n \r\n„ЕС непрекъснато заявява, че 100-процентовият данък, въведен от правителството на Косово върху вноса от Сърбия и Босна и Херцеговина, трябва да бъде отменен. Не сме променили позицията си, а напротив, смятаме, че новото правителство трябва незабавно да отмени тарифите. Данъкът е не само в нарушение на Централноевропейското споразумение за свободна търговия (ЦЕФТА), но също така пречи на сътрудничеството и добросъседските отношения“, каза Наталия Апостолова.  \r\n \r\nАпостолова заяви, че ЕС има за цел улесняването на диалога между Прищина и Белград. „Ролята на ЕС и другите партньори е да гарантират изпълнението на всички споразумения, които Косово е подписало. Същото важи и за другата страна, защото Сърбия трябва да прилага някои споразумения. Окончателното споразумение трябва да бъде всеобхватно, ефективно и в съответствие с международните закони и конвенции и съгласно ценностите на ЕС“, заяви ръководителят на офиса на ЕС в Косово. \r\n*** \r\n  Президентът на Франция потвърди отново, че е категорично против отварянето на присъединителни преговори с който и да е кандидат, преди да се реформира преговорния процес и посочи, че смята сегашната процедура за бюрократична, объркваща и неясна, пише белградският ежедневник  „Вечерне новости“ . \r\n \r\n„Смятам, че процедурата на преговори, която имаме днес, е твърде бюрократична, объркваща, неясна. Ето, попитайте сърбите дали животът им се е променил чрез отваряне на нови глави? Не бих казал“, заяви Макрон след срещата на върха на НАТО в Лондон. \r\n \r\nТой каза, че Франция не е единственият член на ЕС, който се противопоставя на започването на преговори за присъединяване със Скопие и Тирана, но е готова „отново“ да „поеме негативите“. \r\n \r\n„Заявявам категорично, че преди всяко следващо откриване на преговорите трябва да има реформа на преговорната процедура“, подчерта френският лидер. Той оцени, че Европа не е готова и че не са изпълнени условията за започване на преговори за присъединяване с нови кандидати. \r\n \r\n„Намирам, че процедурата на преговори, която имаме днес, е твърде бюрократична, объркваща, неясна. Ето, попитайте сърбите, променил ли се животът им чрез отваряне на нови глави? Не бих казал“, добави държавният глава. Той се застъпи за предефиниране на процедурите за преговори за членство в ЕС, за да направи процеса \"по-стратегически\". \r\n \r\nМакрон повтори искането си за реформа, която би направила процеса на присъединяване към ЕС обратим и ще позволи диференциация. „Крайната цел на всичко това е твърдото закрепване на Западните Балкани към Европа. Знаем, че е геополитическо предизвикателство - да се избягват намесите на други държави, да се избегне дестабилизация, която представлява риск за тези страни и за Европа. Закрепването може да означава присъединяване към ЕС за някои, но трябва да е ясно - това също означава фаза на стратегическо партньорство и повече инвестиции“, обяснява френският президент. \r\n \r\nВ същото време Макрон призова ЕС да помисли за собствената си реформа.„Против съм разширяването на ЕС, което не е придружено от задълбочена реформа на функционирането на ЕС“, каза той. Държавният глава преценява, че с настоящия брой членове ЕС е трудно или изобщо неспособен да функционира и че при приемането на нови страни, оперативността на Съюза относно взимането на решения и броя комисари, трябва да се постави на нова основа. \r\n \r\n„Онези, които подкрепят разширяването, трябва да приемат повече решения с квалифицирано мнозинство и не всяка държава ще има свой комисар“, заключи Макрон. \r\n*** \r\n Министър-председателят на Гърция Кириакос Мицотакис заяви, че е обсъдил с турския президент Реджеп Тайип Ердоган „всички въпроси“, които наскоро засилиха напрежението между двете страни. Лидерите се срещнаха в кулоарите на срещата на върха на НАТО в Лондон, предава електронното издание на вестник  Kathimerini . \r\n \r\nСпоред информация, Мицотакис казва на Ердоган, че споразумението между Турция и Либия, което е подписано за разграничаване на морските граници, е недействително според закона и усложнява отношенията в региона. \r\n \r\n„Представих всички въпроси, които произтичат от действията на Турция. Забелязани са разногласията и на двете страни. Но се съгласихме да продължим дискусиите относно мерките за изграждане на доверие от министерството на отбраната“, заяви Мицотакис пред журналисти след срещата.  \r\n \r\n„Искам да уверя гръцкия народ, че е имало и ще има проблеми в отношенията с Турция. Но смятам, че докато двете страни показват добра воля, в крайна сметка те могат да бъдат преодолени“, добави министър-председателят. \r\n*** \r\n Македонският премиер Зоран Заев се срещна с министър-председателя на Хърватия Андрей Пленкович в кулоарите на срещата на лидерите на НАТО, отбелязваща 70-годишнина от съществуването на Алианса, пише македонският ежедневник  \"Вечер\" . \r\n \r\nНа срещата двамата премиери се съгласиха, че успехът на Северна Македония в процеса на присъединяване към НАТО е резултат от прилагането на реформите и успешното разрешаване на всички двустранни въпроси, а членството в Алианса идва като потвърждение за стабилността на тези политики. \r\n \r\nАндрей Пленкович потвърди подкрепата на Хърватия за Северна Македония и заяви, че двете страни вече имат и друга обща точка, която ги свързва и насърчава да задълбочават приятелските си отношения в НАТО.", "date": "2019.12.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/12/05/2726417/dots-d-r-veselina-vachkova-pobiti-kamani-kray-varna-mozhe-da-bade-sravnen-s-podobni-obekti-v-sirakuza-kapadokiya-i-petra-i-egipet.html", "text": "Побити камъни край Варна може да бъде сравнен с подобни обекти в Сиракуза, Кападокия и Петра и Египет. Това каза за  Радио „Фокус“ – Варна  доц. д-р Веселина Вачкова, историк и културолог. Тя посочи, че Големите Побити камъни са познати на туристите, които са ги посещавали по време на визитата си във Варна. За съжаление обаче те са доста осакатена версия на онова, което се вижда над Варненското езеро. Д-р Вачкова допълни, че това са километри от скален масив, който е буквално осеян с вдълбани в скалата храмове, статуи и други артефакти, а в подножието на този масив ние могат да се видят десетки мегалитни светилища.  \r\n \r\n„Тук става дума за една култура, която видимо се е развила някъде между десето и шесто хилядолетие преди Христа. Самите артефакти от Некропол II, които са най-стари, се датират някъде между шесто и пето хилядолетие, от Некропол I се датират от пето хилядолетие преди Христа. Това са едни артефакти на повече от 7000 години. И ако с Варненския некропол не може да се направи паралел с друг обект, нито като златни украшения, нито като нефритени артефакти, то с този свещен град ние имаме паралели, които можем да сравним“, допълни историкът.  \r\n \r\nПо думите ѝ тези паралели могат да бъдат видени и сравнени с варненския случай. Така например в археологическия парк в Сиракуза, в Кападокия има подобен обект, в Петра и Египет. Д-р Веселина Вачкова добави, че става въпрос за огромни скални масиви, в които до ден днешен си личат тези пра-пра стари артефакти и тези изваяни храмове.  \r\n \r\n„Те обаче могат да се видят много трудно, защото са много стари и защото човекът в онази стара епоха, далеч не се е съревновавал с природата. Той е довършвал на места, онова което природата му е предоставяла, човешката намеса е изключително фина, почти незабележима, с внимание да не се нарани това, което природата вече е изваяла. И точно поради тази причина в момента, в който природните сили се заемат да рушат това нещо, ние се чудим дали даденият артефакт е естествено създаден или е дело на човешка ръка“, каза в заключение доц д-р Веселина Вачкова. \r\n \r\nДесислава ВАСИЛЕВА", "date": "2019.12.05", "title": "Доц. д-р Веселина Вачкова: Побити камъни край Варна може да бъде сравнен с подобни обекти в Сиракуза, Кападокия и Петра и Египет"}
{"url": "http://www.focus-news.net/news/2019/12/05/2726422/zapochva-traditsionnata-blagotvoritelna-koledna-kampaniya-na-balgarskiya-cherven-krast-topal-obyad.html", "text": "Стартира традиционната съвместната благотворителна коледна кампания на Българския червен кръст и хипермаркети „Кауфланд България” за осигуряване на безплатен обяд в училище за уязвими български деца от социално слаби семейства. Това съобщиха от пресцентъра на  БЧК .  \r\n \r\nВ периода от днес до 10 януари 2020 г. клиентите на хранителната верига отново ще имат възможност да направят своето дарение в благотворителните касички на БЧК, разположени във всички магазини на компанията в цялата страна. \r\n \r\nНабраните средства ще бъдат предоставени на Програмата „Топъл обяд”, по която БЧК осигурява всеки учебен ден безплатна топла храна на деца в неравностойно социално положение. До момента клиентите на „Кауфланд България“ са дарили 383 931 лв. \r\n  \r\nПрограмата  „Топъл обяд“ започна преди 15 години и оттогава  е осигурила 1 305 665 обяда и е върнала в училище 17 600 деца. През новата учебна 2019 г. /2020 г.  тя стартира на 2 декември и ще осигурява безплатна храна в училище на 1 663 нуждаещи се деца от 24 области в страната. За част от тях, това е и стимул да посещават редовно учебните занятия.", "date": "2019.12.05", "title": "Започва традиционната благотворителна коледна кампания на Българския червен кръст „Топъл обяд”"}
{"url": "http://www.focus-news.net/news/2019/12/05/2726427/v-blagoevgrad-shte-se-provede-tseremoniya-po-prisazhdane-na-pochetnoto-zvanie-doktor-honoris-kauza-na-prof-karl-kazer.html", "text": "От 11.00 часа в зала 114 (Учебен корпус №1) ще се проведе церемония по удостояване с почетното звание „Доктор хонорис кауза“ на Югозападния университет „Неофит Рилски“ на проф. Карл Казер от Университета в Грац, Австрия. Това съобщиха от  висшето учебно заведение . \r\n \r\nОтличието се присъжда по предложение на Правно-историческия и Филологическия факултет и с решение на Академичния съвет на университета от 11 септември 2019 г. \r\n \r\nСлед тържествената част проф. Казер ще изнесе лекция на тема: „Cultures in the Visual Balkans: Challenge of the 21st Century?“ \r\n \r\nПроф. Карл Казер е един от най-изтъкнатите съвременни балканисти и специалисти по история на Югоизточна Европа и Близкия Изток с принос за обновяването на балканистичните дискусии, методите на научните изследвания и научния диалог в областта на балканистиката и антропологията. \r\nТой е автор на повече от 20 монографии за историята на Югоизточна Европа на немски и английски език. Книгата му „Приятелство и вражда на Балканите“ е издадена през 2004 г. и в превод на български език. \r\nПроф. Карл Казер е един от най-активните партньори на Международния университетски семинар по балканистика от първите години на неговото създаване в продължение вече на четвърт век. \r\n \r\nОт 2000 година по инициатива на проф. Карл Казер Югозападният университет беше включен в международната университетската мрежа CEEPUS. В рамките на този проект преподаватели и студенти от Филологическия и Правно-историческия факултет специализират в Грац и редица други европейски университети, включени в мрежата. Проф. Казер е и дългогодишен сътрудник и член на редакционната колегия на сп. „Балканистичен форум“, издание на Международния университетски семинар по балканистика към ЮЗУ „Неофит Рилски“. \r\n \r\nВ периода след 2010 година той ръководи два големи международни проекта по програмата на ЕС „Мария Кюри“, в които участва екип от преподаватели и докторанти от ЮЗУ „Неофит Рилски“. Това са: успешно завършилият международен проект „Политики и култури на паметта за Руско-турската война 1877-1878 г.: от разминаване към диалог“ (2012 – 2016 г.) и продължаващият в момента проект с участието на 12 страни: „Обмен на знания и академични култури в Черноморския регион 18 – 21 век (2017 – 2021)“.", "date": "2019.12.05", "title": "В Благоевград ще се проведе церемония по присъждане на почетното звание „Доктор хонорис кауза“ на проф. Карл Казер"}
{"url": "http://www.focus-news.net/news/2019/12/05/2726424/georgi-stoychev-bezrabotni-visshisti-na-praktika-nyama-no-polovinata-ot-tyah-se-realizirat-na-pozitsii-koito-ne-iziskvat-visshe-obrazovanie.html", "text": "Безработни висшисти на практика няма, но половината от тях се реализират на позиции, които не изискват висше образование. Това каза изпълнителният директор на Института \"Отворено общество“ Георги Стойчев по време на представянето на Рейтинговата система на висшите учебни училища в България за 2019 г., предаде репортер на  Агенция „Фокус“ . Георги Стойчев обясни, че по-скоро тази информация се отнася за висшистите, завършили бакалавърска степен и поясни, че при магистрите процентът не е толкова висок. \r\n  \r\n„Проблемът, който остава за реализацията на завършилите, е, че на практика половината о висшистите се реализират на позиции, за които не се изисква висше образование. Този проблем засяга по-скоро завършилите степен „Бакалавър“, отколкото „Магистър“ – над 60 % от магистрите се реализират на позиции, изискващи висше образование, а при бакалаврите този процент е под 36“, допълни той.  \r\n \r\nСред специалностите, в които висшистите заемат позиции, изискващи завършено висше образование са на първо място „Военно дело“, „Медицина“, „Фармация“, „Общество и здраве“.  \r\nОт обратната страна на статистиката, най-малко от завършилите специалност „Туризъм“ се реализират на позиции, изискващи завършено висше образование. Сред другите специалности са „Биотехнологии“, „Животновъдство“, „Хранителни технологии“ и др.  \r\n \r\nТеодора ПАВЛОВА", "date": "2019.12.05", "title": "Георги Стойчев: Безработни висшисти на практика няма, но половината от тях се реализират на позиции, които не изискват висше образование"}
{"url": "http://www.focus-news.net/news/2019/12/05/2726425/petko-asenov-svetovna-romska-organizatsiya-vrashtaneto-na-romskite-detsa-v-uchilishte-e-osnovna-zadacha-v-programata-ni.html", "text": "Връщането на ромските деца в училище е основна задача в програмата на Световната ромска организация. Това каза за сутрешния блок „Добро утро, България“ на   Петко Асенов, вицепрезидент на организацията и главен комисар на ромите в България. По думите му 15 000 деца отпадат от учебните заведения годишно. По програмата вече се работи с общините у нас, обясни Асенов. Във Ветово ще бъде създаден Консултативен съвет по сигурността към комисаря на ромите на Световната ромска организация, добави той. \r\n \r\n „Стартира програма, чрез която ще се работи с младите роми. Предвидени са курсове за квалификация и търсене на възможности за работа. Това е важно, защото когато човек няма какво да прави, той ще се занимава не само с измами, но ще краде и убива. Затова трябва да има държавна политика и заедно с общините да работим. Проблемите са големи, но  да видим защо? Ето, ние имаме програма, така че предлагаме заедно с общините да работим. Когато сме заедно, можем да успеем“, каза Петко Асенов. \r\n \r\n \r\nПредвижда се и изграждане на Регионален център за интеграция на ромите в Община Ветово, допълни Асенов. Ще бъдат узаконени ромските къщи и ще се организират курсове по квалификации, обясни той. Ще бъде създадена и Младежка ромска организация към Младежкия български червен кръст, отбеляза Асенов, като уточни, че по този начин помощите ще се разпределят правилно.  \r\nОт своя страна кметът на Ветово д-р Мехмед Мехмед заяви, че ръководството на общината си поставя за цел да реши проблемите на ромите и да върне възможно най-много деца в клас.  \r\n \r\nМарияна ВАЛЕНТИНОВА", "date": "2019.12.05", "title": "Петко Асенов, Световна ромска организация: Връщането на ромските деца в училище е основна задача в програмата ни"}
{"url": "http://www.focus-news.net/news/2019/12/05/2726428/regionalniyat-istoricheski-muzey-v-burgas-shte-predstavi-pred-zhitelite-i-gostite-na-grada-obrednata-nikuldenska-trapeza-na-6-dekemvri.html", "text": "По традиция Регионален исторически музей Бургас ще представи пред гражданите и гостите на града обредна Никулденска трапеза. Тя ще бъде подредена в градинката до Часовника сутринта на 6 декември. Освещаването ѝ ще започне в 10.45 часа, а по традиция обредният Никулденски хляб ще бъде разчупен от стопанина - кмета на Бургас Димитър Николов. Това съобщиха от пресцентъра на  Община Бургас .  \r\n \r\nВ българския народен календар Никулден бележи началото на същинската зима. Св. Никола се описва като старец с беловласа глава и дълга бяла брада. Народът го нарича още стари свети Никола. Светецът разтърсва дългата си бяла брада и от нея се изсипват първите снежинки. За първия сняг стопаните трябва да бъдат предварително подготвени, за това са и поговорките \"Карай дърва, мели брашно, че студ иде!\", \"Никулице, Варварице, кола брашно, кола дърва!\", \"Днес му е денят, утре му е снегът!\". В същото време свети Никола предпазва морето от замръзване. \r\n \r\nВажно място в зимната никулденска обредност заема тържествената трапеза, на която неизменно присъства рибата. Затова често празникът се нарича \"рибни свети Никола\" или \"мокри свети Никола\". Народната традиция изисква в чест на светеца да се жертва риба, чието тяло е покрито с люспи, защото \"голата риба\" навявала тъжни мисли за голота и беднотия. \r\n \r\nПод въздействие на християнската религия се поставя и второ условие - рибата да има на главата си кост с формата на кръст. На тези изисквания отговарят шаранът, платиката, мряната и расперата. За най-празнично рибно ястие се счита шаранът по никулденски или печен, пълнен шаран в кора (тесто), като плънката може да бъде най-различна. \r\n \r\nДо рибните ястия на обредната трапеза се подреждат и постни ястия - боб, постни сърми, постни пълнени чушки, варени жито, булгур, царевица. Освен тях за празника се приготвят и специални обредни хлябове - боговица, богов хляб, никулски кравай, никулски колак. Те се украсяват, като от тесто се моделира образът на светеца или неговият кораб.", "date": "2019.12.05", "title": "Регионалният исторически музей в Бургас ще представи пред жителите и гостите на града обредната Никулденска трапеза на 6 декември"}
{"url": "http://www.focus-news.net/news/2019/12/05/2726429/ministar-krasimir-valchev-rezultatite-ot-obrazovanieto-sa-dalgosrochni-i-dnes-berem-plodovete-za-tova-che-pestyahme-predhodni-desetiletiya-ot-obrazovanie.html", "text": "Резултатите от образованието са дългосрочни и днес берем плодовете за това, че пестяхме предходни десетилетия от образование. Това каза министърът на образованието Красимир Вълчев по време на дебата за бюджета на образованието за 2020 г., предаде репортер на  Агенция „Фокус“ . \r\n \r\n„Благодаря на всички, които взеха отношение по чл. 16 и изказаха мнение по отношение на финансирането на образованието. Системата на образованието е най-голямата публична система. Има близо 4000 институции в нея. Близо 150 хил. работещи. Ако аз съм на ваше място сигурно ще намеря не 5, не 10, а сигурно 50 нефинансирани дейности. Всяка една от тези институции има десетки потребности. В никакъв случай с един бюджет не можем да финансираме всички тези потребности“, обясни Вълчев.  \r\n \r\n„Средствата никога не са достатъчни, никога не са били и толкова много. 600 млн. е реалното увеличение за следващата година без увеличението за средствата от ЕС. Тук добавям и тези 70 млн. лв., които са допълнително заложени за изграждането на детски градини и доизграждането на училища. Най-голямото увеличение действително е за учители“, допълни още министърът.  \r\nСпоред него  не може да се приложи принципа, че ще се финансира само това, което даде резултат. „Ще поливаме това дърво, което даде плодове. Тук логиката е обратното, първо трябва да полеем, после да берем плодове“, обясни още Красимир Вълчев.  \r\nДеница КИТАНОВА", "date": "2019.12.05", "title": "Министър Красимир Вълчев: Резултатите от образованието са дългосрочни и днес берем плодовете за това, че пестяхме предходни десетилетия от образование"}
{"url": "http://www.focus-news.net/news/2019/12/05/2726430/dots-d-r-veselina-vachkova-arheologicheskiyat-kompleks-dzhanavara-vav-varna-e-edno-unikalno-hristiyansko-sredishte.html", "text": "Археологическият комплекс „Джанавара“ във Варна е едно уникално християнско средище. Това каза за  Радио „Фокус“ – Варна  доц. д-р Веселина Вачкова, историк и културолог. Тя посочи, че всички варненци са чували за „Джанавара“, но малцина са тези, които знаят какво реално има там.  \r\n \r\nЗа първи път този комплекс е описан от братя Шкорпил, който представя Варна, като едно уникално християнско средище. Според историка този комплекс е уникален не защото има прекрасни архитектурни образци, а защото ни навежда на мисълта за едно изключително почитано място в ранно-християнската епоха. Доц. Вачкова уточни, че става въпрос за откритите в „Джанавара“ три мощехранителници, като такова нещо няма другаде в християнския свят, независимо колко е богат той. „Едната мощехранителница е от мрамор, другата от сребро, а третата от злато, като и трите са сложени едва в друга. Тук имаме идеята за едно триединство, най-вероятно на триединния бог или на триединството на човек. За съжаление и на този обект, както при разкопките на Некропол II, имаме едно изключително бързане, включително и нещо странно за братя Шкорпил – загубване на всички записки, които са водени при разкопките на Джанавара“, посочи специалистът.  \r\n \r\nПо думите ѝ друг много интересен обект е Аладжа манастир. „Този обект е израз на точно такава приемственост в културата – имаме едновременно скални храмове и място, където на практика живеят духовните лица. Аладжа манастир е бил реално действащ манастир, не е бил само скални килии на отшелници, а бил комплекс със своя йерархия, духовни лидери и със своя духовна продукция“, каза още доц. Вачкова.  \r\n \r\nПо думите ѝ ако се направят нужните усилия тези обекти да бъдат презентирни като духовен наследник на старият град на Слънцето и да се свържат с всички скални манастири около Варна, ще бъде прекрасно.  \r\n \r\n„Тогава можем да направим един цялостен комплекс, който представя варненската цивилизация като свързана с другите древни цивилизации, но и като самостойна, развиваща се на място повече от десет хилядолетия цивилизация. С подобно нещо не може да се похвали друг регион, не само в Европа при това“, каза в заключение историкът. \r\n \r\nДесислава ВАСИЛЕВА", "date": "2019.12.05", "title": "Доц. д-р Веселина Вачкова: Археологическият комплекс „Джанавара“ във Варна е едно уникално християнско средище"}
{"url": "http://www.focus-news.net/news/2019/12/05/2726431/kathimerini-izrael-izrazi-palnata-si-podkrepa-za-gartsiya-v-konflikta-s-turtsiya.html", "text": "Министерството на външните работи на Израел обяви пълната си подкрепа за Гърция и суверенните й права и изрази опасенията си от действията на Турция в Източното Средиземноморие, пише електронното издание на вестник  Kathimerini . \r\n \r\n„Израел наблюдава със загриженост последните действия на Турция в Средиземноморието. Пренебрегването на обичайните морски закони може да застраши мира и стабилността в района“, заявиха от ведомството в „Туитър“. „Израел потвърждава пълната си подкрепа и солидарност с Гърция в морските й зони и се противопоставя на всеки опит за нарушаване на тези права. Израел отдава голямо значение на партньорството си с Гърция“. \r\n \r\nПреди това гръцкият премиер Кириакос Мицотакис заяви, че е обсъдил с турския президент Реджеп Тайип Ердоган „всички въпроси“, които наскоро засилиха напрежението между двете страни по време на среща в кулоарите на срещата на върха на НАТО в Лондон. „Представих всички проблеми, произтичащи от последните турски действия. Бяха изказани несъгласия и от двете страни. Те обаче се съгласиха да продължат дискусиите относно мерките за изграждане на доверие“, каза той пред журналисти след срещата. \r\n \r\nПревод и редакция:", "date": "2019.12.05", "title": "Kathimerini: Израел изрази „пълната си подкрепа“ за Гърция в конфликта с Турция"}
{"url": "http://www.focus-news.net/news/2019/12/05/2726409/dots-d-r-veselina-vachkova-vsichko-koeto-vizhdame-vav-varnenskata-kultura-e-obshtestvo-koeto-mozhem-da-narichame-darzhavata-na-slantseto.html", "text": "Всичко, което виждаме във Варненската култура, е всъщност общество, което  можем да наричаме държавата на Слънцето. Това каза за  Радио „Фокус“ – Варна  доц. д-р Веселина Вачкова, историк и културолог. Тя посочи, че в последно време е повдигнат отново един много стар въпрос, дали да се говори за варненска култура или да се говори за дунавска култура.  \r\n \r\nПо думите ѝ много учени са на мнение, че трябва да се погледне по-широко на темата и да се включи тук тази наистина голяма култура, която пък включва и най-ранните писмености на Балканите. „Това е прекрасно, но по този начин става едно размиване на културите и едно размиване на обектите. \r\nКогато говорим за дунавска култура, а не случайно Дунав е една от четирите фиксирани като райски реки, отнасянето на Варненската цивилизация към една хипотетична Дунавска цивилизация, веднага свързва местната специфика със спецификата на други култури, каквито имаме при Русе и Видин. В случая ние говорим за най-старата култура, която категорично, според всички артефакти, които ние откриваме, е била подчинена на един силен култ към Слънцето“, каза още историкът. \r\n \r\nПроф. Веселина Вачкова добави, че всичко, което се вижда във Варненската култура, е всъщност общество, което не трябва да се нарича царство, а може да се нарича държавата на Слънцето, или народът на Слънцето. Тя добави, че при варненските некрополи се забелязва нещо много интересно. Масово в лекциите се говори за една много голяма стратификация и социално разслоение в тази цивилизация, тъй като има три вида гробове. Сами по себе си те са различни – дали са празни, дали са с тяло, което е изпънато, както са двамата царе или пък са в ембрионална поза, видно е че са различни. Те се отличават и спрямо това, което е намерено като дарове за погребания. \r\n \r\nИма много бедни гробове, но има и празни гробове, в които има изключително богати дарове. Тези дарове са принесени на едно фиктивно лице, което лице е било направено от глина. Проф. Вачкова добави, че има  глинена маска и върху нея са положени златните пластини, които оформят лицето, а оттам нататък и останалите дарове. „И така, говорейки за такова социално разделение, съответно можем да кажем – да, тази цивилизация очевидно е напреднала, но тук забравяме нещо много важно. В човешката история няма такъв случай, в който социалната стратификация, едно общество което дори някои учени наричат кастово, да показва егалитаризъм. Какво имам предвид – на едно и също място са поставени гробове на съвсем бедни хора, а до тях е гробът на царя и някой изключителен войн, който е почетен с много дарове. Т.е във варненските некрополи ние виждаме едно общество, което очевидно има управляващи и управлявани, само че по някакъв критерий те са изравнени. В науката това не се нарича кастово общество, нарича се теократично общество. Т.е. общество, в което всички – от владетеля до последния работник на полето, са еднакво равни, защото почитат върховния бог Слънцето“, допълни специалистът.  \r\n \r\nПо отношение на това дали обектите биха могли да се превърнат в туристически обекти, д-р Вачкова заяви, че самите некрополи трудно биха могли да се направят атрактивни за посетителите. По думите ѝ по Черноморието има един изключителен обект, визирайки Некропола на Чиракмана край Каварна, където има открити много гробове, а след това и са консервирани. „На практика, след като се изнесат от тях находките, са просто едни гробове, приличат на празни кутии, които само човек с много въображение би могъл да си ги представят като атракция. \r\nТе по-скоро могат да бъдат места, на които да бъде презентирана цялостната култура. Тук е важно да отбележим, че цялостната култура на Варна, в никакъв случай не се изчерпва с трите Некропола, защото в края на краищата това е градът на мъртвите“, каза още историкът. \r\n \r\nНаред с варненските некрополи д-р Веселина Вачкова обърна внимание и на един друг обект, за който се говори по-малко – Варненското праисторическо селище, което е считано още от времето на братя Шкорпил за онази цивилизация, която се е развила най-рано край Варненското езеро. „Както казах вече, обществото е било теократично. Добре, обаче в тази цивилизация е шокиращо нещо друго. Братя Шкорпил говорят за едно скромно битово равнище на хората, които са обитавали този регион. И в момента, в който ние сравним това скромно битово ниво с изключителното богатство и изящество на тези артефакти, открити във варненските некрополи, веднага си задаваме въпроса – добре, а къде е свързващото звено? Как ние можем да си представим едни хора с толкова семпло битово равнище да имат подобно общество, в което имаме подобно голямо различие между владетеля и обикновените хора и което има някаква религиозна система, която е изисквала да бъдат произведени и положени в този ред артефакти? \r\n \r\nПървият отговор идва от някои артефакти още от праисторическата култура на Варна, става въпрос за керамиката от това време. Тя е перфектна и в много отношения е уникална. От нейната форма и знаци бихме могли да си отговорим на някои въпроси, които възникват спрямо културата, която се открива във варненския Некропол. Всичките тези предмети са изложени в Археологическия музей във Варна и ако човек има късмет да разговаря с някой от специалистите на музея ще му бъде обяснено какво точно представляват тези съдове и фигурките на богинята Майка. И следствие на тези изключително сложно изработени керамични съдове, ние вече можем да направим тази взаимовръзка между това население, което в бита си е било много скромно, но в религиозните си практики е било твърде сложно“, допълни доц. д-р Вачкова. \r\n \r\nДесислава ВАСИЛЕВА", "date": "2019.12.05", "title": "Доц. д-р Веселина Вачкова: Всичко, което виждаме във Варненската култура, е общество, което можем да наричаме държавата на Слънцето"}
{"url": "http://www.focus-news.net/news/2019/12/05/2726426/milena-damyanova-gerb-dokato-ne-vsichki-rabotyat-tselenasocheno-za-promeni-v-obrazovatelnata-sistema-nyama-kak-da-se-nadyavame-na-po-dobri-rezultati.html", "text": "Докато не всички работят целенасочено за промени в образователната система, няма как да се надяваме на по-добри резултати. Това каза народният представител от ПГ на ГЕРБ и председател на Комисията по образование Милена Дамянова по време на дебата за бюджета на образованието за 2020 г., предаде репортер на  Агенция „Фокус“ .„Няма как да искаме нови умения в отворения вече пазар на труда. Няма как да искаме по-добро представяне в практически и други ситуации, ако продължаваме да преподаваме по модел, който не е актуален“, посочи още Дамянова.  \r\nДеница КИТАНОВА", "date": "2019.12.05", "title": "Милена Дамянова, ГЕРБ: Докато не всички работят целенасочено за промени в образователната система, няма как да се надяваме на по-добри резултати"}
{"url": "http://www.focus-news.net/news/2019/12/05/2726432/plovdivskiyat-rayonen-sad-shte-gleda-myarkata-za-neotklonenie-na-63-godishnata-aleksandrina-georgieva-obvinena-v-izmama-s-pensii.html", "text": "Пловдивският районен съд ще разгледа днес искането на прокуратурата за налагане на постоянна мярка за неотклонение \"Задържане под стража\" на 63-годишната Александрина Георгиева, обвинена в измама с пенсии, с която е ощетила държавата с 3 млн. лв., предаде репортер на  Радио \"Фокус\" - Пловдив .  \r\n \r\nПри специализирана операция на Икономическа полиция и прокуратурата бяха задържани три лица за измама в големи размери и съставяне на неистински документи – удостоверения за осигурителен стаж при пенсиониране, съобщи на брифинг районният прокурор Чавдар Грошев.  \r\n \r\nВ основата на схемата стои бившата служителка на НОИ Александрина Георгиева, която се е занимавала с пенсионни услуги. Различни лица са я упълномощавали тя да подготвя наборът им от документи за пенсиониране. 62-годишната жена е работила с дъщеря си и мъжът, с който живее. При недостиг на стаж за пенсиониране тя е взимала от лицата, подлежащи на пенсия, пари на ръка, като им е казвала, че ще заплати този стаж в НОИ от тяхно име. След това е изготвяла неистински документи, които са били подавани в НОИ за получаване на пенсия, а парите, които хората са им давали, са задържали в себе си, вместо да бъдат внесени в НОИ.  \r\n \r\nДоказано е, че по тази схема са били ощетени 18 лица, които са загубили между 3000 и 16 000 лева. За изготвянето на неистинските документи тримата са използвали печати на фирми, които вече са прекратили дейността си. Тримата са подменяли дори трудови книжки, като са попълвали нови. Тази дейност е била извършвана не само в Пловдив, но и в други градове. \r\n \r\nВ мазето на обвиняемите са били открити и 169 пенсионни преписки, които са били наводнени, както и нови такива. \r\n \r\nЗа това престъпление Законът предвижда от 1 до 8 години лишаване от свобода и конфискация на имуществото им. \r\n \r\nМярката ще се гледа от 14,30 часа днес в зала №10 на Районния съд, съобщиха от Съдебната палата.  \r\n \r\nЦветана ТОНЧЕВА", "date": "2019.12.05", "title": "Пловдивският районен съд ще гледа мярката за неотклонение на 63-годишната Александрина Георгиева, обвинена в измама с пенсии"}
{"url": "http://www.focus-news.net/news/2019/12/05/2726434/afp-amerikanski-voynik-ubi-dvama-i-rani-oshte-edin-v-pristanishteto-na-parl-harbar.html", "text": "Моряк от военноморските сили на САЩ застреля фатално двама души и рани трети във военноморското пристанище на Пърл Харбър, Хаваите, преди да се самоубие, предава  AFP . \r\nКакто съобщават местните власти, двамата загинали са цивилни служители на Министерството на отбраната на САЩ, а раненият, който също е цивилно лице, „е в стабилно състояние в местната болница“. \r\n \r\nПревод и редакция:", "date": "2019.12.05", "title": "AFP: Американски войник уби двама и рани още един в пристанището на Пърл Харбър"}
{"url": "http://www.focus-news.net/news/2019/12/05/2726435/toma-bikov-gerb-otnosheniyata-mezhdu-balgariya-i-rusiya-nyamat-promyana.html", "text": "Отношенията между България и Русия нямат промяна. Това каза народният представител от ПГ на ГЕРБ Тома Биков пред журналисти в Народното събрание във връзка с обяването на български дипломат от посолството ни в Москва за персона нон грата от Руската федерация, предаде репортер на  Агенция \"Фокус\" .  \r\n \r\nТова, което се е случило днес, е реципрочно действие на наши действия във връзка с отзоваване на руски дипломати от България. Доколкото разбрах след разговор с външния министър г-жа Захариева разговорът в посолството е бил съвсем добронамерен към нашия първи дипломат там. Така че смятам, че отношенията между България и Русия нямат промяна.  \r\n \r\nПо думите му общите проекти и добронамереността между двете страни остава валидна. \"Това е едно реципрочно действие, което Руската страна е длъжна да направи\", уточни още Биков.  \r\n \r\nСпоред него тези действия нямат връзка с \"Турски поток\".  \r\nДеница КИТАНОВА", "date": "2019.12.05", "title": "Тома Биков, ГЕРБ: Отношенията между България и Русия нямат промяна"}
{"url": "http://www.focus-news.net/news/2019/12/05/2726436/napredva-izrabotvaneto-na-noviya-generalen-plan-za-organizatsiya-na-dvizhenieto-vav-veliko-tarnovo.html", "text": "В напреднал етап е разработването на новия генерален план за организация на движението във Велико Търново. Отговорната работа е възложена на квалифицираните експерти от Института по транспортно строителство и инфраструктура. Това съобщиха от пресцентъра на  Община Велико Търново . Проектантите представиха резултатите до момента по време на работна среща, ръководена от заместник-кмета по строителство и устройство на територията проф. Георги Камарашев. Присъстваха също представители на институциите, ангажирани с организацията на движението и пътния контрол, на граждански сдружения, превозвачи и таксиметрови фирми, директори на училища и детски градини и др.  \r\n \r\nД-р инж. Христо Грозданов припомни, че в онлайн допитване са участвали над 1600 великотърновци, или четири пъти повече от очакваното. Той посочи, че данните показват желанието на болшинството от хората да се придвижват в рамките на града, ползвайки градски транспорт, велосипеди или пеша. Една от заложените от проектантите идеи е за създаването на велосипеден ринг – кръгът е по часовниковата стрелка и обхваща улица „Краков“, бул. „България“ и бул. „Никола Габровски“.  \r\n \r\nПроф. Георги Камарашев посочи, че генералният план за организация на движение е стратегически тип документ, очертаващ дългосрочна визия за посоките и направленията на трафика, за пропускливостта на кръстовищата, за условията за пешеходци и велосипедисти, за развитието на обществения и алтернативния транспорт. Всички участници в срещата се обединиха около мнението, че с генералния план трябва да бъде даден отговор на въпроса как си представят великотърновци своя град в следващите 5, 10 или 20 години – дали акцент да бъде поставен върху автомобилите, или на пешеходците, велосипедистите и съвременния градски транспорт.  \r\n \r\n На 16 декември от 17.00 часа в голямата зала на Община Велико Търново ще се състои обществено обсъждане, на което ще бъдат представени резултатите от изследването на съществуващата организация на движение и очертаните възможности и решения. \r\n \r\nКъм момента екипът е извършил детайлно наблюдение на 15 ключови кръстовища в града – както най-натоварените, така и тези с най-голяма концентрация на пътно-транспортни произшествия. Обхванати са и пресечките, за които се очаква увеличаване на експлоатацията през следващите пет години. За всяко кръстовище има по 14-часово видеодосие както в пиковите моменти, така и при условия на нормален трафик. Заснемането ясно показва как се образуват колоните от превозни средства, в какви посоки се разпределят. Направени бяха и специални наблюдения с дронове на най-натоварените пресечни точки. Технологията се използва за пръв път и освен данните за трафика, софтуерът изчислява и рисковете от възникване на ПТП.", "date": "2019.12.05", "title": "Напредва изработването на новия генерален план за организация на движението във Велико Търново"}
{"url": "http://www.focus-news.net/news/2019/12/05/2726423/irena-anastasova-bsp-izrazyavame-pritesnenie-che-edinniya-razhoden-standart-za-uchilishtata-se-uvelichava-s-16-a-zaplatite-na-uchitelite-sas-17.html", "text": "Изразяваме притеснение, че единния разходен стандарт за училищата се увеличава с 16 %, а заплатите на учителите със 17 %. Това каза народният представител от ПГ на „БСП за България“ Ирена Анастасова за бюджета на образованието за 2020 г., предаде репортер на  Агенция „Фокус“ . \r\n„Би следвало тази година училища, които няма да могат да достигнат това увеличение на заплатите да бъдат подпомогнати по друг начин, за да може да се достигне до това увеличение, без да страдат други пера“, обясни Анастасова.  \r\nДеница КИТАНОВА", "date": "2019.12.05", "title": "Ирена Анастасова, БСП: Изразяваме притеснение, че единния разходен стандарт за училищата се увеличава с 16 %, а заплатите на учителите със 17 %"}
{"url": "http://www.focus-news.net/news/2019/12/05/2726433/prez-dekemvri-shte-se-izvarshat-bezplatni-izsledvaniya-za-povisheni-niva-na-pikochna-kiselina-vav-varna-i-burgas.html", "text": "Хората във Варна и Бургас имат възможност за безплатни изследвания на нивата на пикочна киселина в кръвта, организирани от фондация „Медкънект“. Това съобщиха от пресцентъра на  Медицински университет – Варна . Талон за безплатно изследване може да се изтегли от  .  \r\n \r\nКампанията се провежда със съдействието на Медицински университет – Варна, Община Варна и Община Бургас. Инициативата е част от кампанията „Рискове от високи нива на пикочна киселина - информирай се и се изследвай“, която цели да подпомогне осведомеността за важността от редовно наблюдение на нивата на пикочната киселина. Целта на организаторите е да се привлече вниманието на хората към сериозните заболявания, които крие хиперурекимията за здравето, и да се предприемат ранни мерки за предотвратяването им.  \r\n \r\nПикочната киселина в кръвта е важен показател, който подобно на другите здравословни показатели като кръвно налягане, сърдечна честота, холестерол и кръвна захар трябва да се проследяват профилактично, съветват специалистите. Високите нива на пикочна киселина в кръвта или т.н. хиперурекемия крият сериозни рискове от възникване на сърдечно-съдови заболявания, диабет тип 2, подагра, метаболитен синдром и др. \r\nФондация „Медкънект“ насърчава хората на възраст над 40 години, които имат или са изложени на риск, да проверяват редовно нивата на пикочната си киселина чрез рутинен кръвен тест и след това ако се налага да определят правилния план за лечение с лекар.", "date": "2019.12.05", "title": "През декември ще се извършат безплатни изследвания за повишени нива на пикочна киселина във Варна и Бургас"}
{"url": "http://www.focus-news.net/news/2019/12/05/2726437/ministar-krasimir-valchev-za-poveche-investitsii-sa-ni-nuzhni-visshisti-s-tehnichesko-obrazovanie.html", "text": "За най-голям ръст в БВП, в износа, добавената стойност роля имат секторите, свързани с технически науки: „Електроника“, „Машиностроене“. Имаме нужда от повече технически кадри. Така ще се случат повече национални и външни инвестиции. Това каза министърът на образованието Красимир Вълчев по време на представянето на Рейтинговата система на висшите учебни училища в България за 2019 г., предаде репортер на  Агенция „Фокус“ . \r\n  \r\nМинистър Вълчев посочи, че рейтинговата система е един от добрите примери за международно разпознаваема и оценена система. „Тя ни дава инструмент да провеждаме политика за приема и финансирането на висшето образование“, посочи той.  \r\nВълчев обърна вниманието и на училищното и предучилищно образование, като отбеляза голямата нужда от учители.  \r\n„Не можем да рискуваме да останем без учители и затова провеждаме политика с допълнително финансиране на приоритетните професионални направления. Важно е не само да мотивираме повече кандидат-студенти, но да мотивираме и учениците, които завършват с най-добри резултати“, посочи той.  \r\n \r\nЗа да се мотивират учениците МОН ще предложи промяна в Постановлението за стипендиите.  \r\n„За да може 10- те % от студентите най-висок резултат от ДЗИ по Български език и литература да се включат в педагогическо и инженерно направление да получават трета стипендия“, обясни той.  \r\n   \r\nТеодора ПАВЛОВА", "date": "2019.12.05", "title": "Министър Красимир Вълчев: За повече инвестиции са ни нужни висшисти с техническо образование"}
{"url": "http://www.focus-news.net/news/2019/12/05/2726440/obraboteni-sreshtu-poleditsi-sa-patishtata-v-plovdiv.html", "text": "Обработени срещу поледици са пътищата в Пловдив, съобщиха от ОП „Чистота“. Дежурни екипи на „Чистота“ са следили обстановката по пътните артерии в града през нощта, като приоритетно са били наблюдавани мостовите съоръжения, съобщи за  Радио „Фокус“ - Пловдив  изпълняващият длъжността директор на общинското предприятие Николай Георгиев.  \r\n \r\nПо думите му цяла нощ пътните платна по всички съоръжения са били сухи. Такава е и констатацията на организатора за район „Източен“ Кольо Биков от 06.00 часа тази сутрин, който е проверил на място и състоянието на надлез „Скобелева майка“.   \r\nПо същото време от базата на предприятието са изпратили солоразпръсквач, за да обработи превантивно мостовете и надлезите заради ниските температури. Маршрутът на камиона е бил надлез „Родопи“ – надлеза на Асеновградско шосе – надлез „Скобелева майка“.  \r\nНад пътен възел „Скобелева майка“ е имало краткотрайна мъгла, която поради ниските температури е полепнала като тънък леден пласт върху настилката, предпоставка за инциденти.  \r\n \r\nНиколай Георгиев увери, че ОП „Чистота“ следи непрекъснато обстановката заради очакваните минусови температури.  \r\nВъпреки това се призовават шофьорите също да предприемат адекватни мерки, като сменят летните гуми със зимни и карат внимателно и със съобразена скорост.  \r\n \r\nЦветана ТОНЧЕВА", "date": "2019.12.05", "title": "Обработени срещу поледици са пътищата в Пловдив"}
{"url": "http://www.focus-news.net/news/2019/12/05/2726438/prof-oleg-asenov-api-tarsim-da-namerim-mehanizam-s-koyto-da-udovletvorim-iskaniyata-na-prevozvachite-za-namalyavane-na-tarifite.html", "text": "Единият акцент, който търсим е да намерим механизъм, с който да удовлетворим исканията на превозвачите за намаляване на тарифите. Това каза пред журналисти проф. Олег Асенов, член на Управителния съвет на АПИ, предаде репортер на  Агенция \"Фокус\" . \"Към момента разглеждаме последните варианти, които са, дадени за обществено обсъждане. В тези варианти виждаме възможности за допълнителни сценарии, както по отношение на разместване на екологичните класове и тяхната тежест, така и намаляване на определени категории, които в анализите и общественото обсъждане, което в момента върви, сме получили аргументация, предложения\", обясни той. \r\n \r\n\"Специално внимание отделяме на автобусите. Опитваме се да намерим правилно подходи. От една страна разбираме проблема, който имат автобусните превозвачи по отношение на линиите, които отдавна вече са включени договори за тях. Те трудно могат да привлекат допълнително финансиране, защото са по обществено поръчки\", обясни проф. Попов. \r\n \r\n\"Там специално се стремим да намерим решение на този въпрос и ще го намерим през тарифата и техническо решение. Защото тарифата е само отражение на технически процес за осигуряване на процеса на тарифирането. Така че единият акцент, който търсим да намерим механизъм, с който да удовлетворим исканията на превозвачите за намаляване на тарифите, каза още той.  \r\n \r\nТеодора ПАТРОНОВА", "date": "2019.12.05", "title": "Проф. Олег Асенов, АПИ: Търсим да намерим механизъм, с който да удовлетворим исканията на превозвачите за намаляване на тарифите"}
{"url": "http://www.focus-news.net/news/2019/12/05/2726439/politika-sarbiya-republika-srabska-nyama-da-dopusne-bih-da-vleze-v-nato.html", "text": "Сръбският член на Президиума на Босна и Херцеговина (БиХ) Милорад Додик заяви по време на посещението си в Любляна, че в БиХ няма консенсус относно членството в НАТО, защото Република Сръбска (РС) остава на позицията си за военен неутралитет, пише белградският ежедневник  „Политика“ . \r\n \r\n„Ние, в РС, не можем да се съгласим на членство в този военен съюз, преди всичко заради бомбардировките с обеднен уран, чиито страшни последици ще бъдат усетени не само от сегашното поколение, но и много след нас“, подчерта лидерът на босненските сърби в хода на разговора на членовете на Президиума на БиХ със словенски депутати. \r\n \r\nТой отбеляза, че мигрантската криза е много тежък вътрешно-политически въпрос в страната. „Ние, в РС, не искаме да отваряме мигрантски лагери. Този въпрос трябва да го решават Гърция и България, които са в ЕС и откъдето идват мигрантите към нас. Ние нито имаме условия, нито искаме те да се задържат в БиХ“, заяви Додик. \r\n \r\nПревод и редакция:", "date": "2019.12.05", "title": "„Политика“ (Сърбия): Република Сръбска няма да допусне БиХ да влезе в НАТО"}
{"url": "http://www.focus-news.net/news/2019/12/05/2726419/steli-dzhambazova-bmchk-gornata-granitsa-za-dobrovoltsite-e-29-godini.html", "text": "При нас е много лесно да се стане доброволец, нямаме някакви определени изисквания. Това каза зам.-председателя на БМЧК Стели Джамбазова в интервю на  Агенция „Фокус“  във връзка със световния ден на доброволеца - 5 декември.  \r\n \r\n„Имаме областни организации в цяла България, така че единственото което трябва да направите е да отидете на наша сбирка в областния съвет на БЧК на дадено място и да кажете, че искате да станете доброволец. За да бъдеш пълноправен доброволец на БМЧК трябва да имаш навършени 14 години. Горната граница на доброволците е 29 години“, допълни тя.  \r\n \r\n„Но ако имаме доброволци, които са под възрастовата граница от 14 години, имаме също такива клубове, които се наричат „Приятели на БМЧК“ и отново доброволците могат да се включват в най-различни инициативи преди да навършат 14 години и да станат пълноправни членове на организацията“, каза още Джамбазова. „Няма точно определени качества, които трябва да притежава даден доброволец. Това, което е най-важното, за да бъдеш доброволец е просто да искаш да помагаш на останалите, да им даваш без очакваш нищо в замяна“, каза още тя. \r\n \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.12.05", "title": "Стели Джамбазова, БМЧК: Горната граница за доброволците е 29 години"}
{"url": "http://www.focus-news.net/news/2019/12/05/2726441/v-apelativna-prokuratura-burgas-shte-bade-proveden-brifing-po-povod-razkrito-ubiystvo.html", "text": "В Апелативна прокуратура – Бургас ще бъде проведен брифинг по повод разкрито убийство. Това съобщиха от пресцентъра на  Апелативната прокуратура . Участие ще вземат на Иван Гешев – зам. главен прокурор на Република България, Георги Чинев – административен ръководител на Окръжна прокуратура – Бургас, Иван Иванов – прокурор при Окръжна прокуратура – Бургас, главен комисар Ивайло Иванов – главен секретар на МВР и старши комисар Радослав Сотиров – директор на ОДМВР - Бургас.  \r\nПоводът за срещата с медиите е разкрито убийство, извършено през месец ноември 2019 г. \r\nБрифингът ще започне в 14.00 часа.", "date": "2019.12.05", "title": "В Апелативна прокуратура – Бургас ще бъде проведен брифинг по повод разкрито убийство"}
{"url": "http://www.focus-news.net/news/2019/12/05/2726444/nsi-prez-tretoto-trimesechie-na-2019-g-brutniyat-vatreshen-produkt-vazliza-na-31-764-mln-lv-koeto-e-s-37-poveche-ot-sashtiyat-period-na-2018-g.html", "text": "През третото тримесечие на 2019 г. брутният вътрешен продукт (БВП) възлиза на 31 764 млн. лв. по текущи цени. Това сочи  статистика на Националния статистически институт (НСИ) . Преизчислен в евро, БВП е съответно 16 241 млн., като на човек от населението се падат 2 323 евро. Сезонно изгладените данни показват растеж от 3.7% на БВП през третото тримесечие на 2019 г. в сравнение със съответното тримесечие на предходната година и 0.8% спрямо второто тримесечие на 2019 година. \r\n \r\nПо предварителни данни произведеният брутен вътрешен продукт през третото тримесечие на 2019 г. възлиза на 31 764 млн. лв. по текущи цени. На човек от населението се падат 4 544 лв. от стойностния обем на показателя. При среден за тримесечието валутен курс от 1.758525 лв. за 1 щатски долар БВП възлиза на 18 063 млн. долара и съответно на 2 584 долара на човек от населението. \r\nСъздадената от отраслите на националната икономика брутна добавена стойност през третото тримесечие на 2019 г. възлиза на 27 395 млн. лв. по текущи цени.  \r\n \r\nПрез третото тримесечие на 2019 г. относителният дял на аграрния сектор в добавената стойност на икономиката намалява равнището си спрямо същото тримесечие на предходната година с 0.6 процентни пункта. Индустриалният сектор увеличава относителния си дял в добавената стойност на икономиката с 0.9 процентни пункта до 27.0%. Относителният дял на добавената стойност, реализирана от дейностите в сферата на услугите, намалява до ниво от 66.9% при 67.2% през съответния период на предходната година. \r\n \r\nЗа крайно потребление през третото тримесечие на 2019 г. се изразходват 68.4% от произведения БВП. Инвестициите (бруто образуване в основен капитал) формират 16.5% от произведения БВП. Външнотърговското салдо от стоки и услуги е положително. \r\n \r\nПрез третото тримесечие на 2019 г. БВП нараства спрямо предходното тримесечие с 0.8% според сезонно изгладените данни. Брутната добавена стойност в икономиката нараства с 0.6%. \r\nПо предварителни данни за третото тримесечие на 2019 г. крайното потребление нараства с 0.9%, а бруто образуването в основен капитал - с 0.4% спрямо предходното тримесечие. Износът на стоки и услуги увеличава равнището си спрямо предходното тримесечие според сезонно изгладените данни с 4.3%, а вносът на стоки и услуги - с 3.9%. \r\n \r\n Годишни изменения по сезонно изгладени данни \r\nБВП нараства с 3.7% през третото тримесечие на 2019 г. в сравнение със същото тримесечие на предходната година според сезонно изгладените данни. \r\nПрез третото тримесечие на 2019 г. спрямо същото тримесечие на предходната година брутната добавена стойност се увеличава с 3.5%. Ръстът на брутната добавена стойност се определя основно от регистрираното нарастване при: Финансови и застрахователни дейности - 6.4%, Професионални дейности и научни изследвания; административни и спомагателни дейности - 5.0%, Строителство - 4.7%, Операции с недвижими имоти - 4.2%. \r\n \r\nПо отношение на компонентите на крайното използване принос за регистрирания положителен икономически растеж имат индивидуалното крайно потребление - с ръст от 5.1%, колективното потребление - с ръст от 5.0%, и бруто образуването в основен капитал - с ръст от 1.8%. Износът на стоки и услуги нараства с 1.3%, а вносът на стоки и услуги - с 1.2%.", "date": "2019.12.05", "title": "НСИ: През третото тримесечие на 2019 г. брутният вътрешен продукт възлиза на 31 764 млн. лв., което е с 3.7% повече от същият период на 2018 г."}
{"url": "http://www.focus-news.net/news/2019/12/05/2726447/napalno-bezplatni-shte-sa-detskite-gradini-v-obshtina-svishtov-ot-2020-godina.html", "text": "Напълно безплатни за всички родители ще са детските градини в община Свищов от 2020 година. Това съобщи за  Радио „Фокус“ – Велико Търново  кметът на Община Свищов Генчо Генчев. Той уточни, че „коледният подарък“ за младите семейства е част от целенасочената и последователна политика на местната администрация за справяне с демографската криза. \r\n \r\nКметът обясни, че Община Свищов възнамерява с промяна в Наредбата за определянето и администрирането на местните такси и цени на услуги и Наредбата за условията и реда за записване, отписване и преместване на деца в общински детски градини да премахне изцяло таксата от 50 лева, която родителите плащат сега за изхранване на децата. \r\n \r\n„Направили сме всичко необходимо по отношение на Бюджет 2020 да редуцираме средствата с близо 250 хил. лв., които ще са необходими да покрият таксата на всички деца посещаващи детска градина в община Свищов. Мисля, че това е един изключителен подарък за младите семейства за новата 2020 година. Именно с тези последователни стъпки, които направихме в началото на тази година, когато отпадна абонаментната таксата от 10 лева, така и през следващата година - с отпадането на таксата за изхранване, показваме нашия сериозен ангажимент в посока подкрепа на младите семейства и децата на Свищов“, обясни кметът. Той допълни, че за него и екипа му е важно всички деца да посещават детските заведения и да имат равен достъп до образователна среда, независимо от социалния им и етнически статус. „Няма да спрем да търсим такива политики, които да успяваме да насочваме към младите хора и младите семейства, за да ги стимулираме да отглеждат децата си в нашия град. Това е една добра първа стъпка и ще продължим да работим в тази посока“, посочи кметът. Той увери, че липсата на такса по никакъв начин няма да повлияе върху качеството на храната в детските градини, което се следи изключително стриктно. \r\n \r\nС приемането на промените в двете Наредби ползването на детските градини (вкл. и яслените групи в тях) на територията на община Свищов ще стане напълно безплатно за родителите. От Общината предвиждат увеличение на обхвата и средната месечна посещаемост, което ще доведе до по-добра социализация на децата в ранна детска възраст и ще повиши подготовката им за училище. \r\n \r\nЛуиза ТРАНЧЕВА", "date": "2019.12.05", "title": "Напълно безплатни ще са детските градини в община Свищов от 2020 година"}
{"url": "http://www.focus-news.net/news/2019/12/05/2726450/prezidentat-rumen-radev-inovatsiite-sa-klyuchov-instrument-za-ustoychivo-badeshte.html", "text": "За мен е изключително удоволствие да бъдем заедно на поредния форум, за да отчетем прогреса, да очертаем посоките на бъдещето и да отличим хората, които допринасят изключително много за този прогрес. Това каза президентът Румен Радев, по време на 15-ия национален иновационен форум „Иновации и икономически растеж“, предаде репортер на  Агенция „Фокус“ .   \r\n \r\n„Иновациите са ключов инструмент за устойчиво бъдеще. Иновациите са отражение на  националните амбиции за бъдещето. Те са отражение на ефективността на взаимодействие между държавните институции и бизнеса, науката и образованието“, добави Радев.  \r\n„Този форум има своето особено място, има дълбок смисъл, защото той чертае промените, дава и насоките. Днес иновационната дейност и в Европа и в България е изправена пред редица предизвикателства. Европа изостава, изостава от световните иновационни лидери – САЩ, Корея, Китай, Япония, където иновациите са национална политика. Където съревнованието на политическата арена, съревнованието за надмощие се реализира чрез иновации. Там, където има много добра симбиоза между бизнес, между държава и образование. Това е един модел, към който не само трябва да се анализираме, а трябва да се стремим към него“, каза още президентът.  \r\n \r\nПо думите му Европа има и друг проблем – това е нехармоничното развитие на отделните държави. „Специално за България нещата не стоят по най-добрия начин. Затова, когато участвам на международни форуми настоявам за равномерно разпределение на образователната и научна инфраструктура и програма. Това е най-добрият начин за сближаване, за постигане на параметрите за устойчиво развитие. Неслучайно във всички мои пътувания, където включвам бизнес делегации, целта ми е да има такива фирми, които залагат на иновациите, защото това е бъдещето“, посочи още той.  \r\n \r\n„Остава ни една година до приключване на програмния период. Иноваторите, хората с амбиции, хората с възможности срещат затруднения, при достъп до финансиране, при реализиране на програма. Ние сме далеч от средния за Европа процент за научни дейности. Далеч сме от нашите собствени цели, които сме си поставили постигане на поне 1.5%.  Най-показателно е, че основният инвеститор в постигането на тази цел е българският бизнес, а не държавата. Затова трябва да се бие камбаната, затова трябва да се алармира непрекъснато. Светът върви от количествен към качествен скок и то точно в иновациите. Не можем с такъв дял на финансиране изобщо да стъпим на арената, където се води голямото съревнование“, каза държавният глава.  \r\n   \r\n„Това разкрива и дълбока институционална недостатъчност при формиране и реализиране на политиките за иновации. България се води сред плахите иноватори в Европа, но вие сте смели хора. Мисля че имаме достатъчно и основа и постижения и амбиции да разгърнем една много по-сериозна политика и да видим високи резултати“, допълни Радев. \r\n“Важно е, че този форум събира съмишленици. Да мислим напред, така че иновативната дейност да не бъде съсредоточена само в няколко центъра, а да намери широко разпространение в България“, обясни още той.  \r\n„Вие сте хора, които най-добре разчитат моделите, най-добре отчитат тенденциите и ви приканвам да бъдете по-смели в своите искания и идели. Иновативността винаги е била присъща на българина. Желая ви успех и продължавайте смело и неотклонно по пътя, който сте поели, защото това е бъдещето“, завърши Румен Радев.  \r\n \r\nВиолета СИМЕОНОВА", "date": "2019.12.05", "title": "Президентът Румен Радев: Иновациите са ключов инструмент за устойчиво бъдеще"}
{"url": "http://www.focus-news.net/news/2019/12/05/2726451/spetsializiranata-prokuratura-predade-na-sad-chetiri-litsa-obvineni-za-uchastie-v-grupa-za-razprostranenie-na-narkotitsi-v-elin-pelin-i-rayona.html", "text": "Специализираната прокуратура привлече към наказателна отговорност 4 лица за участие в организирана престъпна група за разпространение на наркотици в Елин Пелин и района. Това съобщиха от пресцентъра на  Апелативна специализирана прокуратура . Участниците са задържани на 3 декември 2019 г. при съвместни действия по разследването на Специализираната прокуратура и ТС БОП – София област. \r\n \r\nПри извършените лични обиски на обвинените и при претърсванията на ползваните от тях 7 адреса и автомобили са намерени и иззети 1,8 кг канабис и 1,2 кг. амфетамини в различни разфасовки, подготвени за разпространение на черния пазар. Иззети са също електронни везни, мобилни телефони, с които участниците са поддържали контакт, пари в брой. \r\n \r\nГрупата е задържана непосредствено след „зареждане“ с наркотични вещества на едро, преди те да бъдат разпределени между дилърите. Според събраните до момента доказателства тя е действала от октомври 2018 г., като се е снабдявала с наркотици (предимно „трева“ и амфетамини) от доставчици на едро от София. \r\nНа трима от обвинените е наложено прокурорско задържане до 72 часа.  \r\n \r\nСпециализираната прокуратура ще внесе в Специализирания наказателен съд искане за налагане на най-тежката мярка за неотклонение „Задържане под стража“ за всеки от тях. \r\nЗаради тежко здравословно състояние на четвъртия участник в групата е определена парична гаранция в размер на 3000 лева.", "date": "2019.12.05", "title": "Специализираната прокуратура предаде на съд четири лица, обвинени за участие в група за разпространение на наркотици в Елин Пелин и района"}
{"url": "http://www.focus-news.net/news/2019/12/05/2726448/atanas-atanasov-odmvr-ruse-rabotim-savmestno-s-nepravitelstveni-organizatsii-za-integratsiya-na-romite.html", "text": "Работим съвместно с неправителствени организации за интеграция на ромите. Това каза директорът на ОДМВР – Русе Атанас Атанасов за предаването „Добър ден“ на Радио „Фокус“ по повод на провеждащата се конференция „Перспективи на младите роми“.  \r\n \r\nНай-голям дял от престъпленията на територията на областта са кражбите и част от тях се извършват от представители на ромската общност, каза Атанасов  и обясни, че именно заради това властите работят с много неправителствени организации в посока на интеграцията на ромите, въпреки че има и такива, които не желаят това.  \r\n \r\n„Знаете, че има държавна политика в тази посока. Лица, които не ходят на училище, да им се създадат условия, за да започнат обучение. В тази посока работи не само полицията, но също социални служители и от сферата на образованието. Мисля, че сме постигнали успехи. Ние постоянно провеждаме обучения за работа на полицията с етническите малцинства. Част от нея е работата с ромските семейства. Участваме в общинските съвети, когато са констатирани такива проблеми“, обясни директорът. \r\n \r\nАтанасов каза още, че Областната дирекция на МВР в Русе често търси съдействие и поддържа контакт с най-уважаваните и авторитетни представители на ромската общност. Търси се и тяхното съдействие, за да се преодолеят негативните нагласи, подчерта той. \r\nБиляна Бозинарева", "date": "2019.12.05", "title": "Атанас Атанасов, ОДМВР – Русе: Работим съвместно с неправителствени организации за интеграция на ромите"}
{"url": "http://www.focus-news.net/news/2019/12/05/2726445/panteley-memtsov-regionalna-turisticheska-asotsiatsiya-rodopi-nad-2500-studenti-shte-praznuvat-8-dekemvri-v-pamporovo.html", "text": "Над 2500 студенти ще празнуват 8 декември в Пампорово. Това каза за  Радио „Фокус“ – Смолян  Пантелей Мемцов – председател на Регионална туристическа асоциация „Родопи“. Той посочи, че за студентския празник в зимния курорт традиционно празнуват много студенти. „Те са както от близките учебни заведения, така и от по-далечни градове в страната. От няколко години традиционно за тях в Пампорово се прави една голяма шатра, в която с много интересна програма протича студентския купон. Това е хубаво, защото празникът и престоят им е по-смислен, а и сигурността им и приятното прекарване са гарантирани в тази запомнящата се атмосфера“, посочи Мемцов.  \r\n \r\nТой уточни, че броят на студентите може да бъде и по-висок, тъй като освен в Пампорово и Чепеларе, студенти ще празнуват и в останалите населени места и може да дойдат в курорта само за купона в голямата шатра.  \r\n \r\nКувертите за студентския празник са предимно двудневни и са на цени от 100 до 110 лв., в зависимост от категорията на избрания хотел. „В цената са включени две нощувки, две закуски, нормална и празнична вечеря, а цената е добра за студентите“, коментира Мемцов. Той отбеляза, е полицията също се активира по време на студентския празник, за да не се допускат безредици. За самата шатра в Пампорово също има изискване да има допълнителна охрана, която да е грижи за реда и като цяло в курорта ще има засилено полицейско присъствие, каза още Мемцов. \r\n \r\nНели ГЕРГЬОВСКА", "date": "2019.12.05", "title": "Пантелей Мемцов, Регионална туристическа асоциация „Родопи“: Над 2500 студенти ще празнуват 8 декември в Пампорово"}
{"url": "http://www.focus-news.net/news/2019/12/05/2726449/360-mln-lv-poveche-za-uchitelski-zaplati-i-100-hil-lv-za-makedonskiya-nauchen-institut-prieha-deputatite-v-byudzheta-na-mon-za-2020-g.html", "text": "360 млн. лв. повече за учителски заплати и 100 хил. лв. за Македонския научен институт приеха депутатите в бюджета на МОН за 2020 г., предаде репортер на  Агенция „Фокус“ .  \r\n \r\n430 млн. лв. са средставта за „Персонал“ в бюджета на МОН за следващата година.  \r\nТова е перото за учителските заплати, за които тази година са предвидени 360 млн. лв. повече.  Между 17 и 18% ще нараснат работните заплати на педагогическите специалисти в образователната система от 1 януари 2020 г.  \r\n \r\nЗа политиката в областта на всеобхватното, достъпно и качествено предучилищно и училищно образование и за учене през целия живот са отделени 650 млн. лв. За политиката в областта на равен достъп до качеството висше образование и развитие на научния потенциал парите за следващата година възлизат на 93 млн. лв.  \r\n \r\nПредвидените средства за Българската академия на науките са в размер на 105, 6 млн. лв. Народните представители приеха и бюджета за държавните висши училища. Софийският университет „Св. Климент Охридски“ получава 73, 5 млн. лв. Бюджетът на Университета за национално и световно стопанство за следващагта година възлиза на 23, 9 млн. лв. Стопанската академия „Д. А. Ценов“ в Свищов ще разполага с 4, 3 млн. лв. бюджет през следващата година. През 2020 г. бюджетът на Медицинския университет в Плевен ще бъде 11, 5 млн. лв.  \r\n \r\nПо предложение на ГЕРБ бяха отделени 100 хил. лв. за Македонския научен институт.  \r\nДеница КИТАНОВА", "date": "2019.12.05", "title": "360 млн. лв. повече за учителски заплати и 100 хил. лв. за Македонския научен институт приеха депутатите в бюджета на МОН за 2020 г."}
{"url": "http://www.focus-news.net/news/2019/12/05/2726454/valeri-simeonov-nfsb-ne-mislya-che-shte-se-razrazi-nyakakav-seriozen-skandal-mezhdu-balgariya-i-rusiya.html", "text": "Не мисля, че ще се разрази някакъв сериозен скандал между България и Русия. Това каза лидерът на НФСБ Валери Симеонов пред журналисти във връзка с обяването на български дипломат от посолството ни в Москва за персона нон грата от Руската федерация, предаде репортер на  Агенция \"Фокус\" . Това са едни стандартни ответни действия, свързани с отстраняването и с експулсирането на главния секретар на руското посолство преди около месец.  \r\n \r\nСимеонов коментир, че може да се направи връзка със изказването на руския президент Владимир Путин, че \"Турски поток\" може да заобиколи България, но според него не трябва икономическите въпроси трябва да бъдат пряко свързани с доказан шпионаж.  \r\n \r\n\"Отношенията на България с Русия на първо място трябва да са икономически. С други думи България трябва да си гледа интересите\", допълни лидерът на НФСБ.  \r\nДеница КИТАНОВА", "date": "2019.12.05", "title": "Валери Симеонов, НФСБ: Не мисля, че ще се разрази някакъв сериозен скандал между България и Русия"}
{"url": "http://www.focus-news.net/news/2019/12/05/2726452/washington-examiner-sasht-obmislyat-da-udvoyat-voennoto-si-prisastvie-v-blizkiya-iztok.html", "text": "Администрацията на американския президент Доналд Тръмп обмисля да увеличи значително военното присъствие на САЩ в Близкия Изток, за да се противопостави на Иран, пише консервативното издание  Washington Examiner . \r\n \r\nСпоред информацията на вестника, Вашингтон може да удвои броя на американските военнослужещи в региона, като изпрати 14 хиляди войници, десетки кораби и военна техника. Очаква се президентът да вземе решение по въпроса до края на годината. \r\n \r\nДори Тръмп да не одобри изпращането на сериозно подкрепление, той може да даде зелена светлина за по-малко. Washington Examnier пише, че сред военните и администрацията във Вашингтон има опасения, че Иран може да осъществи атака срещу интересите на САЩ те искат да гарантират, че Техеран няма да се реши на нови провокации като увеличат американското военно присъствие. \r\n \r\nСъединените щати изпратиха около 14 000 военнослужещи в региона от май след като служители посочиха засилена заплаха от Иран, който се противопоставя и на Америка, и на Израел. \r\n \r\nПревод и редакция:", "date": "2019.12.05", "title": "Washington Examiner: САЩ обмислят да удвоят военното си присъствие в Близкия Изток"}
{"url": "http://www.focus-news.net/news/2019/12/05/2726446/nsi-prez-tretoto-trimesechie-na-2019-g-bvp-na-edin-zaet-se-uvelichava-s-30-v-sravnenie-sas-sashtoto-trimesechie-na-2018-g.html", "text": "По предварителни данни през третото тримесечие на 2019 г. БВП на един зает се увеличава с 3.0% в сравнение със същото тримесечие на предходната година. Това сочи  статистика на Националния статистически институт (НСИ) .  \r\n \r\nЗаетите лица в икономиката са 3 685.2 хил., а общият брой отработени часове е 1 480.1 милиона. Структурата на заетостта по икономически сектори през третото тримесечие на 2019 г. спрямо съответното тримесечие на 2018 г. показва увеличение на относителния дял на индустриалния сектор и сектора на услугите. \r\nНа едно заето лице се падат 8 619.2 лв. от текущия обем на брутния вътрешен продукт (БВП), като всеки зает създава средно 21.5 лв. БВП за един отработен час.  \r\n \r\nБрутната добавена стойност (БДС) средно на един зает през третото тримесечие на 2019 г. се увеличава реално с 3.1%, а БДС за един отработен човекочас се увеличава реално с 3.0% за същия период. \r\n \r\nПо предварителни данни за третото тримесечие на 2019 г. равнището на производителността на труда в индустриалния сектор е 7 971.0 лв. брутна добавена стойност средно на един зает и 19.1 лв. за един отработен човекочас. В сектора на услугите всеки зает произвежда средно 7 761.3 лв. БДС, като за един отработен човекочас се създават средно 19.5 лв. от текущия обем на показателя. Най-ниска е производителността на труда в аграрния сектор -  2 513.2 лв. БДС на един зает и 6.4 лв. за един отработен човекочас.", "date": "2019.12.05", "title": "НСИ: През третото тримесечие на 2019 г. БВП на един зает се увеличава с 3.0% в сравнение със същото тримесечие на 2018 г."}
{"url": "http://www.focus-news.net/news/2019/12/05/2726453/na-tarzhestvena-tseremoniya-v-karlovo-byaha-vklyucheni-svetlinite-na-kolednata-elha.html", "text": "Кметът на Община Карлово д-р Емил Кабаиванов и Царица на розата 2019 Яна Цветкова запалиха светлините на коледната елха на пл. „20-ти юли“ в Карлово. Това съобщиха от пресцентъра на  Общината . \r\n \r\n„Благодаря на всички карловци и граждани на общината, които успяха да носят достойно през годината славата на нашия град и на цялата долина от Калофер до Клисура. Да я представят в състезания, конкурси и олимпиади. Това са: самодейните състави, певци, достойни войни, състезатели, ученици, граждани“ с тези думи започна празничното си приветствие кметът. Нека да бъдем смирени и добри, защото в тези мразовити дни има няколко неща, които ни сгряват: топлината на семейното огнище, топлината в нашите сърца, която успяваме да предадем на нашите близки и приятели и вярата, която ни е запазила като народ и ни е възродила като държава“, каза още д-р Кабаиванов и заедно с Яна Цветкова дадоха началото на коледните и новогодишни тържества в община Карлово.  \r\n \r\nВ празничната програма участваха: Военен духов оркестър при 61-ва Стрямска механизирана бригада с диригент ст. л-т Йордан Илиев, Мажоретен състав при СУ „Васил Левски“, с ръководител Нина Докова, Вокална група при ОУ „Св. Св. Кирил и Методий“ с ръководител Кейт Канарова, Танцово студио „Ла Кукарача“ с ръководител Ева Костова, Детска фолклорна формация „Розова долина“ с ръководител Велина Иванова, Фолклорен танцов състав при СУ „Христо Проданов“ с ръководител Недка Кръстева, Фолклорен танцов състав при ОУ „Св. Св. Кирил и Методий“ с ръководител Мирослав Василев, Детска вокална група при СУ „Христо Проданов“ с ръководител Цонка Манолова. \r\n \r\nНа тържественото присъстваха: кметът на Община Карлово - д-р Емил Кабаиванов, председателят на Общинския съвет Доньо Тодоров, командирът на 61-ва Стрямска механизирана бригада бригаден генерал Деян Дешков, командирът на поделение 22680 подполковник Димитър Мерудийски, общински съветници, кметове на населени места от общината, много деца и граждани. \r\n \r\nВ очакване на коледните и новогодишни празници Община Карлово организира, за първи път, инициатива „Украси дърво – създай красота“. Общината благодари на всички, които се включиха в нея и украсиха ул. „Водопад“, като допринесоха със своите идеи и талант за празничното настроение в града.  \r\nУлица „Водопад“ грейна и от детските усмивки и таланта на малките и всеотдайни творци от : ОУ „Св. св. Кирил и Методий“, ОУ „Райно Попович“, СУ „Христо Проданов“ и СУ „Васил Левски“.", "date": "2019.12.05", "title": "На тържествена церемония в Карлово бяха включени светлините на коледната елха"}
{"url": "http://www.focus-news.net/news/2019/12/05/2726442/nad-2000-dushi-ot-oblast-burgas-praznuvat-imen-den-na-sv-sava-osveshteni.html", "text": "Над 2000 души в област Бургас празнуват имен ден на св. Сава Освещени. Това съобщиха за  Радио „Фокус“ – Бургас  от териториална дирекция „Гражданска регистрация и административно обслужване“. Общият брой на имениците в областта е 2263 души, а в град Бургас те са 983. Най-много са тези, които носят името Славка, в областта те са 550, а в града - 281.  \r\n \r\nСлед тях се нареждат тези, които носят името Слави, в областта те са 462, а в града са 173. Веднага след тях се нареждат тези, които носят името Славчо, в областта те са 340, а в града - 114. Други именици, които празнуват днес, носят имената Сава, Съби, Съботин, Савина, Славомир, Събка и Елисавета. \r\n \r\nМария КУРТЕВА", "date": "2019.12.05", "title": "Над 2000 души от област Бургас празнуват имен ден на св. Сава Освещени"}
{"url": "http://www.focus-news.net/news/2019/12/05/2726459/petima-stazhant-yuristi-zapochnaha-stazh-v-okrazhen-sad-varna.html", "text": "Петима млади юристи, завършили специалност \"Право\" започват през декември задължителния си стаж в Окръжен съд – Варна. Те подписаха актове по встъпване, след което председателят на съда, съдия Марин Маринов официално им връчи стажантските книжки. Това съобщиха от пресцентъра на  Съда .  \r\n \r\nВ продължение на половин година те ще събират впечатления и практически опит за дейността и организацията в органите на съдебната власт, дейността на адвокатите и нотариусите. Натрупаните знания ще им помогнат в избора на област, в която искат да се развиват. \r\n \r\nНякои от тях споделиха, че вече работят като сътрудници в адвокатски кантори, а други че са избрали съдийската професия или интересът им е към гражданското право. \r\nНа всеки стажант ще бъде определен съдия-ръководител от състава на Окръжен съд – Варна, който ще има ангажимента да го запознае с работата по граждански, наказателни и търговски дела и ще му възлага изготвянето на проекти за съдебни актове.   \r\nСлед приключване на стажа през 2020 г. стажантите ще трябва да положат изпит, за да придобият юридическа правоспособност.", "date": "2019.12.05", "title": "Петима стажант-юристи започнаха стаж в Окръжен съд - Варна"}
{"url": "http://www.focus-news.net/news/2019/12/05/2726460/okrazhnata-prokuratura-v-shumen-zadarzha-do-72-chasa-izvarshitel-na-grabezh.html", "text": "До 72 часа Окръжната прокуратура в Шумен задържа 38-годишния Недко М. Той е привлечен като обвиняем за извършен грабеж, представляващ опасен рецидив, което се наказва по закон с лишаване от свобода от 5 до 15 години, като съдът може да постанови и конфискация до една втора от имуществото на виновния. Това съобщиха от пресцентъра на   Апелативна прокуратура – Варна . \r\n \r\nТежкото криминално деяние е било извършено на 8 октомври тази година. 38-годишният Недко нападнал жена, от която със сила успял да отнеме дамска чанта, в която имало пари, документи, два мобилни телефона и лични вещи.  \r\n \r\nИзвършителят е бил установен на 4 декември тази година при извършени действия по разследването по досъдебното производство. Недко М. е осъждан повече от два пъти.  \r\nОкръжната прокуратура в Шумен ще внесе искане в Шуменския окръжен съд за вземане мярка за неотклонение „Задържане под стража“ на обвиняемия.", "date": "2019.12.05", "title": "Окръжната прокуратура в Шумен задържа до 72 часа извършител на грабеж"}
{"url": "http://www.focus-news.net/news/2019/12/05/2726455/lukashenko-belarus-nikoga-nyama-da-vleze-v-sastava-na-rusiya.html", "text": "Беларус никога няма да влезе в състава на която и да е държава, дори Русия. Това заяви президентът на страната Александър Лукашенко на среща с депутати, предава  ТАСС . \r\n \r\n„Никога не сме имали намерение и нямаме такова да влизаме в състава на която и да е държава, дори на братска Русия“, цитира думите му агенция БелТА. По думите на държавния глава, на преговорите за задълбочаване на интеграцията, Беларус и Русия не обсъждат темата за политическо взаимодействие, включително въпроса за създаване на общ парламент. Лукашенко увери, че няма да подпише интеграционни документи, които носят вреди на Беларус. \r\n \r\nПрезидентът на страната отбеляза, че Москва е стратегически партньор на Минск, а добросъседските отношения между държавите са преминали проверката на времнето. „Ще кажа главното, че Руската федерация е наш стратегически партньор и там живеят наши братя. Това е партньор в икономическата, политическата и военната сфера. Беларуско-руските добросъседски отношения са изпитани във времето“, добави той. \r\n \r\nЛукашенко подчерта, че в момента върху беларуско-руските отношения е фокусирано огромно внимание и интересът към тяхното развитие надхвърля границите на самите държави. \r\n \r\nПревод и редакция:", "date": "2019.12.05", "title": "Лукашенко: Беларус никога няма да влезе в състава на Русия"}
{"url": "http://www.focus-news.net/news/2019/12/05/2726458/bbc-pensionnata-reforma-na-makron-predizvika-natsionalna-stachka-vav-frantsiya.html", "text": "Милиони работници във Франция заплашват, че ще стачкуват в знак на протест, тъй като са принудени да се пенсионират по-късно или са изправени пред намаление размера на пенсиите, предава  BBC . \r\n \r\nУчилищният персонал и транспортните работници ще се присъединят към полицията, адвокатите и медицинските специалисти в обща стачка. \r\n \r\nНай-голямата стачка във Франция през последните години е организирана от синдикатите, недоволни от плановете на президента Еманюел Макрон за универсална пенсионна система, която се базира на точки. \r\n \r\nПроучване на общественото мнение показва, че 69% подкрепят стачките, като подкрепата е най-силна сред 18-34-годишните.  \r\nАдминистрацията на Макрон се надява да се избегне повтарянето на общата стачка за пенсионна реформа през 1995 г., която спря транспортната система в продължение на три седмици и привлече подкрепата на голяма част от населението, принуждавайки да бъде направена правителствена промяна. \r\n \r\nФренският вътрешен министър Кристоф Кастанер заяви, че очакват почти 250 демонстрации в цялата страна, някои от които могат да доведат до ожесточени сблъсъци.  \r\n  \r\n : Мария Факова", "date": "2019.12.05", "title": "BBC: Пенсионната реформа на Макрон предизвика национална стачка във Франция"}
{"url": "http://www.focus-news.net/news/2019/12/05/2726463/ivo-hristov-agrosubsidiite-da-badat-obvarzani-s-garantiraneto-na-pravata-na-rabotnitsite-v-zemedelieto.html", "text": "Проучването е изключително полезно. Голяма част от тревожните тенденции са очертани. Български регион не е изследван като казус, въпреки че притеснителната тенденция на концентрация на земя е много сериозен въпрос, който има негативни отражения върху създаването на работни места в селските райони.“ \r\nТова коментира българският евродепутат Иво Христов, член на Групата на Прогресивния алианс на социалистите и демократите, по време на заседание на Комисията по земеделие и развитие на селските райони, на което бе представено проучване на тема: „Заетост в селското стопанство в ЕС: настоящи предизвикателства и бъдещи перспективи“, съобщиха от  пресофиса на евродепутата . \r\n \r\nВ разработката място намира и проблемът с експлоатация на работници от  България и Румъния в Италия.  \r\n„Намирам за изключително важно предложението на авторите да се търси обвързване на субсидиите с това да се дадат, гарантират и спазват правата на работещите в сектор „Земеделие“. Проблемът засяга недекларирания, нерегламентирания и нелегалния труд. Освен граждани на трети страни, жертва на експлоатация са и граждани на държави членки. Ако не бъде законово обвързано предоставянето на субсидии за селско стопанство със социално отговорното поведение, мисля, че рискуваме ОСП да бъде опорочена“, каза още Христов.  \r\n \r\nПо думите му, по време на преговорите по трите досиета на ОСП, този въпрос е бил поставен под формата на предложения за изменение.  \r\n„За съжаление, колегите от предния мандат не са защитили тази кауза. Надявам се, че сегашната ни комисия ще преразгледа тази позиция и ще добавим и този важен аспект в пакета с позицията на Европейския парламент относно ОСП“, добави българският евродепутат.", "date": "2019.12.05", "title": "Иво Христов: Агросубсидиите да бъдат обвързани с гарантирането на правата на работниците в земеделието"}
{"url": "http://www.focus-news.net/news/2019/12/05/2726465/reuters-ministarat-na-vanshnite-raboti-na-izrael-zayavi-che-se-nadyava-korbin-da-zagubi-v-britanskite-izbori.html", "text": "Външният министър Израел Кац заяви, че се надява лидерът на основната опозиционна Лейбъристка партия Джереми Корбин да загуби изборите през следващата седмица, споменавайки обвинения в антисемитизъм, подбудени от Корбин, предава Reuters. \r\n \r\n„Няма да се намесвам във вътрешните избори, но аз лични се надявам, че той няма да бъде избран заради цялата вълна на антисемитизъм…Надявам се другата страна да спечели“, каза външният министър пред „Israeli Army Radio”.  \r\n \r\n : Мария Факова", "date": "2019.12.05", "title": "Reuters: Министърът на външните работи на Израел заяви, че се надява Корбин да загуби в британските избори"}
{"url": "http://www.focus-news.net/news/2019/12/05/2726466/prof-oleg-asenov-api-samata-tol-taksa-ne-e-nay-golemiyat-komponent-v-transportnata-usluga-tya-e-prosto-chast-ot-neya.html", "text": "Самата тол такса не е най-големият компонент в транспортната услуга, тя е просто част от транспортната услуга. Това каза проф. Олег Асенов, член на Управителния съвет на АПИ прд журналисти, предаде репортер на  Агенция „Фокус“ . „Този процес, така или иначе е процес. Винаги пазара като пазар се тества на определена цена, но накрая търсенето и предлагането намират баланса. Смятам, че тол таксите са също един такъв процес. Самата тол такса не е най-големия компонент в транспортната услуга, тя е просто част от транспортната услуга“, каза той.  \r\n \r\n„Тя се облага върху единица тегло. Един камион може да вози 15 – 20 тона полезен товар и трябва това също да го оценим като механизъм за изчисление. Когато казваме една – две стотинки на килограм или литър, искам да подчертая, че това изчисление е точно оценявайки тези фактори, както и още един важен фактор“, допълни проф. Асенов.  \r\n \r\n„Пътят, който преминава като процес стоката докато стигне до крайния потребител. Тоест ние в транспортните разстояния оценяваме разстоянията от суровината до местата за нейната преработка, до местата за дистрибуция и от местата за дистрибуция до местата за крайно потребление. Така че ако по националната статистика средният превоз на разстояние за единичен курс в България е 62 или 64 километра, няма наш разчет, в който средно превозно разстояние да е по-малко от 189 километра“, допълни той.“ Това означава, че ние сме изчислили най-малко три курса транспортни на същото това тегло при оценката, за да можем да стигнем до този анализ, който сме направили. Така че той в никакъв случай нито е спекулативен, нито  има за цел да подведе някого или да противопостави една група на друга. Той е прагматичен“, обясни проф. Асенов.  \r\n \r\nТеодора ПАТРОНОВА", "date": "2019.12.05", "title": "Проф. Олег Асенов, АПИ: Самата тол такса не е най-големият компонент в транспортната услуга, тя е просто част от нея"}
{"url": "http://www.focus-news.net/news/2019/12/05/2726456/mustafa-karadaya-dps-boyko-borisov-i-korneliya-ninova-sa-se-dogovorili-gerb-da-ne-sa-v-palen-sastav-za-da-mine-predlozhenieto-na-bsp-za-8-lv-partiyna-subsidiya-na-glas.html", "text": "Бойко Борисов и Корнелия Нинова са се договорили ГЕРБ да не са в пълен състав, за да мине предложението на БСП за 8 лв. партийна субсидия на глас.Това каза председателят на ДПС Мустафа Карадайъ с предложението на БСП за 8 лв. на глас партийна субсидия, предаде репортер на  Агенция \"Фокус\" .  \r\n \r\n\"Предстои важно гласуване на промени в текста за партийните субсидии, внесен от БСП. Информацията, която имаме е, че Бойко Борисов и Корнелия Нинова са се договорили ГЕРБ да не са в пълен състав в залата, за да мине предложението на БСП. Искам да припомня позицията на ДПС, когато ГЕРБ популистки внесоха предложение за намаляване на субсидията за политическите партии на 1 лв. Ние заявихме, ако има субсидия, то тя трябва да гарантира финансирането на най-малките политически партии, поне тези, които са парламентарно представени и може да се отвори дебат за тавана на субсидиите, защото се вижда, че големите партии не могат да изхарчат цялат асубсидия и имат големи банкови депозити. За малките политически партии субсидията не е достатъчна и те не могат да финансират дейността си\", допълни още Карадайъ.  \r\n \r\nТой обясни, че ДПС са имали среща с ГЕРБ, на която е присъствала Менда Стоянова. \"На срещата ние заявихме, че 1 лв. субсидия е популистки ход. \"Или 0 лв. за политическите партии, за да могат да финансират дейността си чрез дарения, прозрачно и открито. Г-жа Стоянова от ГЕРБ тогава заяви, че популисткото предложение на ГЕРБ е временна мярка и до внасянето на държавния бюджет ГЕРБ ще инициират широк обществен дебат по темата, за да се намери най-правилното решение за субсидиите на политическите партии. Днес сме свидетели, че такъв обществен дебат не е проведен. Има едно предложение от БСП, което обслужва големите партии - ГЕРБ и БСП и ощетява малките партии, които няма да могат да финансират дейността си. Според ДПС това е поредният удар на ГЕРБ и БСП по демокрацита и плурализма, както съвсем скоро наградиха кошмара на майките на деца с увреждания чрез избирането му за заместник-председател на Народното събрание\", допълни още Карадайъ. \r\n  \r\nТой призова журналистите да следят залата внимателно.  \r\nДеница КИТАНОВА", "date": "2019.12.05", "title": "Мустафа Карадайъ, ДПС: Бойко Борисов и Корнелия Нинова са се договорили ГЕРБ да не са в пълен състав, за да мине предложението на БСП за 8 лв. партийна субсидия на глас"}
{"url": "http://www.focus-news.net/news/2019/12/05/2726462/prof-oleg-asenov-api-samite-avtobusni-prevozvachi-nastoyavat-da-zapazim-opredeleni-visoki-niva-na-tarifite-za-sluchaynite-prevozi.html", "text": "Трябва да намерим решение, което да е комбинация между техническо решение и приложение на тарифата. Това каза проф. Олег Асенов, член на Управителния съвет на АПИ прд журналисти, предаде репортер на  Агенция „Фокус“ . „Но със сигурност виждаме резерв за намаляване. Тарифите за малките автобуси бяха между 4 и 7 стотинки, разбира се, те ще отидат в някакъв друг диапазон. Дискутираме това. Също и за големите автобуси. Искам да подчертая, че самите автобусни превозвачи настояват да запазим определени високи нива за случайните превози и за търговските операции, които са свързани с обслужване на екскурзии и всички такива дейности. Това също е една подадена ръка от тях, което показва и смисъла на диалога и на общественото обсъждане“, каза той.  \r\n \r\n„Мислим за техническо решение, през което по определен начин да управляваме таксите. Все още това техническо решение го обсъждаме активно, но съм сигурен, че накрая в тарифата автобусните превозвачи ще видят нашето разбиране към техните проблеми, защото техните проблеми са реални. Не са проблеми, които са измислени. Това е действителността“, уточни проф. Асенов.  \r\n \r\n„Аз работя с тях. Виждам тяхната работа. Обикалям точно тези райони, където една линия обслужва места, които един път на ден могат да бъдат застъпени. Затова трябва да намерим това решение, което да е комбинация между техническо решение и приложение на тарифата. Това, което сме направили съвместно с колегите от Световна банка, първо, с предложението за новата тарифа им възложихме да актуализират техните разчети на стоките от първа необходимост, така и за автобусите“, каза още той.  \r\n \r\n„Билет София – Варна при 20 места заемане в автобуса, изчислението е с 96 стотинки за едно пътуване увеличение на цената. За по-малките маршрути примерно Пловдив –Пазарджик увеличението от две до пет стотинки. Има маршрути, които са характерни, които преминават по пътища, които нямат ТОЛ, там реално ако погледнем формално би трябвало цената на автобусните билети да се намали“, допълни проф. Асенов.  \r\n \r\nТеодора ПАТРОНОВА", "date": "2019.12.05", "title": "Проф. Олег Асенов, АПИ: Самите автобусни превозвачи настояват да запазим определени високи нива на тарифите за случайните превози"}
{"url": "http://www.focus-news.net/news/2019/12/05/2726457/rayonna-prokuratura-asenovgrad-predade-na-sad-dvama-dushi-obvineni-za-krazhba-na-20-000-lv-ot-supermarket.html", "text": "Районна прокуратура - Асеновград предаде на съд двама души, обвинени за кражба на 20 000 лв. от супермаркет. Това съобщиха от пресцентъра на  Апелативна прокуратура - Пловдив .  \r\nРайонна прокуратура - Асеновград привлече като обвиняеми К.П. 45 г., и С.Г., на 57 г., за това, че на 2 декември 2019 г. в гр. Асеновград, като се сговорили предварително помежду си и в немаловажен случай, чрез разрушаване на прегради, здраво направени за защита на имот, чрез използване на лек автомобил и чрез използване на метален лост от тип „кози крак“, са отнели чужди движими вещи – сумата от 20 000 лева и цигари, от различни марки, на стойност около 1 000 лева, от владението на супермаркет в гр. Асеновград, без съгласието на ръководството, с намерение противозаконно да ги присвоят. \r\n  \r\nУстановено е, че в първите часове на 2 декември 2019 г., обвиняемите се придвижили с лек автомобил, марка „Нисан“ от гр. Пловдив до  гр. Асеновград. Преди това те няколко пъти оглеждали супермаркета в гр. Асеновград, за да направят план за кражбата. Събраните доказателства сочат, че през нощта двамата отворили прозорец на магазина с помощта на техническо средство, обезвредили камерите за видеонаблюдение и отнели от метална каса 20 000 лева, в различни банкноти и монети, както и цигари. След това напуснали помещението, качили се в автомобила и през обходни пътища се прибрали в гр. Пловдив. Те са били задържани от полицията към 11.00 часа на 2 декември 2019 г. Направени са шест претърсвания и изземвания в жилище, автомобил, магазин и гаражи в гр. Пловдив, като част от отнетите пари са открити, както и от цигарите. Двамата обвиняеми са осъждани. По делото са разпитани свидетели, изготвена е трасологична експертиза и се извършват други процесуално-следствени действия.    \r\n \r\nК.П. и С.Г. са задържани за срок от 72 часа с постановление на наблюдаващия прокурор. Днес Районна прокуратура - Асеновград ще внесе искани в съда за определяне на мярка за неотклонение „задържане под стража“ спрямо тях.", "date": "2019.12.05", "title": "Районна прокуратура - Асеновград предаде на съд двама души, обвинени за кражба на 20 000 лв. от супермаркет"}
{"url": "http://www.focus-news.net/news/2019/12/05/2726469/tass-ayfelovata-kula-e-zatvorena-zaradi-stachkite-vav-frantsiya.html", "text": "Айфеловата кула е затворена за посещения във връзка с националната стачка на френските синдикати срещу пенсионната реформа. Това се съобщава в профила на забележителността в„Туитър“, предава  ТАСС . \r\n \r\n„Поради националата стачка кулата е затворена за посетители в четвъртък“, се казва в съобщението.  \r\n \r\n : Мария Факова", "date": "2019.12.05", "title": "ТАСС: Айфеловата кула е затворена заради стачките във Франция"}
{"url": "http://www.focus-news.net/news/2019/12/05/2726467/desislav-chukolov-ataka-vnasyame-predlozhenie-za-deklaratsiya-na-parlamenta-s-koyato-da-informirame-ep-za-reshenieto-na-konstitutsionniya-sad-za-istanbulskata-konventsiya.html", "text": "Внасяме предложение за декларация на парламента, с която да информираме Европейския парламент (ЕП) за решението на Конституционния съд за Истанбулската конвенция. Това каза народният представител от \"Атака\" Десислав Чуколов по време на брифинг в Народното събрание, предаде репортер на  Агенция \"Фокус\" .  \r\n \r\n\"Ние народните представители от \"Атака\" внасяме предложение за декларация в българския парламент. С нея искаме да посочим на депутатите от Европейския парламент, че все пак в България има Конституционен съд. Става въпрос за Истанбулската конвенция. Както знаете, това е тема, която беше широко обсъждана в нашето общество. Беше наложена отвън, беше направено всичко възможно тази конвенция да бъде приета\", каза още Чукулов.  \r\n \r\n\"Тогава помните, че Ангел Джамбазки гласува с \"въздържал се\". \"В българския парламент, ако се въздържиш, означава, че леко си против. В Европейския парламент означава, че просто твоят глас не се отчита\", допълни още Чуколов.  \r\n \r\n\"Тази Истанбулска конвенция трябва да получи адекватния отговор от българското общество. Има решение на Конституционния съд и по никакъв начин европейски институции  не могат да влияят на суверенното все още право на Българи яда взема своето решение и да казва кое е правилно и кое е неправилно\", допълни още той.  \r\n \r\nДесислав Чуколов обясни, че в предложената от \"Атака\" декларация се заявява твърдата решимост съобразно правомощията, предвидени в Конституцията, да се продължи борбата срещу насилието над личността по принцип и че се информира европарламента за решението на Конституционния съд по Истанбулската конвенция.  \r\nТой призова колегите си народни представители да подкрепят декларацията на \"Атака\".  \r\n \r\n\"Колко от вас са наясно с факта, че говорейки за насилието над жени, в българския парламент това се случва. До мен е застанала Радослава Маринова, която във вчерашния си ден вършейки работата си като репортер, като ваш колега, народният представител от НФСБ Петър Петров я попитал за бельото й. Има го на запис това. Вече десетки хиляди гледания има във \"Фейсбук\". Тук не е до \"Фейсбук\", тук е до морал\", обясни Чуколов. Той обърна внимание, че в България има достатъчно закони, които пазят една дама. Според него Петър Петров не трябва да бъде народен представител. Десислав Чуколов припомни, че при скандала с майките на деца с увреждания миналата година Петър Петров си е позволил да каже, че Валери Симеонов е бил прав за тях и че децата им трябва да бъдат изпращани в специализирани домове. \"Тогава го подминахте това. Длъжен съм като човек, като народен представител да ви информирам\", обясни още Чуколов. Той допълни, че \"Атака\" изготвя всякакви типове жалби и сезиране на съответните институции.  \r\nДеница КИТАНОВА", "date": "2019.12.05", "title": "Десислав Чуколов, \"Атака\": Внасяме предложение за декларация на парламента, с която да информираме ЕП за решението на Конституционния съд за Истанбулската конвенция"}
{"url": "http://www.focus-news.net/news/2019/12/05/2726461/d-r-boyka-radeva-bchk-petrich-mladezhkata-ni-organizatsiya-e-sred-nay-aktivnite-v-oblast-blagoevgrad.html", "text": "Младежката ни организация е сред най-активните в област Благоевград. Това каза за  Радио „Фокус“ - Пирин  д-р Бойка Радева, председател на Български червен кръст – Петрич по повод Денят на доброволеца.  \r\n \r\nПо думите ѝ те ежедневно се включват в различни инициативи, организират и свои такива. „Така например съвсем на скоро е бил организиран благотворителен базар в училище „Никола Вапцаров“ под надслов „Прочети и замени“. След това по повод 1 декември Световния ден за борба с ХИВ и СПИН окичваха с червени лентички и разказваха за заболяването на жителите и гостите на Петрич“, каза още председателят на организацията в Петрич.  \r\n \r\nД-р Бойка Радев допълни, че междувременно младите доброволци са изнасяли и беседи в училищата в общината. „Същите се включиха и в три дневна кампания за набиране на хранителни продукти, организирана от голяма търговска верига, в помощ на нуждаещи се под надслов „Купи и дари“. Друга от инициативите на младежите беше в помощ на приюта на отец Иван в Нови хан, по време на която се събра голямо количество дрехи, които предстои да бъдат предадени“, отбеляза тя.  \r\n \r\nПредседателят на Български червен кръст – Петрич посочи, че по повод Световния ден на доброволеца, който отбелязваме днес, младежите ще посетят различни училища, където ще разкажат на своите връстници за дейността, която извършват, но и защо е необходимо да има повече доброволци. „Особено щастлива съм, че имаме такива млади и активни хора в Петрич“, подчерта д-р Радева.  \r\n \r\nЛивия НИНОВА", "date": "2019.12.05", "title": "Д-р Бойка Радева, БЧК – Петрич: Младежката ни организация е сред най-активните в област Благоевград"}
{"url": "http://www.focus-news.net/news/2019/12/05/2726473/ministar-krasimir-valchev-tryabva-da-prodalzhim-obvarzvaneto-na-mehanizma-na-tarsene-na-obrazovanie-s-tozi-na-tarsene-na-pazara-na-truda.html", "text": "Трябва да продължим обвързването на механизма на търсене на образование с този на търсене на пазара на труда. Това са два отделни пазара със собствена логика. Това каза министърът на образованието и науката Красимир Вълчев по време на представянето на Рейтинговата система на висшите учебни училища в България за 2019 г., предаде репортер на  Агенция „Фокус“ . \r\n \r\nМинистърът напомни, че приема в професионално направление „Администрация и управление“ е намалял с близо 70 %, в професионално направление „Икономика“ с близо 60 %, а в социалните, стопанските и правните науки общо близо с 50 %.   \r\n \r\n„Това намаление може и да е предозирано. Някои ще кажат, че имаме нужда и от икономисти. Проблемът е, че през следващите години ще имаме общ повсеместен недостиг и на кадри със средно образование, най-вече професионално техническо образование и на кадри с техническо образование във всички професионални направления, но този недостиг ще бъде особено драматичен и с най-голяма обществена загуба в определени сектори и системи“, допълни той. \r\n \r\n \r\nТеодора ПАВЛОВА", "date": "2019.12.05", "title": "Министър Красимир Вълчев: Трябва да продължим обвързването на механизма на търсене на образование с този на търсене на пазара на труда"}
{"url": "http://www.focus-news.net/news/2019/12/05/2726468/ria-novosti-iztochnik-ot-ruskoto-mvnr-komentira-izgonvaneto-na-balgarskiya-diplomat.html", "text": "Източник от Министерството на външните работи на Руската Федерация коментира пред  РИА Новости  съобщенията в медиите за изгонването на български дипломат от страната, като съобщи, че това е било „огледалният отговор“, за който е предупреждавала руската страна. \r\n \r\n„Това е огледалният отговор, за който предупреждавахме“, заяви той. \r\n \r\nФактът, че българската страна реши да направи това публично достояние, потвърждава, че там липсат други информационни поводи“, добави той. \r\n \r\nПо-рано се разбра, че Руската Федерация е обявила за персона нон грата български дипломат, след като София отказа виза на новия руски военен аташе. Посланикът ни в Москва Атанас Кръстин е бил информиран, че дипломатът трябва да напусне Русия в рамките на следващите 24 часа в съответствие с дипломатическия протокол. \r\n \r\nПревод и редакция:", "date": "2019.12.05", "title": "РИА Новости: Източник от руското МВнР коментира изгонването на българския дипломат"}
{"url": "http://www.focus-news.net/news/2019/12/05/2726464/oblastnata-epizootichna-komisiya-provede-zasedanie-v-kardzhali.html", "text": "Областната епизоотична комисия се събра за 18-ти път във връзка с появата и разпространението на болестта африканска чума по свинете на територията на страната, съобщиха от  Областна администрация-Кърджали . Заседанието бе председателствано от заместник областния управител Леман Али. По информация от ветеринарните власти обстановката в региона е спокойна.  \r\n \r\nВ областите  Кърджали, Хасково и Стара Загора не са установени положителни проби на заболяването АЧС по дивите прасета. От страна на ОПУ са приключили дейностите по дезинфекциране на кошовете и местата за отдих. Пътищата се поддържат при зимни условия. Периодично се извършват обходи за мъртви животни. От началото на ловния сезон на ловните полета на ДЛС „Женда“ и сдруженията в Кърджали и Черноочене са отстреляни 485 диви свине. Само за периода 25 ноември – 1 декември 2019 г. са издадени 162 разрешителни за групов лов, а броят на отстреляните прасета е 111, информираха от РДГ. Ловните дружинки окачествиха сезона като много добър, без положителни проби на болестта и без намерени трупове при претърсванията. Следващото заседание на Областната епизоотична комисия ще се проведе на 7 януари 2020 г.", "date": "2019.12.05", "title": "Областната епизоотична комисия проведе заседание в Кърджали"}
{"url": "http://www.focus-news.net/news/2019/12/05/2726475/prof-oleg-asenov-api-vtoriyat-etap-na-testovete-za-tol-sistemata-shte-zapochnat-v-sredata-na-dekemvri.html", "text": "Вторият етап на тестовете за тол системата ще започнат категорично в средата на декември. Това каза проф. Олег Асенов, член на Управителния съвет на АПИ пред журналисти, предаде репортер на  Агенция „Фокус“ .   \r\n \r\n„Изработили сме форма, заявка за тестове на бордови устройства, които ще имаме възможност от следващата седмица да ги предоставим на превозвачите. Този тест се свързва и с началото на процедури за оперативни съвместимост с национални доставчици. След обявяването на общите условия имаме активност от страна на тях и очаквам също да започнем съвместно тези процедури за оперативна съвместимост по графика, който сме си задали - от средата на декември тестове с бордови устройства“, допълни проф. Асенов.  \r\n \r\n„На сайта на АПИ ще има отчети за движението на бордови устройства всеки ден, за да може и тези транспортни фирми, които не участват директно в тестовете, както и обществеността да види от първа ръка реалното свободно движение на един камион до какви резултати ще доведе като натрупани тол такси на дневна база“, обясни още той.  \r\n \r\n„Ние сме в режим на техническа експлоатация. В този режим единственото решение за търговска експлоатация по закон взема Министерски съвет. Отговарям за техническата експлоатация и за това системата да е в готовност за техническо опериране. Системата е в готовност за техническо опериране и е в готовност и за търговско опериране“, каза още проф. Асенов.  \r\n \r\n„Тези допълни тестове те са необходими преди всички, заради това, че правим инфраструктурна реформа. В други страни с други тол системи подобни тестове са правени доста по-дълго не заради самата техническа готовност, а за да може обществеността и цялостния бизнес модел, който е сплетен в тази инфраструктурна реформа да се настрои. Ние говорим много често за превозвачи, но аз имам срещи с хора, които произвеждат суровини и те също трябва да настроят модела си за договаряне на транспортната услуга“, каза още той.   \r\n \r\nТеодора ПАТРОНОВА", "date": "2019.12.05", "title": "Проф. Олег Асенов, АПИ: Вторият етап на тестовете за тол системата ще започнат в средата на декември"}
{"url": "http://www.focus-news.net/news/2019/12/05/2726477/oblastniyat-upravitel-na-kyustendil-viktor-yanev-oblastta-e-gotova-za-zimniya-sezon.html", "text": "Област Кюстендил е готова за зимния сезон. Това съобщи пред журналисти Виктор Янев, областен управител на Кюстендил, предаде репортер на  Радио „Фокус” – Кюстендил . Според областния управител институциите са декларирали своята готовност за действие. Общините също са готови за реакция при необходимост. Има подписани договори с фирми за поддържане на републиканската пътна мрежа, има списък с необходимата техника. \r\n \r\nРегионалната здравна инспекция е изготвила списък с родилки и хора, нуждаещи се от хемодиализа. Центърът за спешна медицинска помощ също е в готовност. БЧК има възможност да помага при необходимост. „Имаме готовност за сняг, имаме готовност и за наводнения, но за наводнения към момента не може да се говори”, каза Виктор Янев. По думите му към момента няма проблеми с водоснабдяването в областта, не може да се говори за воден режим.  \r\n \r\nВенцеслав ИЛЧЕВ", "date": "2019.12.05", "title": "Областният управител на Кюстендил Виктор Янев: Областта е готова за зимния сезон"}
{"url": "http://www.focus-news.net/news/2019/12/05/2726479/bernskata-konventsiya-reshi-da-ne-otvarya-dosie-za-am-struma-prez-kresnenskoto-defile.html", "text": "Постоянният комитет на Бернската конвенция реши да не отваря досие по въпроса за трасето на автомагистрала \"Струма\" през Кресненското дефиле, съобщиха от  пресцентъра на МОСВ . Той остава като \"възможен файл\", както е било през последните 4 години досега. Това решение беше взето на заседание на Постоянния комитет, което се провежда от 3-6 декември 2019 г. в Страсбург. \r\n \r\nКомитетът препоръчва да се изпрати мисия на място, чиято задача трябва да бъде уточнена на следващ етап.  \r\nБюрото и Постоянният комитет на Бернската конвенция ще продължат да следят развитието на проекта и действията на държавата за опазване на биоразнообразието в района на Кресненското дефиле.", "date": "2019.12.05", "title": "Бернската конвенция реши да не отваря досие за АМ „Струма“ през Кресненското дефиле"}
{"url": "http://www.focus-news.net/news/2019/12/05/2726470/okrazhen-sad-burgas-obyavi-za-nevinni-podsadimi-za-kontrabanda-na-tsigari.html", "text": "Окръжен съд – Бургас призна Кирил К. и Стойко Ц за невинни и оправда двамата подсъдими по повдигнатото им обвинение за извършено престъпление – контрабанда в особено големи размери. Това съобщиха от пресцентъра на  Окръжен съд – Бургас . Съдът призна за невиновни Кирил К. и Стойко Ц. за това, че в периода от 10 юли 2018 г. до 01 август 2018 г. през ГКПП „Пристанище Бургас – Запад“, Кирил К. като управител и едноличен собственик на капитала на търговско дружество „Винеер Трейд“ ЕООД, а Стойко Ц. като пълномощник на търговското дружество, в съучастие, действайки като извършители, в условията на продължавано престъпление, посредством превозно средство – контейнери, без знанието и разрешението на митниците, пренесли през границите на страната – от Руска Федерация в Република България, стоки за търговски цели в големи размери – 122 416 бр. кутии с цигари, марка „REGINA RED“ и 109 872 бр. кутии с цигари, марка „NZ10“, всичко на обща стойност 1 742 160.00 лв. (един милион седемстотин четиридесет и две хиляди сто и шестдесет лева).  \r\nПрисъдата на Окръжен съд – Бургас може да бъде обжалвана пред въззивна инстанция в 15-дневен срок.", "date": "2019.12.05", "title": "Окръжен съд – Бургас обяви за невинни подсъдими за контрабанда на цигари"}
{"url": "http://www.focus-news.net/news/2019/12/05/2726480/politsiyata-zadarzha-24-godishen-mazh-za-krazhba-ot-magazin-za-hranitelni-stoki-vav-varna.html", "text": "Полицията задържа 24-годишен мъж за кражба от магазин за хранителни стоки. Това съобщиха от  ОДМВР - Варна . В сряда е подаден сигнал за кражба от магазин за хранителни стоки, намиращ се ул. „Михаил Колони“ във Варна. След проведени действия по разследване на случая и оперативно-издирвателни дейности е установено, че извършител на деянието е мъж с инициали П.К. (на 24 г.) от гр. Мъглиж, известен на МВР и осъждан. По случая е образувана преписка, уведомен е прокурор от Районна прокуратура – Варна. Мъжът е задържан за срок до 24 часа.", "date": "2019.12.05", "title": "Полицията задържа 24-годишен мъж за кражба от магазин за хранителни стоки във Варна"}
{"url": "http://www.focus-news.net/news/2019/12/05/2726474/kmetat-na-sofiya-yordanka-fandakova-iskam-da-pozdravya-vsichki-dobrovoltsi-v-balgariya-po-povod-mezhdunarodniya-den-na-dobrovoletsa.html", "text": "Искам да поздравя всички доброволци в България по повод Международния ден на доброволците. Това каза пред журналисти кметът на София Йорданка Фандъкова, предаде репортер на  Агенция \"Фокус\"  във връзка с готовността за работа на доброволното формирование и екипите на дирекция „Аварийна помощ и превенция“ при тежки метеорологични условия.  \r\n \r\n\"Искам да поздравя и Асоциацията на доброволците, създадена от главен комисар Николов. Столична община беше първата община, която създаде доброволно формирования преди 8 години, когато закона влезе в сила. В момента формированията ни наброява 68 човека, лимитът е 80 човека. Доброволците ни са обучени готови за реакция. Последно част от тях се включиха в пожара в \"Пирогов\". Работим в много тясно сътрудничество с пожарната. Нашето звено \"Аварийна помощ и превенция\" е винаги заедно с колегите от пожарната, които да реагират и да помагат на гражданите. При пожара в Бухово възстановяваме със средства от междуведомствената комисия. Сградата, в която се намираше поземлената комисия към Министерството на земеделието беше оставена в изключително лошо състояние, така че с доброволен труд и с малко средства от нас, успяха да възстановят сградата и да си направят работни помещение. Оттук ще се обслужват районите Панчарево, \"Младост\" и \"Витоша\" също\", добави още Фандъкова.  \r\n \r\nБояна МАРКОВА", "date": "2019.12.05", "title": "Кметът на София Йорданка Фандъкова: Искам да поздравя всички доброволци в България по повод Международния ден на доброволеца"}
{"url": "http://www.focus-news.net/news/2019/12/05/2726471/zavladyavashti-kadri-ot-petya-na-moyata-petya-byaha-izlacheni-za-parvi-pat-v-burgas.html", "text": "Снощи за първи път и само в Бургас бяха показани откъси от филма с общо времетраене 25 минути. Това съобщиха от пресцентъра на  Община Бургас . По този повод пристигна голяма част от екипа, който стои зад проекта - продуцентът Николай Урумов, режисьорът Александър Косев, операторът Иван Вацов, сценаристите Нели Димитрова и Валентина Ангелова, актрисата Алиса Атанасова, превъплътила се в ролята на Петя Дубарова, Алена - дъщерята на Юлиан Вергов. \r\n \r\nСъбитието уважиха над 100 бургазлии, сред които Елица Дубарова - сестра на Петя, кметът Димитър Николов и председателят на комисията по култура в местния парламент Веселин Пренеров. \r\n \r\n\"Има няколко знакови творци, чиито имена неизменно се свързват с Бургас. И обратно - Бургас неизменно е свързван с тях. Петя Дубарова е един от тези творци. Навършиха се 40 години, откакто я няма и това, разбира се, е тъжно. Но пък стиховете й са вече в учебниците, а творци от други изкуства се вълнуват от нейната история\", каза кметът Николов и поздрави създателите на филма за специалната емоция, която са вложили. \r\n \r\n\"Петя на моята Петя\" ще е напълно монтиран, сглобен и готов за представяне пред широката публика през първата половина на следващата 2020 г. Той задължително ще има своята бургаска премиера. Градът ни присъства буквално навсякъде във филма. Той бе заснет през лятото основно в Бургас. Актьорите и статистите са тукашни или много свързани с града хора. \r\n \r\n\"Петя на моята Петя\" е продукция на \"БЪФ пикчърс\", копродуцент е \"Концепт студио\", реализирана е с финансовата подкрепа на Националния филмов център и Община Бургас. \r\n \r\nФилмът отдава почит на поетесата Петя Дубарова през разказ за живота на едно съвременно момиче със същото име и подобна съдба. Днешната Петя (изключително талантливата млада актриса Александра Костова) учи в училището на Петя Дубарова, пише стихове като нея и в трудни моменти разговаря с духа на голямата бургаска поетеса. В ролята на нейния баща сполучливо играе Орлин Павлов, а Юлиан Вергов ще видим като злия училищен директор. \r\n \r\nОт излъчения вчера откъс стана ясно, че съвременната Петя има проблеми вкъщи и в училище, врагове, но и много приятели. Никой извън творческия екип не знае какъв ще е финалът на филма, така че очакваме с нетърпение излизането му на екран догодина.", "date": "2019.12.05", "title": "Завладяващи кадри от „Петя на моята Петя“ бяха излъчени за първи път в Бургас"}
{"url": "http://www.focus-news.net/news/2019/12/05/2726476/kmetat-na-smolyan-nikolay-melemov-kam-dobrovoltsite-vie-pokazahte-che-vsyaka-kriza-mozhe-da-bade-preodolyana-ako-se-obedinim-i-rabotim-zaedno.html", "text": "Кметът на Смолян Николай Мелемов поздрави доброволците, по повод Международния ден на доброволеца – 5 декември. Това съобщиха от пресцентъра на  Община Смолян .  \r\n \r\n„За нашия град е чест, че едно от първите регистрирани в България доброволни формирования е това към Община Смолян. Вие показахте, че всяка криза може да бъде преодоляна, ако се обединим и работим заедно. Ако всеки е готов да жертва собствените си интереси и удобство, ако можем да загърбим различията и противоречията ни. Природните бедствия доказаха, че и гражданите, и институциите имат нужда от доброволците и могат напълно да разчитат на тях в кризисни ситуации.  \r\n \r\nВие помагахте на болни хора, които се нуждаеха от спешна медицинска помощ, доставяхте стоки от първа необходимост на бедстващите, изграждахте диги, отстранявахте и паднали дървета, за да станат пътищата проходими. На вас и на всички ваши близки, пожелавам здраве и благоденствие, енергия и воля за продължаване на това благородно ваше дело - доброволчеството. Действията Ви са достоен пример и вдъхновение за всички наши съграждани. Честит празник!“, се казва още в поздравлението на кмета Мелемов към доброволците от Смолян.", "date": "2019.12.05", "title": "Кметът на Смолян Николай Мелемов към доброволците: Вие показахте, че всяка криза може да бъде преодоляна, ако се обединим и работим заедно"}
{"url": "http://www.focus-news.net/news/2019/12/05/2726472/ministar-desislava-taneva-bez-naukata-nyama-kak-da-badem-dobri-upravlentsi-i-tova-tryabva-da-ni-vodi-pri-vzemaneto-na-vsichki-resheniya.html", "text": "Без науката няма как да бъдем добри управленци и това трябва да ни води при вземането на всички решения. Това каза министърът на земеделието, храните и горите Десислава Танева на церемония по връчване на дипломите на абсолвентите от Випуск 2019-бакалаври и магистри от Аграрния факултет при Тракийски университет - Стара Загора, предаде репортер на  Агенция „Фокус“ . „Искам да благодаря за поканата, която получих. За мен това е чест и аз съм тук днес, за да поздравя всички Вас с този празник. За нас Вие сте наистина шанс да станем по-добри, по-ефективни, да постигаме по-добри резултати да живеем по-добре. Вие сте шансът да отговорим на предизвикателствата на днешното време. Аз съм тук и за да засвидетелствам моето изключително уважение и респект към Тракийския университет, да благодаря за изключителното партньорство, което имам в тяхно лице в моята работа като министър, защото всичко, което се налага да правим, го правим след комуникацията с научната общност, а по отношение на животновъдството конкретно – изключително в Тракийския университет. Уважаеми преподаватели, наистина Ви благодаря за цялото отношение и работа, която имахме с университета. Стигнахме дотам, че дори тук на Ваша територия да си правим оперативките в системата. Това е пътят. Без науката няма как да бъдем добри управленци. Това е основата и това трябва да ни води при вземането на всички решения“, посочи Танева.  \r\n \r\n„След всичко, което ми се случи лятото. За цялата българска наука в селското стопанство, в животновъдството освен думата респект, друго не мога да кажа и го чувствам съвсем най-искрено и лично отношение към тези хора, които Ви обучават, правят специалисти и дават възможност да станете и добри мениджъри, и производственици и добри държавници“, каза тя на абсолвентите.  \r\n \r\n„Използвам подобни събития да кажа личните си послания като човек. Надявам се бъдещите поколения да са на това място. Вие имате шанса да получавате това образование, в което няма да имате проблем да си намерите работа. Българският бизнес, производства животновъди, предприятия и индустриални производства Ви очакват с отворени обятия. Очакваме Ви и ние в Министерството, очакват Ви институциите, БАБХ и много структури. Ви имате огромен избор. Изправени сме пред огромно предизвикателство как да продължим да произвеждаме, работим и живеем в условия на измененията на климата, променящата се околна среда и щетите от тези промени и е важно как да се адаптираме към това и как да работим с щадящи околната среда практики, за да бъдем по-добри за здравето на хората и за това, което произвеждаме“, добави министърът. По думите ѝ това е огромното предизвикателство. „С него можем да се справим, само ако стъпим на основата на науката и на Вас – младите хора, които сте с нов начин на мислене и сте креативни да откриете тези решения“, каза още тя.  \r\n \r\n„Практиките, които щадят околната среда - такива решения трябва да търсим, защото това са начините ние да се справим с предизвикателствата на днешното и утрешното време и Вие абсолвентите сте тези хора, които ще намирате тези решения. Без Вас ние няма как да се справим. Пожелавам Ви късмет. Всички Ви чакаме с отворени обятия. Вашият проблем не е как да си намерите работа. Вашият проблем е кой път да си изберете. Всички Ви чакат. Тук е най-прекрасното място за живеене. Възможностите, които се откриват в това време, са такива, каквито няма да намерите на места, където проблемът ще Ви е как да си намерите добра работа. Очакваме Ви по мерките по Програмата за развитие на селските райони, които отворихме с целеви средства за българската наука в селското стопанство. Секторът е растящ. Аграрният отрасъл е с растящи показатели в последните години. Това е перспектива с предизвикателства. Ако Вие носите творчество и страст към науката и към откриването на добри решения, Ваша е България, Ваше е и полето да се развивате“, допълни Танева.", "date": "2019.12.05", "title": "Министър Десислава Танева: Без науката няма как да бъдем добри управленци и това трябва да ни води при вземането на всички решения"}
{"url": "http://www.focus-news.net/news/2019/12/05/2726485/ministar-vladislav-goranov-ne-mi-e-izvestna-dogovorka-mezhdu-boyko-borisov-i-korneliya-ninova-za-partiynite-subsidii-nashata-pozitsiya-ostava-nepromenena.html", "text": "Не ми е известна договорка между Бойко Борисов и Корнелия Нинова за партийните субсидии, нашата позиция остава непроменена. \r\nТова каза министърът на финансите Владислав Горанов за информацията на Мустафа Карадайъ, че има договорка между Корнелия Нинова и Бойко Борисов за 8 лв. партийна субсидия за глас, предаде репортер на  Агенция \"Фокус\" .  \r\n\"Не ми е известна такава договорка. Нека дамине гласуването. Да видим дали тези подозрения на г-н Карадайъ ще се материализират. Нашата позиция остава непроменена \r\n \r\nТой поясни, че има твърда позиция, заявена още през лятото. \"Не мисля, че оттогава досега нещо се е променило, за да се налага промяна на тази позиция\", допълни още министърът.  \r\nНа въпрос дали е възможна крачка назад, Горанов посочи, че това е същия въпрос по друг начин. \"Гласуването след малко в зала ще покаже, че позицията ни е непроменена\".  \r\nДеница КИТАНОВА", "date": "2019.12.05", "title": "Министър Владислав Горанов: Не ми е известна договорка между Бойко Борисов и Корнелия Нинова за партийните субсидии, нашата позиция остава непроменена"}
{"url": "http://www.focus-news.net/news/2019/12/05/2726482/", "text": "Окръжният съд ще разгледа искането на прокуратурата за вземане на мярка за неотклонение „задържане под стража“ спрямо двамата мъже, обвинени за търговия с антики, съобщиха за  Радио \"Фокус\"- Пловдив  от Съдебната палата. Мярката ще се гледа от 14.00 часа в зала №106 на Окръжния съд. \r\n \r\nСпрямо Стоян М. са повдигнати обвинения – престъпления по чл. 278а ал.1 пр. 2 от НК и по чл. 278 ал. 6 пр. 3 от НК. Спрямо Георги К. са повдигнати обвинения – престъпления по чл. 278 а ал.2 вр. ал.1 от НК , по чл. 278 ал. 6 пр. 3 от НК и по чл. 354 а ал. 3 т.1 от НК. \r\n \r\nВ хода на разследването са открити 820 старинни монети от бронз, сребро и злато. Те датират от всички исторически епохи като някои от тях са с голяма стойност. \r\n \r\nЗадържаните мъже са на 44 и 49 години и са добре познати с иманярската си дейност. \r\nТе са извършвали търговия с антични ценности, а целта е била предметите да се продават в чужбина. Лицата са задържани в момент на сделка. \r\n \r\nЦветана ТОНЧЕВА", "date": "2019.12.05", "title": "Окръжният съд ще гледа мярката за неотклонение спрямо двамата мъже, обвинени за търговия с антики"}
{"url": "http://www.focus-news.net/news/2019/12/05/2726487/ministar-krasimir-valchev-v-poslednite-godini-namalyava-broyat-na-zrelostnitsite-koito-izbirat-da-uchat-v-chuzhbina.html", "text": "В последните години намалява броят на зрелостниците, които избират да учат в чужбина. Това каза министърът на образованието и науката Красимир Вълчев по време на представянето на Рейтинговата система на висшите учебни училища в България за 2019 г., предаде репортер на  Агенция „Фокус“ . \r\n \r\nТой посочи, че в предишни години той е бил 6 000 и е паднал до 4 200 през 2018 г., като през настоящата година цифрата е 3 500. \r\n„Това не е малко, но е по-малко от предходните години“, добави Вълчев. \r\n \r\nВ момента от МОН готвят стратегия за развитие на висшето образование за периода след 2020 година. \r\n„Тази стратегия вече не трябва и няма да говори толкова за корекция на грешките от последните години, няма основната политика да бъде оптимизация. Основната политика трябва да бъде развитие. Нашите висши училища ще се развиват по-добре, ако са по-свързани в един все по-свързан свят. Те трябва да са свързани в европейски университетски мрежи най-вече, защото тези висши училища, които са в тези мрежи, ще имат значително конкурентно предимство. Това ще бъдат европейски консорциуми, които ще издават общи дипломи, ще споделят ресурси. Висшите училища трябва да са свързани едно с друго и на територията на България по отношение на споделянето на ресурси. Много малко вероятно е да бъдат конкурентни, като развиват единствено и само собствени школи от преподаватели. Почти няма висше училище, което да има достатъчно преподаватели за всички дисциплини, а учебните програми ще става все по-комплексни“, добави министърът. \r\nЗа Вълчев създаването на мрежовия подход трябва да бъде основна политика през следващите години. \r\n„Общи дипломи, споделени преподаватели, споделени ресурси, споделена материална база, общи програми. Ние ще стимулираме със средства, които са предвидени за утвърждаване в проектозакона за държавния бюджет за 2020 г. определени политики за висшите училища, освен тази политика на свързаност, която стимулира в много голяма степен ЕК чрез програма „Еразъм“. Ще стимулираме и свързаност тук вътре в страната. Ще стимулираме инвестициите в млади преподаватели, промяната в учебните програми. Със сигурност ще имаме национална програма в системата на висшето образование за педагогическото образование“, допълни министърът.  \r\n  \r\nПо думите му в момента тече и процес на преструктуриране в системата на гимназиалното образование. \r\n„Стимулираме профилите и професиите, свързани с математиката, техниката и природните науки. Това ще го видим след няколко години: намаляването на приема в първи курс се вижда в масата на общия брой студенти пълноценно след няколко години или със същия процент се вижда след няколко години“, обясни Вълчев. \r\n \r\nТеодора ПАВЛОВА", "date": "2019.12.05", "title": "Министър Красимир Вълчев: В последните години намалява броят на зрелостниците, които избират да учат в чужбина"}
{"url": "http://www.focus-news.net/news/2019/12/05/2726484/ministar-desislava-taneva-nyama-novi-ognishta-na-afrikanska-chuma-pri-domashnite-svine.html", "text": "Няма нови огнища на африканска чума при домашните свине. Това каза министърът на земеделието, храните и горите Десислава Танева пред журналисти след церемонията по връчване на дипломите на абсолвентите от Випуск 2019-бакалаври и магистри от Аграрния факултет при Тракийски университет - Стара Загора, предаде репортер на  Агенция „Фокус“ . \r\n \r\n„Повишението в цената на свинското месо е нормална реакция от всичко, което се случва в Европа и света във връзка с щетите от заболяването африканска чума по свинете. Не е нещо неочаквано. Очаквано е за всички, които следят хода на развитието на тази болест и за съжаление все още неоткриването на ваксина за нейното лечение. При всички случаи и на европейско ниво вероятно ще се вземат мерки и въпросът ще бъде поставен“, каза още Танева.  \r\n \r\n„Продължава разпространението на болестта, продължават щетите от нея, увеличава се броят на засегнатите свине и безспорно и потреблението на свинско месо продължава, което предизвиква този тренд. От друга страна, интересът към това да се произвежда свинско в тази ситуация също е висок“, добави министърът.  \r\n \r\nПо думите ѝ за България за 2019 г. от заболяването африканска чума бяха засегнати около 130 хиляди домашни свине. „Нови огнища при домашните свине няма. Приключихме го още на практика август месец. Пикът беше през юли. Август имахме около 6 огнища и след това едно или две малки в лични стопанства. Нямаме нови засегнати големи стопанства“, заяви тя.  \r\n \r\nСпоред нея сигнали за случаи при дивите свине се получават всяка седмица. „В момента по плана за справяне със заболяването сме в процес на депопулирането на дивата свиня като основен източник на разпространение на заболяването. За всеки ловен уикенд обикновено от порядъка на 2000 диви свине се отчитат като отстреляни и се вземат проби. Между два и осем броя са стигали максимум положителните проби за заболяването от изследвани 2000 броя свине. Към момента сме между 25 и 30 % изпълнение на плана за депопулиране на дивата свиня“, допълни тя.  \r\n \r\nПо думите ѝ Министерството не може да окаже въздействие на пазара за задържане на цените на свинското месо. „Има единствено инструменти за управление при кризи. Те са разписани е европейските регламенти и решение за това се взема от Комисията. Това може да се вземе като решение на общоевропейско ниво и да бъде валидно и за нас“, заяви министърът. \r\n \r\n„Това е заболяване засяга целия свят. При това поражение в Азия на практика, един от основните купувачи на свинско месо са азиатските държави и това е в основата на този интерес“, посочи тя.  \r\nПо думите ѝ грижата за животните не може да се извади от БАБХ. „Модулът, който в България се приложи и работи, е общоевропейски и ако имаме някакви пропуски, трябва да ги отстраним“, допълни министърът.", "date": "2019.12.05", "title": "Министър Десислава Танева: Няма нови огнища на африканска чума при домашните свине"}
{"url": "http://www.focus-news.net/news/2019/12/05/2726489/ministar-petya-avramova-vavezhdaneto-na-elektronnata-vinetka-i-tol-taksite-za-tezhkotovarnite-avtomobili-za-izminato-razstoyanie-e-radikalna-reforma-v-sabiraneto-na-patni-taksi.html", "text": "Въвеждането на електронната винетка и тол таксите за тежкотоварните автомобили на база изминато разстояние е проект, който по своята същност представлява една радикална реформа в събирането на пътни такси за движение по републиканската пътна мрежа. Това каза министърът на регионалното развитие и благоустройството Петя Аврамова на представяне на проекта за тол таксите, предаде репортер на  Агенция „Фокус“ . „Новият модел отразява принципа на справедливост както към колите превозвачи, така и към обществото като цяло. При въвеждането му Министерството на регионалното развитие и благоустройството се допита до общественото мнение и най-голям процент от запитаните споделят тезата, че превозните средства, които амортизират пътната настилка трябва всъщност да плащат и по-високи такси. Сега е точно обратното. Две трети от приходите от винетки са от леките автомобили, а една трета от товарните автомобили и автобуси“, обясни министърът. \r\n \r\n„Надяваме се с въвеждането на тол таксуването да се възстанови баланса и пътната инфраструктура да започне да се самоиздържа. Както всяка една реформа, така и тази не може да стане с магическа пръчка. Нито може да мине напълно гладко и безболезнено. Затова неизбежно се връщам към началото на процеса“, каза още Аврамова. \r\n \r\n„Точно по това време преди една година, когато бяхме изправени пред много неизвестни, предстоеше пускането на електронните винетки, продължаваше работата по нормативната уредба, имаше много страхове, много въпроси. За щастие всичко от това вече е зад гърба ми. Разбира се, не мина без трудности.  Но хубавото е, че днес продажбата на електронни винетки  върви добре, което се дължи на работата, на усилията на всички, които работят в националното тол управление към АПИ, на партньорите, националните доставчици на услуги и най-вече на хората, които са контрола по пътищата“, допълни тя. „Към 30 ноември са продадени 7 761 239 електронни винетки на стойност 373 451 853 лева. На 16-ти август започна техническата експлоатация на тол системата с тестването на маршрутните карти и тол калкулатори. А сега предстои втората част – това е тестването на бордовите устройства от превозвачите. Паралелно с това изключително прецизно и с оглед намирането на баланса между интересите на държавата и превозвачите, бе определен и обхвата на мрежата, който в последния вариант е 6050 километра, за които се дължи тол такса. Извърши се и почти висш пилотаж  в изготвянето на тарифите, вече се финализира процеса. Има предложени на обществено обсъждане тарифи“, обясни Аврамова.  \r\n \r\nТеодора ПАТРОНОВА", "date": "2019.12.05", "title": "Министър Петя Аврамова: Въвеждането на електронната винетка и тол таксите за тежкотоварните автомобили за изминато разстояние е радикална реформа в събирането на пътни такси"}
{"url": "http://www.focus-news.net/news/2019/12/05/2726483/predlozhiha-na-greta-tunberg-da-stigne-ot-lisabon-do-madrid-s-magare.html", "text": "Младата активистка Грета Тунберг, която се отказа да лети със самолет заради вредните емисии, скоро ще замине от Лисабон в Мадрид, където ще присъства на 25-та конференция на Рамковата конвенция на ООН по изменението на климата (COP25), пише  ТАСС .  Все още няма точна информация как Грета ще измине повече от 600 км.  \r\n \r\nВ тази връзка жители от Талавера-де-ла-Рейна (Talavera de la Reina) предлагат на момичето да пътува от португалската столица до Мадрид с магаре. Жителите уточниха, че са готови да осигурят животното, защото „те осъзнават важността от повишаване на осведомеността на света за състоянието на околната среда“.  Те искат Грета лично да използва един от „начините, които хиляди хора са използвали от векове“ за пътуване, съобщава се в тяхна публикация в социалните мрежи.  \r\n \r\nГрета Тунберг пристигна в Португалия на 15-метрова яхта. Тя пристигна в Лисабон след 21-дневно пътуване от САЩ. На 1 ноември изпълнителният секретар на Рамковата конвенция на ООН за изменението на климата Патриша Еспиноса обяви, че конференцията ще се проведе от 2 до 13 декември в испанската столица. Тогава Тунберг помоли привържениците й да й помогнат да намери транспорт за прекосяване на Атлантическия океан.  \r\n \r\n \r\n : Мария Факова", "date": "2019.12.05", "title": "Предложиха на Грета Тунберг да стигне от Лисабон до Мадрид с магаре"}
{"url": "http://www.focus-news.net/news/2019/12/05/2726481/v-kyustendil-shte-se-provede-mezhdunaroden-koleden-horov-festival.html", "text": "В Кюстендил ще се проведе Международен коледен хоров фестивал. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Откриването на фестивала ще бъде от 18.00 часа в голямата зала на културния институт. \r\n \r\nОрганизатор на фестивала е читалище „Братство”, а в новото издание ще вземат участие  Градски хор – Щип, Република Северна Македония, Туристически хор „Осоговско ехо”, Вокална формация „Неразделни”, Смесен хор „Братство”, Музикална компания „Пей сърце”, Вокално инструментална група „Еделвайс”,  Смесен хор при храм „Успение Богородично” и други. „Фестивалът е посветен на коледните и новогодишни празници и е част от богатата културна програма на читалището през месец декември.  \r\n \r\nСред целите на фестивала са осъществяване на културен обмен, създаване на условия за установяване на контакти и сътрудничество между хорове от страната и чужбина и приобщаване към културните ценности на певческото изкуството, издирване и популяризиране на коледни и новогодишни песни от български и чужди композитори”, каза Иван Андонов. \r\n \r\nВенцеслав ИЛЧЕВ", "date": "2019.12.05", "title": "В Кюстендил ще се проведе Международен коледен хоров фестивал"}
{"url": "http://www.focus-news.net/news/2019/12/05/2726491/ministar-krasimir-valchev-vissheto-obrazovanie-tryabva-da-zapochne-da-predlaga-poveche-hibridni-spetsialnosti-davashti-mnozhestvo-kompetentnosti.html", "text": "Висшето образование трябва да започне да предлага повече хибридни специалности, даващи множество компетентности. Това каза министърът на образованието и науката Красимир Вълчев по време на представянето на Рейтинговата система на висшите учебни училища в България за 2019 г., предаде репортер на  Агенция „Фокус“ . \r\n \r\nПо думите му проучванията сочат, че днешните деца в бъдеще ще работят на между 3 и 9 професии, което налага и обучението им по различен начин от този, който е бил до момента.  \r\n„Пирамидата на образованието ще се промени през следващите десетилетия, защото образованието няма да бъде билет за една професия. Това е фундаментална промяна, която няма как да не засегне и пирамидата на образованието. Ако досега тази пирамида е била насочена към това да специализираш знания в една област, за да станеш специалист в една област, сега тази пирамида трябва да бъде с по-широка основа: с много повече хоризонтални, отколкото вертикални конструкции. Завършването на висше образование, бакалавърска степен трябва да дава основата за продължаване в няколко посоки на магистърска степен. Това означава промяна в учебните програми на висшите училища, означава много повече хибридни специалности, означава много повече интердисциплинарност на ученето, вплитането във всяка една учебна програма на множество компетентности“, допълни още той. \r\n \r\n \r\nТеодора ПАВЛОВА", "date": "2019.12.05", "title": "Министър Красимир Вълчев: Висшето образование трябва да започне да предлага повече хибридни специалности, даващи множество компетентности"}
{"url": "http://www.focus-news.net/news/2019/12/05/2726486/svetlinite-na-12-metrovata-elha-v-petrich-shte-badat-vklyucheni-na-spetsialna-tseremoniya.html", "text": "Светлините на 12-метровата елха в Петрич ще бъдат включени тази вечер, предаде репортер на  Радио „Фокус“ – Пирин . Заедно с тях на елхата ще грейне и 3D звезда.  \r\n \r\nСветлините на коледното дърво ще бъдат запалени тържествено от 17.00 часа. В празничната програма ще вземат участие ученици от групите на занимания по интереси на I ОУ „Кочо Мавродиев“, СУ „Никола Вапцаров“, III ОУ „Гоце Делчев“ и IV ОУ „Христо Смирненски“, като и възпитаници на Общински детски комплекс и НЧ „Братя Миладинови - 1914“.  \r\n \r\nМонтирана е и цялата коледна украса в град Петрич. Има нов декор на сцената, както и пощенската кутия, за да изпращат своите писма децата на община Петрич. Отново фонтана на площада ще бъде превърнат в сцена, на която ще бъде композицията „Рождество Христово“. С нова празнична визия Общината ще зарадва петричани и гостите на града и в градинката на площад „Македония“, където тази година мястото е запазено за работилница на Дядо Коледа. Там децата от групите на занимания по интереси в училищата ще творят, ще пресъздават обичаи и ритуали.  \r\n \r\nПразнични декори на открито има и пред Туристическия информационен център. Хиляди светлини ще огреят централните улици и площада на Петрич. Коледни светлини има също по дръвчетата около детската площадка при гарата, на търговската улица и детската площадка до зеленчуковия пазар на града. \r\n \r\nЛивия НИНОВА", "date": "2019.12.05", "title": "Светлините на 12-метровата елха в Петрич ще бъдат включени на специална церемония"}
{"url": "http://www.focus-news.net/news/2019/12/05/2726490/provede-se-demonstratsiya-na-spasitelni-deystviya-pri-intsident-v-uchebniya-tsentar-na-bchk-po-povod-svetovniya-den-na-dobrovoletsa.html", "text": "В Националния учебен център на БЧК в село Лозен се проведе демонстрация на спасителни действия при инцидент с възникнал пожар в учебна среда, предаде репортер на  Агенция „Фокус“ .  \r\n \r\nПо време на демонстрацията се наблюдаваха дейности по евакуиране на пострадали, организиране на евакуационен пункт, обгрижване на спешни състояния и демонстриране на умения за работа с външен автоматичен дефибрилатор. Участие взеха и екип на Столична дирекция „Пожарна безопасност и защита на населението“, като част от Единната спасителна система за защита при бедствия.  \r\n \r\nОфициални поздравления към доброволците по случай Световния ден на доброволеца отправиха заместник-генералният директор на Български червен кръст д-р Славита Джамбазова, инспектор Мария Ботева от \"Пътна полиция“, кметът на с. Лозен Георги Младенов и др. \r\n \r\nЗорница КОСТАДИНОВА", "date": "2019.12.05", "title": "Проведе се демонстрация на спасителни действия при инцидент в учебния център на БЧК по повод Световния ден на доброволеца"}
{"url": "http://www.focus-news.net/news/2019/12/05/2726492/dora-yankova-bsp-makedonskiyat-nauchen-institut-i-sdruzhenieto-na-rodovete-ot-makedoniya-tryabva-da-imat-poveche-sredstva-da-si-dadem-smetka-i-za-misiyata-na-trakiyskite-druzhestva.html", "text": "Македонският научен институт и сдружението на родовете от Македония трябва да имат повече средства, да си дадем сметка и за мисията на Тракийските дружества. Това каза народният представител от БСП Дора Янкова по време на дебата за бюджета на Министерство на културата за 2020 г., предаде репортер на  Агенция „Фокус“ .  \r\n„Надявам си всички си даваме сметка за дебата, който водим и споразумението, което подписахме за Македония. Македонският научен институт и Сдружението на родовете от Македония трябва да имат повече средства. Заедно с това си даваме сметка за мисията на Съюза на тракийските дружества в България като родолюбива и патриотична организация. Тя отстоява в голяма степен интересите на българските граждани, които са били в Тракия и са загубили много от своите лични неща и паралелно с това тя пази достойнството на българите. За това искам да се обърна към вас  - да подкрепите нашето предложение. То е много скромно на фона на това, което е необходимо“,  каза още Дора Янкова.  \r\n \r\nДепутатът от левицата защити предложенията на БСП в бюджета на Министерство на културата за следващата година.  \r\nОт БСП предлагат Съюзът на тракийските дружества да получи 120 хил. лв. от бюджета, Македонският научен институт - 120 хил. лв. и Българското сдружение на родовете от Македония - 60 хил. лв.  \r\nДеница КИТАНОВА", "date": "2019.12.05", "title": "Дора Янкова, БСП: Македонският научен институт и Сдружението на родовете от Македония трябва да имат повече средства, да си дадем сметка и за мисията на Тракийските дружества"}
{"url": "http://www.focus-news.net/news/2019/12/05/2726496/anadolu-agency-erdogan-osadi-svarzvaneto-na-islyama-s-terorizma.html", "text": "Президентът на Турция Реджеп Тайип Ердоган осъди онези, които използват думата „ислям“ като прилагателно за описване на тероризма, предава  Anadolu Agency . \r\n \r\n„Ислямът е религия на мира“, заяви държавният глава на Турция по време на събитие в Лондон, организирано от Партия на справедливостта и развитието (ПСР). Президентът и първата дама Емине Ердоган се срещнаха с представители на турската общност след срещата на върха на НАТО в Лондон.  \r\n \r\n„Последните избори за Европейски парламент отново показаха, че политиката на идентичност става все по-доминираща в Европа“, каза той, като добави, че медиите и някои политици са засилили тези предразсъдъци със своите безотговорни твърдения.  \r\n \r\nРеджеп Тайип Ердоган добави, че Турция е „независима в своята външна политика“ и не търси одобрени на операциите за собствената си сигурност. Страната няма да спре операция „Мирна пролет“ в Северна Сирия, докато районът не бъде изчистен от терористи, подчерта той.  \r\n \r\n : Мария Факова", "date": "2019.12.05", "title": "Anadolu Agency: Ердоган осъди свързването на исляма с тероризма"}
{"url": "http://www.focus-news.net/news/2019/12/05/2726497/napalno-rehabilitiran-e-panoramniyat-pat-kam-kurortniya-kompleks-tuzlata-v-oblast-dobrich.html", "text": "Напълно рехабилитиран е панорамният път към курортния комплекс Тузлата. Средствата за това са осигурени по трансграничен проект за подобряване връзката на третостепенните пътни възли в пограничния регион Балчик –Мангалия. Информацията за това бе представена на пресконференция в град Балчик, предаде кореспондент на  Радио „Фокус” – Варна .  \r\n \r\nПътната отсечка, която води до курортната поликлиника в Тузлата е напълно ремонтирана. Положена е хоризонтална маркировка, окастрена е и растителността. През летните месеци панорамният път е изключителни натоварен. Със средства по проекта се ремонтират и участъци от улиците „Черно море“ и „Приморска“ в Белия град. Едната отсечка - от пристанището в Балчик до границата с община Каварна е около 5 км, другата отсечка, с дължина около два километра, вече е завършена.  \r\n \r\nВ рамките на трансграничното сътрудничество предстои да бъде създаден пътеводител за трансграничен маршрут в региона Балчик – Мангалия (Румъния). Той ще включва всички интересни и значими обекти в пограничния регион. Ще бъде двуезичен и ще се ползва от туристи и транзитно преминаващи.  \r\n \r\nПътеводителят съдържа актуална карта на двата града, особено необходима за Мангалия, защото през румънския град преминава интензивен трафик от Ориента към Западна Европа. По проекта морската община в България ще закупи специализирано високопроходимо товарно превозно средство с допълнително оборудване - предна косачка, устройство за разпръскване на пясък и гребло за сняг.  \r\n \r\nВ рамките на инвестиционните дейности и румънската община Мангалия ще модернизира 17 улици от градската мрежа. Модернизирането включва обновяване на уличното осветление и поставяне на улично видео наблюдение. Градът набира популярност сред добруджанци с обновеното си пристанище и неделния фермерски пазар.  \r\n \r\nЖулиета НИКОЛОВА", "date": "2019.12.05", "title": "Напълно рехабилитиран е панорамният път към курортния комплекс Тузлата в област Добрич"}
{"url": "http://www.focus-news.net/news/2019/12/05/2726488/krasimir-dimitrov-direktor-na-direktsiya-avariyna-pomosht-direktsiya-avariyna-pomosht-i-preventsiya-e-edinstvenata-v-balgariya.html", "text": "Дирекция \"Аварийна помощ и превенция\" е единствената в България. Това каза Красимир Димитров, директор на дирекция аварийна помощ пред журналисти, във връзка с готовността за работа на доброволното формирование и екипите на дирекция \"Аварийна помощ ипревенция\" при тежки метеорологични условия, предаде репортер на  Агенция \"Фокус\" . \"Като делегирана държавна дейност в момента са 68 доброволците. Радвам се, че нашите доброволци са обучени. Нашата дирекция е 39 души- единствената дирекция в България. Нашата работа е работа в екип с пожарната\", добави Димитров.  \r\n \r\n\"Пожарникарите рискуват живота си спасявайки хора, но нашата работа е след това да им подпомогнем в евакуацията. Настаняването на хората,  изкарване на водоноски, хора, техника. Работата на доброволеца е да преодолява последствията след дадените инциденти\", каза още той. Красимир Димитров припомни, че Пожарна безопасност и защита на населението се борят, спасяват, а след това идва дейността по ликвидира пожара, подобно на случая в Пирогов. \"Имаше 6 доброволци, с които заедно почистихме стаите, залите и едно отделение, което трябваше веднага   да започне да функционира. Много е важно местната власт заедно с пожарните и екипите на полицията да бъде едни добър смазан механизъм\", допълни още Димитров.  \r\nБояна МАРКОВА", "date": "2019.12.05", "title": "Красимир Димитров, директор на дирекция аварийна помощ: Дирекция \"Аварийна помощ и превенция\" е единствената в България"}
{"url": "http://www.focus-news.net/news/2019/12/05/2726493/gl-kom-nikolay-nikolov-gdpbzn-v-balgariya-ima-3-130-dobrovolni-pozharnikari-koito-sa-gotovi-da-se-pritekat-v-podkrepa-na-grazhdanite.html", "text": "В България има 3 130 доброволни пожарникари, които са готови да се притекат в подкрепа на гражданите. Това каза директорът на ГД ,,Пожарна безопасност и защита на населението\" главен комисар Николай Николов пред журналисти във връзка с готовността за работа на доброволното формирование и екипите на Дирекция „Аварийна помощ и превенция“ при тежки метеорологични условия, предаде репортер на  Агенция ,,Фокус“ . \r\n \r\n„Честит празник на всички доброволци. Благодаря на г-жа Фандъкова за подкрепата, която реализира. Вярно е, че сградата е направена с доброволен труд, но за сградата са необходими средства. В България има 3 130 доброволни пожарникари, които са преминали необходимото обучение и са готови да се притекат в подкрепа на гражданите. Важното е те да осигуряват добри условия за живот“, уточни главен комисар Николов. \r\n               Бояна МАРКОВА", "date": "2019.12.05", "title": "Гл. ком. Николай Николов, ГДПБЗН: В България има 3 130 доброволни пожарникари, които са готови да се притекат в подкрепа на гражданите"}
{"url": "http://www.focus-news.net/news/2019/12/05/2726501/ministar-mladen-marinov-neobhodim-e-edinen-i-koordiniran-otgovor-na-savremennite-zaplahi.html", "text": "Темите, свързани със сигурността, и особено със сигурността в киберпространството, изискват непрекъснат диалог и обмен. Държавата, бизнесът и гражданите разчитат на лесен, но в същото време сигурен и надежден достъп до технологии и Интернет среда. Киберпространството предоставя неограничени възможности за контакти и бизнес, но паралелно с това поражда нови значими  рискове и заплахи – хакерски атаки и злоупотреби с лични данни, финансови измами чрез Интернет банкиране, използване на  криптовалута за престъпни цели, измами чрез използване на платформи за търговия с финансови инструменти (акции), престъпления при търговия с бинарни опции, отбеляза министър Младен Маринов. Това съобщиха от пресцентъра на  МВР . Вътрешният министър взе участие в среща с делегация от Американо-Централноевропейската бизнес асоциация (ACEBA) в рамките на форум по въпросите на отбраната и киберсигурността.  \r\n \r\nВ този смисъл се налага необходимостта от ежедневно намиране на изпреварващи решения, което може да бъде постигнато единствено чрез тясно  сътрудничество между държавните институции, бизнес средите, гражданското общество и международните партньори. Вътрешният министър със задоволство подчерта отличното взаимодействие с правоприлагащите агенции на САЩ, особено в посока противодействие на киберпрестъпността и повишаване на обществената чувствителност и информираност по въпросите на сигурността в киберпространството. По думите му този подход е още по-необходим в контекста на новите технологически развития като пето поколение мобилни комуникации (5G), както и на актуалните предизвикателства – хибридните заплахи и нелегалното онлайн съдържание. Отчитайки безспорните ползи от 5G технологията, следва да направим така, че нейната архитектура да позволява използването й за целите на разследването на тежки престъпления\", каза още министър Маринов.  \r\n \r\n\"Правоприлагащата общност на ниво ЕС се обедини около необходимостта от единен и координиран отговор на хибридните заплахи. Въпросът е мултидисциплинарен и налага сътрудничество далеч над националното равнище\", добави още той. Вътрешният министър се спря и върху още едно предизвикателство - нелегалното онлайн съдържание, което може да бъде свързано с различни тежки престъпления – тероризъм, детска порнография и др. Той посочи, че работим активно с частния сектор, в европейски и в международен план, за навременното идентифициране, блокиране и премахване на такова съдържание. \"В този смисъл, ще бъде полезно да се използва по-пълно потенциала на сътрудничеството ЕС-НАТО, вкл. за изграждане на устойчивост в стратегически сектори и защита на критичната инфраструктура. Пред участниците във форума вътрешният министър още веднъж изрази разбирането за ключовата роля на частния сектор и  водещата роля на  американските фирми в този процес и подчерта готовността на МВР за конструктивно партньорство\", допълни Маринов.", "date": "2019.12.05", "title": "Министър Младен Маринов: Необходим е единен и координиран отговор на съвременните заплахи"}
{"url": "http://www.focus-news.net/news/2019/12/05/2726498/georgi-stoychev-otvoreno-obshtestvo-broyat-na-studentite-v-balgariya-prez-poslednite-5-godini-namalyava-dramatichno.html", "text": "Броят на студентите в България през последните 5 години намалява драматично. Това каза изпълнителният директор на Института \"Отворено общество“ Георги Стойчев по време на представянето на Рейтинговата система на висшите учебни училища в България за 2019 г., предаде репортер на  Агенция „Фокус“ . \r\n \r\nПрез 2019 г. в българските висши училища са се обучавали около 6 000 студенти по-малко, отколкото през миналата година и с 45 000 студенти по-малко, отколкото преди 5 години, което е спад с около 17 %. \r\n„Спадът на студентите е съпроводен с процес на тяхното преразпределение, промяна на структурата на разпределението на студентите по различни професионални направления“, добави Стойчев. \r\n \r\nПо думите му в някои професионални направления броят на студентите спада с по-голяма степен, отколкото средно за страната, докато в други не само, че не спада, а се увеличава. \r\n„В момента имаме около 15 професионални направления в България, в които през последните 5 години броят на студентите е спаднал с над 30 %, в тази група попадат и двете най-масови професионални направления: „Икономика“ и „Администрация и управление“. В тези две направления общият брой студенти през последните 5 години е намалял с около 31 000 и тези две направления намаленият брой на студентите в по-голям, отколкото е намаленият брой на студентите кумулативно във всички останали професионални направления. В същото време има направления, в които независимо от общия спад на студентите в България, броят на студентите се увеличава, като имаме пет професионални направления, в които броят на студентите в последните пет години се е увеличил с около 30 и значително над 30 % .Тази направления са „Медицина“, като броят на студентите се е увеличил със 76 %, във „Военно дело“ увеличението е със 60 %, „Стоматология“ – 41 %, „Педагогика“ – 36 %, „Ветеринарна медицина“ – 26 %“, даде пример той “, посочи Стойчев. \r\n \r\n \r\nДруги професионални направления, в които се наблюдава увеличение са тези, свързани със сектора на информационните технологии. \r\n \r\n„Увеличава се с 10 % броят на студентите в специалностите „Информатика“ и „Компютърни науки“. Увеличава се броят на студентите и в редица други професионални направления“ \r\n \r\nСтойчев посочи, че в резултат на тези процеси се наблюдава рационализиране на структурата на разпределени на студенти по професионални направления в България, като има по-голяма концентрация на студенти в професионални направления, в които се наблюдава по-добра реализация на завършилите на пазара на труда за сметка   на намаляване на студентите в професионални направления, където се наблюдава по-лоша реализация на пазара на труда.  \r\n \r\nДруга добра новина, която той сподели, е, че в последните няколко години се увеличава броят и качеството на научните публикации, произвеждани от български висши училища и тяхната международна разпознаваемост.  \r\n \r\n \r\nПрез 2013 г. професионалните направления с най-много студенти са „Право“, „Икономика“, „Администрация и управление“. \r\n \r\nВ челната десетка тогава не влизат направления като „Медицина“, „Информатика“, „Компютърни науки“.  \r\n \r\nЗа 2019 г. тази графика изглежда по следния начин: отново „Икономика“ и „Администрация и управление“ са най-масовите професионални направления, но разликата с останалите специалности не е толкова голяма. Броят на студентите в тези направления е спаднал с около 40 % за последните 5 години. \r\n \r\nЗа 2019 г. на трето място е специалност „Педагогика“, следвана от „Медицина“, като специалност „Право“ от трето е изпаднало на пето място. След тях са двете инженерни направления най-тясно свързани със сектора на ИТ: „Комуникационна и компютърна техника“, „Информатика и компютърни науки“, като броят на студентите, обучаващи се в тези две направления е по-голям от броя на студентите в направления „Администрация и управление“. \r\n \r\n„Това показва, че българското висше образование е по-близо до нуждите на пазара на труда и днес ние произвеждаме и българските висши училища обучават повече учители, лекари и инженери за сметка на по-малко икономисти, администратори и юристи“, обобщи Стойчев.  \r\n \r\nПо думите му съотношението между търсенето на висше образование и търсенето на пазара на труда се подобрява за поредна година. \r\n \r\nТеодора ПАВЛОВА", "date": "2019.12.05", "title": "Георги Стойчев, „Отворено общество“: Броят на студентите в България през последните 5 години намалява драматично"}
{"url": "http://www.focus-news.net/news/2019/12/05/2726494/parlamentat-odobri-byudzheta-na-ministerstvo-na-kulturata-za-2020-g.html", "text": "Парламентът одобри бюджета на Министерство на културата за 2020 г., предаде репортер на  Агенция „Фокус“ . Това се случи след като народните представители приеха текстове от Закона за държавния бюджет за следващата година.  \r\n \r\n33 млн. лв. са приходите, помощите и даренията в бюджета на Министерство на културата. Бюджетните взаимоотношения са в размер на 184 млн. лв.  \r\n \r\nЗа политиката в областта на движимото и недвижимото културно наследство са предвидени 22 млн. лв. за следващата година. В бюджета по политиката в областта на създаване и популяризиране на съвременното изкуство в страната и в чужбина са заложени 188 млн. лв.  \r\n \r\nОт БСП съвместно с ВМРО предлагаха Съюзът на тракийските дружества да получи 120 хил. лв. от бюджета, Македонският научен институт - 120 хил. лв. и Българското сдружение на родовете от Македония - 60 хил. лв. Предложението им не бе подкрепено от пленарна зала.  \r\nДеница КИТАНОВА", "date": "2019.12.05", "title": "Парламентът одобри бюджета на Министерство на културата за 2020 г."}
{"url": "http://www.focus-news.net/news/2019/12/05/2726500/euractiv-ungariya-se-e-obarnala-kam-rusiya-da-zashtiti-ungarskoto-maltsinstvo-v-ukrayna.html", "text": "Будапеща е поискала помощ от Държавната Дума на Русия за защита на правата на унгарското малцинство в Украйна, съобщи руски депутат, предава базираният в Брюксел портал  EURACTIV . \r\n \r\n„Парламентът на Унгария се обърна към нас, в Думата, с молба да се включи в усилията за защита на правата на малцинствата и преди всичко за правото на образование на родния език“, заяви Вячеслав Володин, председател на долната камара на руския парламент. \r\n \r\nСтава въпрос за приетия от Украйна през септември 2017 година „Закон за осигуряването на функционирането на украинския език като държавен“, за когото Будапеща твърди, че отнема правото на закарпатските унгарци да учат на собствения си език. \r\n \r\nПредседателят на унгарския парламент Ласло Кьовер и Володин проведоха двустранна среща в кулоарите на четвъртата сбирка на председателите на евразийските парламенти в Нурсултан, столицата на Казахстан, на 23 септември. \r\n \r\n„Обсъдихме този въпрос на последната среща с председателя на унгарския парламент, след като получих от него решението на най-висшия законодателен орган, свързано с обединяването на усилията за защита правата на малцинствените народи, живеещи на територията на Украйна“, заяви Володин. \r\n \r\nПопитана от EURACTIV за коментар, пресслужбата на унгарския парламент настоя, че не е прието решение относно сътрудничеството с Думата. \r\n \r\n„Унгарското национално събрание не е приело решение, което би се отнасяло до сътрудничеството с руската Дума за защита на правата на националните малцинства, живеещи в Украйна, следователно на горепосоченото заседание не са провеждани подобни дискусии“, съобщи пресцентърът на парламента пред EURACTIV. \r\n \r\nУнгарският парламент прие резолюция преди две години, с която осъди закона за образованието. „На 31 октомври 2017 г. председателят на Народното събрание изпрати текста на резолюцията до всички оратори на държавите-членки на Съвета на Европа, включително до Вячеслав Володин“, заявиха от пресслужбата. \r\n \r\nКоментарите на руския политик не останаха незабелязани в Украйна. Посолството на Украйна в Будапеща се обърна към властите на страната, за да провери коментарите на Володин и получи уверения, че законодателят не е изпращал искане за сътрудничество, съобщи прессекретарят на украинското външно министерство Катерина Зеленко. \r\n \r\n„Вярваме, че Унгария като член на ЕС и НАТО ни подкрепя в противодействието на руската агресия, няма да образува съюзи с агресора срещу Украйна и също ще реагира на появата на тази информация“, заяви Зеленко. \r\n \r\nУнгарският парламент засега не е правил публичен коментар за твърдението. \r\n \r\nИзявленията на Володин не бяха единствената причина за напрежението между Украйна и Унгария тази седмица. Украинското министерство на външните работи връчи на унгарския посланик в Киев Ищван Ижгиярто протестна нота в понеделник (2 декември) заради  интервюто му с украинската медия Главком. \r\n \r\nВъншното ведомство на Киев обяви за неприемливи изявленията на дипломата за автономия на унгарското малцинство в Украйна и блокирането на дейностите на Комисията НАТО-Украйна от страна на Будапеща. \r\n„Каква автономия?“ – заяви унгарският посланик в интервюто, в отговор на въпрос дали трябва да има Закарпатска автономия в Украйна. „В Закарпатието има 1,2 милиона украинци и 150 хиляди унгарци“. \r\n \r\nУкраинският външен министър Пристайко се опита да омаловажи дипломатическия инцидент. \r\n \r\n„Призоваването на посланик е нормална практика“, каза Пристайко. „Аз също бях посланик и бях призован много пъти. Това е нормална реакция на нашата страна“. \r\n \r\nПристайко смята, че Унгария в близко бъдеще трябва да отмени ветото си на Комисията НАТО-Украйна на политическо ниво заради закона за езика, според изданието „Европейската правда“. Това трябва да се случи след очакваното от Украйна приемане на закон, който да освободи унгарските частни училища от изискванията на т.нар. „езиков член“, съобщават украински медии. \r\n \r\nТова изглежда малко вероятно. По време на срещата на върха на НАТО в Лондон Петер Сиярто, министърът на външните работи на Унгария, заяви, че Будапеща ще има възможност да отмени ветото си за сближаването между НАТО и Украйна, ако закарпатските унгарци си върнат същите права, които са имали преди закона за езика. Напоследък натискът върху правата на малцинствата продължава да нараства „прикрито, с разполагането на украинските тайни служби“, заяви Сиярто пред държавната информационна агенция MTI. \r\n \r\nУнгарските власти обявиха през октомври, че ще блокират изявление на НАТО за Украйна, но исканията на правителството бяха приети в последния момент. \r\n \r\nПревод и редакция:", "date": "2019.12.05", "title": "EURACTIV: Унгария се е обърнала към Русия да защити унгарското малцинство в Украйна"}
{"url": "http://www.focus-news.net/news/2019/12/05/2726503/pregled-na-mezhdunarodnite-novini-do-1300-chasa-agentsiya-fokus.html", "text": "Будапеща е поискала помощ от Държавната Дума на Русия за защита на правата на унгарското малцинство в Украйна, съобщи руски депутат, предава базираният в Брюксел портал  EURACTIV . \r\n \r\n„Парламентът на Унгария се обърна към нас, в Думата, с молба да се включи в усилията за защита на правата на малцинствата и преди всичко за правото на образование на родния език“, заяви Вячеслав Володин, председател на долната камара на руския парламент. \r\n \r\nСтава въпрос за приетия от Украйна през септември 2017 година „Закон за осигуряването на функционирането на украинския език като държавен“, за когото Будапеща твърди, че отнема правото на закарпатските унгарци да учат на собствения си език. \r\n \r\nПредседателят на унгарския парламент Ласло Кьовер и Володин проведоха двустранна среща в кулоарите на четвъртата сбирка на председателите на евразийските парламенти в Нурсултан, столицата на Казахстан, на 23 септември. \r\n \r\n„Обсъдихме този въпрос на последната среща с председателя на унгарския парламент, след като получих от него решението на най-висшия законодателен орган, свързано с обединяването на усилията за защита правата на малцинствените народи, живеещи на територията на Украйна“, заяви Володин. \r\n \r\nПопитана от EURACTIV за коментар, пресслужбата на унгарския парламент настоя, че не е прието решение относно сътрудничеството с Думата. \r\n \r\n„Унгарското национално събрание не е приело решение, което би се отнасяло до сътрудничеството с руската Дума за защита на правата на националните малцинства, живеещи в Украйна, следователно на горепосоченото заседание не са провеждани подобни дискусии“, съобщи пресцентърът на парламента пред EURACTIV. \r\n \r\nУнгарският парламент прие резолюция преди две години, с която осъди закона за образованието. „На 31 октомври 2017 г. председателят на Народното събрание изпрати текста на резолюцията до всички оратори на държавите-членки на Съвета на Европа, включително до Вячеслав Володин“, заявиха от пресслужбата. \r\n \r\nКоментарите на руския политик не останаха незабелязани в Украйна. Посолството на Украйна в Будапеща се обърна към властите на страната, за да провери коментарите на Володин и получи уверения, че законодателят не е изпращал искане за сътрудничество, съобщи прессекретарят на украинското външно министерство Катерина Зеленко. \r\n \r\n„Вярваме, че Унгария като член на ЕС и НАТО ни подкрепя в противодействието на руската агресия, няма да образува съюзи с агресора срещу Украйна и също ще реагира на появата на тази информация“, заяви Зеленко. \r\n \r\nУнгарският парламент засега не е правил публичен коментар за твърдението. \r\n \r\nИзявленията на Володин не бяха единствената причина за напрежението между Украйна и Унгария тази седмица. Украинското министерство на външните работи връчи на унгарския посланик в Киев Ищван Ижгиярто протестна нота в понеделник (2 декември) заради  интервюто му с украинската медия Главком. \r\n \r\nВъншното ведомство на Киев обяви за неприемливи изявленията на дипломата за автономия на унгарското малцинство в Украйна и блокирането на дейностите на Комисията НАТО-Украйна от страна на Будапеща. \r\n„Каква автономия?“ – заяви унгарският посланик в интервюто, в отговор на въпрос дали трябва да има Закарпатска автономия в Украйна. „В Закарпатието има 1,2 милиона украинци и 150 хиляди унгарци“. \r\n \r\nУкраинският външен министър Пристайко се опита да омаловажи дипломатическия инцидент. \r\n \r\n„Призоваването на посланик е нормална практика“, каза Пристайко. „Аз също бях посланик и бях призован много пъти. Това е нормална реакция на нашата страна“. \r\n \r\nПристайко смята, че Унгария в близко бъдеще трябва да отмени ветото си на Комисията НАТО-Украйна на политическо ниво заради закона за езика, според изданието „Европейската правда“. Това трябва да се случи след очакваното от Украйна приемане на закон, който да освободи унгарските частни училища от изискванията на т.нар. „езиков член“, съобщават украински медии. \r\n \r\nТова изглежда малко вероятно. По време на срещата на върха на НАТО в Лондон Петер Сиярто, министърът на външните работи на Унгария, заяви, че Будапеща ще има възможност да отмени ветото си за сближаването между НАТО и Украйна, ако закарпатските унгарци си върнат същите права, които са имали преди закона за езика. Напоследък натискът върху правата на малцинствата продължава да нараства „прикрито, с разполагането на украинските тайни служби“, заяви Сиярто пред държавната информационна агенция MTI. \r\n \r\nУнгарските власти обявиха през октомври, че ще блокират изявление на НАТО за Украйна, но исканията на правителството бяха приети в последния момент. \r\n*** \r\n Президентът на Турция Реджеп Тайип Ердоган осъди онези, които използват думата „ислям“ като прилагателно за описване на тероризма, предава  Anadolu Agency . \r\n \r\n„Ислямът е религия на мира“, заяви държавният глава на Турция по време на събитие в Лондон, организирано от Партия на справедливостта и развитието (ПСР). Президентът и първата дама Емине Ердоган се срещнаха с представители на турската общност след срещата на върха на НАТО в Лондон.  \r\n \r\n„Последните избори за Европейски парламент отново показаха, че политиката на идентичност става все по-доминираща в Европа“, каза той, като добави, че медиите и някои политици са засилили тези предразсъдъци със своите безотговорни твърдения.  \r\n \r\nРеджеп Тайип Ердоган добави, че Турция е „независима в своята външна политика“ и не търси одобрени на операциите за собствената си сигурност. Страната няма да спре операция „Мирна пролет“ в Северна Сирия, докато районът не бъде изчистен от терористи, подчерта той. \r\n*** \r\n  Обновяването на стратегията за сигурността на НАТО е неизбежно на фона на заплахите срещу Турция, заяви вицепрезидентът на югоизточната ни съседка Фуат Октай, цитиран от  „Анадолската агенция“ . \r\n \r\nБез международно сътрудничество и съгласуваност на действията на много държави по света, предизвикателствата, пред които е изправена международната общност, не могат да бъдат решени. Това се отнася и за заплахата от тероризма и миграционната криза, отбеляза Октай. \r\n \r\n„Срещата на върха на лидерите на НАТО в Лондон отново демонстрира важността на  мисията на съюза. На срещата на върха турският президент призова съюзниците да се придържат към искрена позиция относно сътрудничеството в борбата срещу тероризма. Не забравяйте, че границите на Турция са границите на НАТО“, каза вицепрезидентът на Турция. Съюзниците в НАТО ще бъдат много по-силни, ако бъдат обединени в борбата срещу общите предизвикателства, подчерта политикът. \r\n \r\nВицепрезидентът на Турция също обърна внимание на разногласията по очертаването на морската зона в Средиземноморието. Според Фуат Октай на 5 декември историческият меморандум между Турция и Либия за разграничаване на юрисдикцията в Средиземно море ще бъде изпратен за ратификация на турския парламент. Този документ ще допринесе не само за мира в Средиземноморието, но и за братските отношения между Турция и Либия, подчерта той. \r\n*** \r\n  Беларус никога няма да влезе в състава на която и да е държава, дори Русия. Това заяви президентът на страната Александър Лукашенко на среща с депутати, предава  ТАСС . \r\n \r\n„Никога не сме имали намерение и нямаме такова да влизаме в състава на която и да е държава, дори на братска Русия“, цитира думите му агенция БелТА. По думите на държавния глава, на преговорите за задълбочаване на интеграцията, Беларус и Русия не обсъждат темата за политическо взаимодействие, включително въпроса за създаване на общ парламент. Лукашенко увери, че няма да подпише интеграционни документи, които носят вреди на Беларус. \r\n \r\nПрезидентът на страната отбеляза, че Москва е стратегически партньор на Минск, а добросъседските отношения между държавите са преминали проверката на времнето. „Ще кажа главното, че Руската федерация е наш стратегически партньор и там живеят наши братя. Това е партньор в икономическата, политическата и военната сфера. Беларуско-руските добросъседски отношения са изпитани във времето“, добави той. \r\n \r\nЛукашенко подчерта, че в момента върху беларуско-руските отношения е фокусирано огромно внимание и интересът към тяхното развитие надхвърля границите на самите държави. \r\n*** \r\n  Администрацията на американския президент Доналд Тръмп обмисля да увеличи значително военното присъствие на САЩ в Близкия Изток, за да се противопостави на Иран, пише консервативното издание  Washington Examiner . \r\n \r\nСпоред информацията на вестника, Вашингтон може да удвои броя на американските военнослужещи в региона, като изпрати 14 хиляди войници, десетки кораби и военна техника. Очаква се президентът да вземе решение по въпроса до края на годината. \r\n \r\nДори Тръмп да не одобри изпращането на сериозно подкрепление, той може да даде зелена светлина за по-малко. Washington Examnier пише, че сред военните и администрацията във Вашингтон има опасения, че Иран може да осъществи атака срещу интересите на САЩ те искат да гарантират, че Техеран няма да се реши на нови провокации като увеличат американското военно присъствие. \r\n \r\nСъединените щати изпратиха около 14 000 военнослужещи в региона от май след като служители посочиха засилена заплаха от Иран, който се противопоставя и на Америка, и на Израел. \r\n*** \r\n  Сръбският член на Президиума на Босна и Херцеговина (БиХ) Милорад Додик заяви по време на посещението си в Любляна, че в БиХ няма консенсус относно членството в НАТО, защото Република Сръбска (РС) остава на позицията си за военен неутралитет, пише белградският ежедневник  „Политика“ . \r\n \r\n„Ние, в РС, не можем да се съгласим на членство в този военен съюз, преди всичко заради бомбардировките с обеднен уран, чиито страшни последици ще бъдат усетени не само от сегашното поколение, но и много след нас“, подчерта лидерът на босненските сърби в хода на разговора на членовете на Президиума на БиХ със словенски депутати. \r\n \r\nТой отбеляза, че мигрантската криза е много тежък вътрешно-политически въпрос в страната. „Ние, в РС, не искаме да отваряме мигрантски лагери. Този въпрос трябва да го решават Гърция и България, които са в ЕС и откъдето идват мигрантите към нас. Ние нито имаме условия, нито искаме те да се задържат в БиХ“, заяви Додик. \r\n*** \r\n  Министерството на външните работи на Израел обяви пълната си подкрепа за Гърция и суверенните й права и изрази опасенията си от действията на Турция в Източното Средиземноморие, пише електронното издание на вестник  Kathimerini . \r\n \r\n„Израел наблюдава със загриженост последните действия на Турция в Средиземноморието. Пренебрегването на обичайните морски закони може да застраши мира и стабилността в района“, заявиха от ведомството в „Туитър“. „Израел потвърждава пълната си подкрепа и солидарност с Гърция в морските й зони и се противопоставя на всеки опит за нарушаване на тези права. Израел отдава голямо значение на партньорството си с Гърция“. \r\n \r\nПреди това гръцкият премиер Кириакос Мицотакис заяви, че е обсъдил с турския президент Реджеп Тайип Ердоган „всички въпроси“, които наскоро засилиха напрежението между двете страни по време на среща в кулоарите на срещата на върха на НАТО в Лондон. „Представих всички проблеми, произтичащи от последните турски действия. Бяха изказани несъгласия и от двете страни. Те обаче се съгласиха да продължат дискусиите относно мерките за изграждане на доверие“, каза той пред журналисти след срещата. \r\n*** \r\n  Специалният представител на САЩ за Западните Балкани Матю Палмър заяви, че Вашингтон иска да види пълна нормализация на отношенията между Белград и Прищина, което означава взаимно признание. „Ако те се признаят едни други, могат да разрешат споровете си като съседи“, каза дипломатът в интервю пред сараевската телевизия  N1 . \r\n \r\nПо неговите думи е важно страните „да седнат на масата, да постигнат споразумение и да тръгнат заедно по пътя към европейското бъдеще“. Според Палмър причината за провеждането на преговорите е, че и Сърбия, и Косово искат да влязат в ЕС и сега те трябва да видят какви компромиси се изискват, за да се постигне напредък. \r\n \r\n„Най-добрият път напред е споразумение, което ще бъде подкрепено от обществеността и в двете страни“, заяви Палмър и добави, че е важно договорът да е приложим, устойчив и справедлив. \r\n \r\nДипломатът заяви още, че е в близки отношения със специалния представител на президента на САЩ за диалога Белград-Прищина Ричард Гренел и това не е първият случай, когато се назначават двама отговрници за един и същи въпрос. А този въпрос, по думите на Палмър, продължава да е приоритет на външната политика на Вашингтон. \r\n*** \r\n  Президентът на Франция потвърди отново, че е категорично против отварянето на присъединителни преговори с който и да е кандидат, преди да се реформира преговорния процес и посочи, че смята сегашната процедура за бюрократична, объркваща и неясна, пише белградският ежедневник  „Вечерне новости“ . \r\n \r\n„Смятам, че процедурата на преговори, която имаме днес, е твърде бюрократична, объркваща, неясна. Ето, попитайте сърбите дали животът им се е променил чрез отваряне на нови глави? Не бих казал“, заяви Макрон след срещата на върха на НАТО в Лондон. \r\n \r\nТой каза, че Франция не е единственият член на ЕС, който се противопоставя на започването на преговори за присъединяване със Скопие и Тирана, но е готова „отново“ да „поеме негативите“. \r\n \r\n„Заявявам категорично, че преди всяко следващо откриване на преговорите трябва да има реформа на преговорната процедура“, подчерта френският лидер. Той оцени, че Европа не е готова и че не са изпълнени условията за започване на преговори за присъединяване с нови кандидати. \r\n \r\n„Намирам, че процедурата на преговори, която имаме днес, е твърде бюрократична, объркваща, неясна. Ето, попитайте сърбите, променил ли се животът им чрез отваряне на нови глави? Не бих казал“, добави държавният глава. Той се застъпи за предефиниране на процедурите за преговори за членство в ЕС, за да направи процеса \"по-стратегически\". \r\n \r\nМакрон повтори искането си за реформа, която би направила процеса на присъединяване към ЕС обратим и ще позволи диференциация. „Крайната цел на всичко това е твърдото закрепване на Западните Балкани към Европа. Знаем, че е геополитическо предизвикателство - да се избягват намесите на други държави, да се избегне дестабилизация, която представлява риск за тези страни и за Европа. Закрепването може да означава присъединяване към ЕС за някои, но трябва да е ясно - това също означава фаза на стратегическо партньорство и повече инвестиции“, обяснява френският президент. \r\n \r\nВ същото време Макрон призова ЕС да помисли за собствената си реформа.„Против съм разширяването на ЕС, което не е придружено от задълбочена реформа на функционирането на ЕС“, каза той. Държавният глава преценява, че с настоящия брой членове ЕС е трудно или изобщо неспособен да функционира и че при приемането на нови страни, оперативността на Съюза относно взимането на решения и броя комисари, трябва да се постави на нова основа. \r\n \r\n„Онези, които подкрепят разширяването, трябва да приемат повече решения с квалифицирано мнозинство и не всяка държава ще има свой комисар“, заключи Макрон. \r\n*** \r\n Вбесен президентът на САЩ Доналд Тръмп прекъсна участието си в срещата на върха на НАТО в Лондон, след като група лидери, включително Борис Джонсън, са хванати на видео да се подиграват на американския държавен глава в Бъкингамския дворец, съобщава британското издание  The Guardian . \r\n \r\nТръмп отмени планирана пресконференция и нарече канадския премиер Джъстин Трюдо „двуличен“, след като е разкрит на видео да се подиграва на президента заедно с други съюзници на САЩ.  \r\n \r\nКадрите показват, че световните лидери се подиграват на Тръмп на срещата на върха, която е белязана от остри разногласия по отношение на разходите и бъдещи заплахи, включително ролята на Турция в Алианса и Китай.  \r\n \r\nПо-късно американският президент написа в „Туитър“, че „когато днешните срещи приключат, аз ще се отправя обратно във Вашингтон…Няма да правим пресконференция в края на срещата на върха на НАТО, защото направихме толкова много през последните два дни. Пожелавам ви приятно пътуване!“ \r\n***", "date": "2019.12.05", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/12/05/2726505/gd-granichna-politsiya-intenziven-e-trafikat-za-tovarni-avtomobili-na-granitsite-s-gartsiya-turtsiya-i-rumaniya.html", "text": "Интензивен е трафикът за товарни автомобили на границите с Гърция, Турция и Румъния. Това съобщиха от  ГД „Гранична полиция“ . Информацията за трафика на граничните пунктове е към 13.00 часа.  \r\n \r\nНа границата с Република Гърция на ГКПП „Кулата“ трафикът е интензивен на вход за товарни автомобили. Поради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nНа границата с Република Турция на ГКПП „Капитан Андреево“ и ГКПП „Лесово“ трафикът е интензивен на изход за товарни автомобили. \r\n \r\nНа границата с Румъния на ГКПП „Дунав мост“ и на ГКПП „Дунав мост 2“ трафикът е интензивен на изход за товарни автомобили. \r\n \r\nПоради мъгла от 12.00 часа днес фериботния кораб Никопол на ГКПП „Сомовит“ няма да плава от и за Румъния. \r\n \r\nНа българо-сръбската и на границата със Северна Македония трафикът е нормален на всички гранични контролно-пропускателни пунктове.", "date": "2019.12.05", "title": "ГД „Гранична полиция“: Интензивен е трафикът за товарни автомобили на границите с Гърция, Турция и Румъния"}
{"url": "http://www.focus-news.net/news/2019/12/05/2726478/ankara-obnovyavaneto-na-strategiyata-za-sigurnostta-na-nato-e-neizbezhno-na-fona-na-zaplahite-sreshtu-turtsiya.html", "text": "Обновяването на стратегията за сигурността на НАТО е неизбежно на фона на заплахите срещу Турция, заяви вицепрезидентът на югоизточната ни съседка Фуат Октай, цитиран от  „Анадолската агенция“ . \r\n \r\nБез международно сътрудничество и съгласуваност на действията на много държави по света, предизвикателствата, пред които е изправена международната общност, не могат да бъдат решени. Това се отнася и за заплахата от тероризма и миграционната криза, отбеляза Октай. \r\n \r\n„Срещата на върха на лидерите на НАТО в Лондон отново демонстрира важността на  мисията на съюза. На срещата на върха турският президент призова съюзниците да се придържат към искрена позиция относно сътрудничеството в борбата срещу тероризма. Не забравяйте, че границите на Турция са границите на НАТО“, каза вицепрезидентът на Турция. Съюзниците в НАТО ще бъдат много по-силни, ако бъдат обединени в борбата срещу общите предизвикателства, подчерта политикът. \r\n \r\nВицепрезидентът на Турция също обърна внимание на разногласията по очертаването на морската зона в Средиземноморието. Според Фуат Октай на 5 декември историческият меморандум между Турция и Либия за разграничаване на юрисдикцията в Средиземно море ще бъде изпратен за ратификация на турския парламент. Този документ ще допринесе не само за мира в Средиземноморието, но и за братските отношения между Турция и Либия, подчерта той. \r\n \r\n \r\nПревод и редакция:", "date": "2019.12.05", "title": "Анкара: Обновяването на стратегията за сигурността на НАТО е неизбежно на фона на заплахите срещу Турция"}
{"url": "http://www.focus-news.net/news/2019/12/05/2726507/vrachanskiyat-mitropolit-grigoriy-shte-oglavi-bogosluzheniyata-za-praznika-na-sveti-nikolay-mirlikiyski-chudotvorets-vav-vratsa.html", "text": "Негово високопреосвещенство Врачанският митрополит Григорий ще оглави богослуженията за празника на свети Николай Мирликийски Чудотворец във Враца, предаде репортер на  Агенция „Фокус“ . \r\n \r\nПразникът на свети Николай Мирликийски във Враца е храмов празник на митрополитската църква. Това е причината Никулден да се отбелязва с особена тържесвеност в града. Честването на паметта на почитания и прославян с голяма обич от християните по целия свят светец ще започне от 17.00 часа днес в митрополитския храм „Св. Николай Мирликийски” във Враца с всенощно бдение. Богослужението ще оглави Негово високопреосвещенство Врачанският митрополит Григорий. Той ще бъде в съслужение със свещеници от града и с участието на мъжкия хор за византийско пеене „Св. Наум Охридски” от София с ръководител Андрей Касабов. \r\n \r\nНа 6 декември в митрополитския храм в 9.00 часа ще бъде началото на тържествена Архиерейска света Литургия, предстоявана от Врачанския владика. След края ѝ в 11.30 часа на централния градски площад във Враца, Негово Високопреосвещенство митрополит Григорий ще извърши празничен водосвет-молебен за здравето на всички врачани и ще благослови традиционния никулденски курбан. На площада ще бъде проведено и общоградско тържество.  \r\n \r\nНикола ПЕТКОВ", "date": "2019.12.05", "title": "Врачанският митрополит Григорий ще оглави богослуженията за празника на свети Николай Мирликийски Чудотворец във Враца"}
{"url": "http://www.focus-news.net/news/2019/12/05/2726509/api-otpadat-vsichki-ogranicheniya-v-troyanski-prohod.html", "text": "Отпадат всички ограничения в Троянски проход. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.12.05", "title": "АПИ: Отпадат всички ограничения в Троянски проход"}
{"url": "http://www.focus-news.net/news/2019/12/05/2726499/ministar-rosen-zhelyazkov-mnogo-yasno-shte-se-kategorizirat-prevoznite-sredstva-spored-stepenta-na-zamarsyaemost.html", "text": "Много ясно ще се категоризират превозните средства според степента на замърсяемост, за да бъде въведен много категорично и ясно принципът, че замърсителят плаща. Това каза министърът на транспорта Росен Желязков по време на пресконференция за представяне на тол системата, предаде репортер на  Агенция „Фокус“ . \r\n \r\n„Всяка нелека политика, която намира своето практическо решение и реализация е свързана с дискусии и с обществени вълнения, с очаквания и опасения. Въвеждането на тол системата не е самоцел, а идва сравнително късно, но сега е момента, в който паралелно с общоевропейските политики по отношение на използването на пътната инфраструктура, които понастоящем се дебатират в отделните формати на съвета, най-вече в съвета по транспорт. Целят ясното дефиниране на политиката на съюза и в част в България по отношение на основните проблеми, свързани с темите, които се лансират в обществото – като политики именно свързаност, декарбонизация и дигитализация“, каза министърът.  \r\n \r\n„По отношение на темата за свързаност, до настоящия момент в България са инвестирани огромни ресурси за пътната инфраструктура. Оттук нататък ангажиментът за това ще бъде на националното правителство. Ще бъде ангажимент на данъкоплатците и, разбира се, ще бъда ангажимент на тези, които ползват пътната инфраструктура независимо от произхода на превозните средства. Естествено, тежестта и нейното разпределение е най-трудният въпрос, който всъщност поражда част от полемиките“, допълни Желязков. \r\n \r\n\"Още като започнем с етимологията на думата - тол, който някак си е станала част от българския наратив. Ако вземем нейния най-ясен прочит, това е думата дан. Кой как допринася за използването за използването на инфраструктурата. Това е темата, която може би днес ще бъде акцентът. В момента в съвета по транспорт е приет общият подход по отношение на измененията в директива 19.99. Това е директивата така наречената евровинетка“, допълни той. \r\n \r\n\"Много ясно е казано, че освен ползването на инфраструктурата, където принципът, че разрушителят е този, който плаща, много ясно ще се категоризират превозните средства според степента на замърсяемост, за да бъде въведен много категорично и ясно принципът, че замърсителят плаща. Тарифите, които в момента се обсъждат по отношение на евровинетките в държавите, които ги използват, ясно ограничават превозни средства евро пет и шест от тези с по-ниска категория. Приносът по отношение на постигнатия общ подход на съвета на България е значителен. Нашето настояване беше от обхвата на евровинетката да бъдат изключени бусове и леки товарни автомобили. Тоест това е подходът, който ние защитаваме и на национално ниво“, каза още министърът.  \r\n \r\nТеодора ПАТРОНОВА", "date": "2019.12.05", "title": "Министър Росен Желязков: Много ясно ще се категоризират превозните средства според степента на замърсяемост"}
{"url": "http://www.focus-news.net/news/2019/12/05/2726511/gdbop-uchastva-v-mezhdunarodna-operatsiya-sreshtu-praneto-na-pari.html", "text": "През месец ноември 2019 г., Главна дирекция „Борба с организираната престъпност“ към МВР, Специализираната прокуратура и Асоциацията на банките в България участваха в международната операция „Европейска седмица, посветена на превенция и провеждане на арести на „финансови мулета“. Това съобщиха от пресцентъра на  МВР . Организатори на кампанията са Европейският център за борба с киберпрестъпления при Европол и координационният орган на ЕС за съдебно сътрудничество – Евроджъст, партньор е Европейската банкова асоциация.  \r\n \r\nМеждународната операция за предотвратяване и противодействие на финансови престъпления в интернет, осъществявани чрез „финансови мулета“, е проведена на територията на 31 държави - Австрия, Белгия, България, Чехия, Дания, Естония, Финландия, Гърция, Германия, Унгария, Ирландия, Италия, Латвия, Литва, Люксембург, Малта, Холандия, Полша, Португалия, Румъния, Словения, Словакия, Испания, Швеция, Австралия, Молдова, Норвегия, Швейцария, Обединено Кралство, САЩ и Украйна.  \r\n \r\nУстановени са над 3833 „финансови мулета“ и 386 души, които са ги набирали, арестувани са 228 души. Идентифицирани са поне 4700 жертви на престъпления. Инициираните разследвания са 1025, много от които все още не са приключили. Повече от 650 банки, 17 банкови асоциации и други финансови институции са помогнали за докладването на 7520 неправомерни транзакции, в които са използвани „финансови мулета“, предотвратявайки щети за 12,9 милиона евро.  \r\n \r\nОт страна на българските правоохранителни органи са идентифицирани 61 „финансови мулета“ и 44 жертви на престъпната дейност. Установени са 39 неправомерни транзакции на обща стойност 1 032 238 евро и 326 023 долара.  \r\n   \r\nДействията, реализирани в периода 25 - 29 ноември 2019 г., са част от оперативния план за действие за 2019 г. в подприоритетна област „Кибератаки“, в рамките на новия политически цикъл на ЕС за борба с тежката и международна организирана  престъпност (ЕМРАСТ).   \r\n \r\n„Финансовите мулета“ са съвременен феномен, от който се възползват организираните престъпни групи, занимаващи се с извършване на киберпрестъпления с финансов характер, за усвояване/изпиране на неправомерно трансферирани финансови средства. Според статистика на Европол, в 90% от случаите на „финансови мулета“ е имало предшестваща киберпрестъпна дейност.", "date": "2019.12.05", "title": "ГДБОП участва в международна операция срещу прането на пари"}
{"url": "http://www.focus-news.net/news/2019/12/05/2726506/normalno-se-osashtestvyava-dvizhenieto-prez-gkpp-zlatograd.html", "text": "Нормално се осъществява преминаването през ГКПП „Златоград“ към 13.00 часа. Това съобщиха за  Радио „Фокус“ – Смолян  от ГД „Гранична полиция“. Без проблеми и забавяния се преминава и през граничните пунктове с Гърция „Маказа“ и „Капитан Петко войвода“. \r\n \r\nНели ГЕРГЬОВСКА", "date": "2019.12.05", "title": "Нормално се осъществява движението през ГКПП „Златоград“"}
{"url": "http://www.focus-news.net/news/2019/12/05/2726510/makfaks-makedoniya-zapochva-kampaniyata-za-prezidentskite-izbori-v-harvatiya.html", "text": "В Хърватия бе даден официален старт на кампанията за президентските избори в Хърватия, които ще се проведат на 22 декември. Държавната избирателна комисия (ДИК) на страната обяви списъка на кандидатите по обяд, предава македонската информационна агенция  „Макфакс“ . \r\n \r\nЗа изборите се кандидатираха 12 души, като молбата на Слободан Милич няма да бъде удовлетворена, тъй като не е събрал необходимите 10 хил. подписа. \r\n \r\nОстаналите кандидати са настоящият държавен глава Колинда Грабар-Китарович, Зоран Миланович, Мирослав Шкоро, Мислав Колакушич, Катарина Пеович, Далия Орешкович, Деян Ковач, Иван Пернар, Дарио Юричан (Милан Бандич), Анто Джапич и Неделко Бабич.", "date": "2019.12.05", "title": "„Макфакс“ (Македония): Започва кампанията за президентските избори в Хърватия"}
{"url": "http://www.focus-news.net/news/2019/12/05/2726514/rt-rusiya-kitay-zayavi-che-ne-predstavlyava-zaplaha-za-nato.html", "text": "Нарастващото влияние на Китай в света не означава увеличаване на военната заплаха за НАТО, заяви говорителят на китайското външно министерство Хуа Чунинг, коментирайки краят на срещата на върха на Алианса, предава телевизионният канал  Russia Today . \r\n \r\n„Китай е голяма държава и има огромно влияние, но ние сме привърженици на мирния път на развитие, ние сме за хармонията, равенството и взаимното уважение“, цитира РИА Новости. \r\n \r\nКитайското външно министерство подчерта, че засилването на ролята на страната на световната сцена означава „нарастване на силата в подкрепа на мира и справедливостта“. В същото време от Пекин отбелязаха нежеланието на много страни от НАТО да считат Китай за свой враг. От министерството припомниха, че основните световни заплахи остават политиката на едностранни санкции и потисничеството на други държави.  \r\n \r\n : Мария Факова", "date": "2019.12.05", "title": "RT (Русия): Китай заяви, че не представлява заплаха за НАТО"}
{"url": "http://www.focus-news.net/news/2019/12/05/2726495/v-kazanlak-se-provezhda-daritelska-kampaniya-v-podkrepa-na-ag-otdelenieto-na-mnogoprofilna-bolnitsa-d-r-hristo-stambolski.html", "text": "Община Казанлък, Сдружение „Бъдеще за децата и Многопрофилна болница „Д-р Христо Стамболски“ обявиха на пресконференция началото на Коледна дарителска кампания в подкрепа на АГ- отделението в болницата, предаде кореспондент на  Радио „Фокус“ .  \r\n \r\nКампанията е под мотото „Дай живот в Казанлък - да подкрепим родилно отделение“. Целта ѝ е да бъдат набрани средства за закупуването на второ модерно родилно легло и гинекологичен стол, както и подмяна на бебешките легла в отделението, за постелъчно бельо и други консумативи за нуждите на новородените и майките. „Те трябва да дадат удобство на родилката, сигурност и адекватни условия в най-критичния и важен момент от появата на новия живот. Желанието ни е чрез проявената съпричастност мястото, където се раждат децата на Казанлък и близките населени места, да стане осъзнат избор и предпочитано от младите родители“, подчерта по време на представянето на кампанията заместник-кметът Лилия Цонкова. \r\n  \r\nОрганизаторите на „Дай живот в Казанлък - да подкрепим родилно отделение“ призовават всички желаещи да се включат в инициативата чрез изработване на коледни играчки, сувенири или украса за елха, да ги изпратят или занесат лично в Сдружение „Бъдеще за децата“. Предметните дарения ще бъдат предложени за покупка в рамките на специално организиран благотворителния коледен базар в центъра на града.  \r\nЖелаещите детски градини и училища могат да участват и с благотворително събитие, организирано от тях, като концерт, представление, изложба и др., и с набраните средства да направят финансово дарение на банкова сметка: Банка ДСК, IBAN BG82STSA93000013794439, BIC STSABGSF, СНЦ „Бъдеще за децата“, основание: за родилно отделение. \r\n \r\nРазпратени са писма до кметовете на съседните четири общини – Павел баня, Мъглиж, Николаево и Гурково, чиито жители също ползват услугите на болницата в Казанлък, да се включат в благотворителната коледна кампания. \r\n \r\nЕкипът на родилното отделение на МБАЛ „Д-р Христо Стамболски“ се грижи за родилките и бебенцата на 5 общини: Казанлък, Павел баня, Мъглиж, Николаево и Гурково. През 2018 г. в отделението са се родили общо 428 деца. \r\n \r\nЗаместник-кметът Лилия Цонкова посочи, че през годините Община Казанлък и ръководството на болницата активно са търсили възможности за подобряване на материалната база на лечебното заведение. В периода 2014 г. - 2015 г. Община Казанлък реализира два мащабни проекта за въвеждане на мерки за енергийна ефективност и реконструкция, обновяване и оборудване на част от отделенията в МБАЛ, включително на родилна зала в отделение по акушерство и гинекология.  \r\n \r\n„По-добрите условия за работа в отделението създават предпоставки за привличане на повече млади лекари, неонатолози и акушерки, които да работят. От страна на Общината ежегодна практика стана и финансирането на лекари – специализанти, които са избрали да упражняват хуманната си професия в местната болница. Двама от тях работят в АГО“, подчерта управителят на болницата д-р Кети Маналова.  \r\n \r\nТя добави, че до началото на месец ноември 2019 г. АГО не е разполагало със съвременни родилни легла, в края на месеца лечебното заведение е закупило едно със средства от собствения си бюджет, което не е достатъчно, за да функционира отделението с пълния си капацитет. \r\n \r\nПрез 2014 г. Община Казанлък, МБАЛ „Д-р Христо Стамболски“ и Сдружение „Бъдеще за децата“ създадоха координационен механизъм целящ превенция на изоставяне на новородени. „Дейностите са насочени към повишаване на родителския капацитет и преодоляване на трудностите на семействата в грижата за децата“, каза директорът на Сдружението Мария Гинева. Организацията е инициирала дарителски кампании, чрез които е оборудвана стая за консултиране и изписване на новородени и са осигурявани консумативи за дейността на Родилно отделение. \r\n \r\nСлавяна ГАЙДАРОВА", "date": "2019.12.05", "title": "В Казанлък се провежда дарителска кампания в подкрепа на АГ- отделението на  Многопрофилна болница „Д-р Христо Стамболски“"}
{"url": "http://www.focus-news.net/news/2019/12/05/2726508/darzhavno-gorsko-stopanstvo-zhenda-kardzhali-proizvezhda-do-1000-elhi-za-koleda.html", "text": "Държавно горско стопанство „Женда“ - Кърджали произвежда до 1500 елхи за Коледа. Това съобщи за  Радио „Фокус“  Николай Янчев, началник на стопанството. Капацитетът на „Женда“ обаче е по-голям и не биха се затруднили да произведат и до 5000 елхи.  \r\n \r\n„Количеството е неограничено, имаме достатъчно елхи, произвеждаме елхи в два разсадника в Паничково и Крайно село. Годишно харчим около 200 елхи, заедно със социалните заведения имаме повече от 200, но може да стигнем до 1000 елхи - имаме достатъчно. Защото ние и продаваме, и раздаваме - във връзка с решението на управителния съвет на Южно централно предприятие на социални домове и детски градини във връзка с Коледа.  \r\n \r\nСпоред Янчев през 2018 година Държавното горско стопанство е продало и подарило голямо количество живи и отсечени елхи. „Миналата година 64 елхи сме продали, 10 контейнера живи елхи, другите са отсечени. И сме дарили 50 елхи на социални институции в град Кърджали основно. Цената е 12 лв. с ДДС от двора на Горското стопанство“. От 5 до 47 лв. е цената на живите елхички, в зависимост от качеството на дръвчетата и големината им.  \r\n \r\nРесурси има, имаме възможности да отсечем до около 5000 елхи разсадниково производство, което е вече за търговци на едро, които идват от по-големите градове. На Първомай продадохме наскоро. Елхите са по-качествени от разсадниците, много по-качествени“, посочи още Николай Янчев. Все още има и незаконна сеч на елхови дръвчета по Новогодишните празници в Източните Родопи, но и глобите са високи – до 100 лв. \r\n \r\nДарина ДЕЕНИЧИНА", "date": "2019.12.05", "title": "Държавно горско стопанство „Женда“ - Кърджали произвежда до 1000 елхи за Коледа"}
{"url": "http://www.focus-news.net/news/2019/12/05/2726504/sas-svetlinno-shou-i-protsesiya-s-feneri-plovdiv-shte-otbelezhi-denya-na-dobrovoletsa.html", "text": "Светещи фенери, актьори на кокили и Дърво на доброволците ще съберат граждани и гости на Пловдив в кв. „Капана“ по повод Международния ден на доброволеца – 5 декември. Това съобщиха за  Радио „Фокус“ – Пловдив  от Фондация „Пловдив 2019“. Събитието започва в 17.30 часа от Виенския павилион в Цар-Симеоновата градина, където доброволци и участници от работилници за природни материали ще започнат шествие с 60 светещи фенери. \r\n \r\nШествието ще се води от избрания за доброволец на месеца Акис Пандис и най-малката доброволка, седемгодишната Амелия Николова. Заедно с актьори на кокили и под съпровода на гайдаря от „Исихия“ Веселин Митев те ще преминат през цялата Главна улица, за да завършат шествието от 18.30 часа в кв. „Капана“ на града. Кулминацията на празника е арт инсталацията „Дърво на доброволеца“, която ще бъде сглобена на сцена „Ядрото“ и осветена от фенерите. На върха му ще застане светеща птица, символ на доброволците на „Пловдив 2019“. \r\n \r\nВ продължение на една седмица международен екип от творци и дизайнери, заедно с участниците в работилниците по проекта „Участваме заедно“,  изработваха елементите за инсталацията. След монтирането ѝ тя ще бъде и специално озвучена от мелодия, миксирана и записана по време на работилниците.", "date": "2019.12.05", "title": "Със светлинно шоу и процесия с фенери Пловдив ще отбележи Деня на доброволеца"}
{"url": "http://www.focus-news.net/news/2019/12/05/2726517/6-fisha-i-edin-akt-sa-sastaveni-pri-politseyskata-aktsiya-v-oblast-pazardzhik-za-nepravilno-spirane-na-mesta-za-hora-s-uvrezhdaniya.html", "text": "Приключи специализираната полицейска акция на „Пътна полиция“ за контрол над водачите, използващи места за спиране и паркиране, предназначени за хора с трайни увреждания, съобщиха от  ОДМВР - Пазарджик . \r\n \r\nПолицейските действия имат освен възпитателен, така и превантивен ефект върху участниците в движението по пътищата. За времето от 06.00 часа на 3 ноември до 06.00 часа на 4 ноември екипите на сектор „Пътна полиция“ в ОДМВР и Районните управления в областта за извършили проверки на общо 494 водачи на МПС.  \r\n \r\nЗа нерегламентирано паркиране на водачи върху места предназначени за хора с трайни увреждания са съставени 6 фиша и един акт за установяване на административно нарушение. В хода на засилените проверки са установени общо 193 нарушения на водачи на автомобили.", "date": "2019.12.05", "title": "6 фиша и един акт са съставени при полицейската акция в област Пазарджик за неправилно спиране на места за хора с увреждания"}
{"url": "http://www.focus-news.net/news/2019/12/05/2726516/sedem-praznichni-kontserta-shte-iznese-duhoviyat-orkestar-na-dobrich-prez-dekemvri.html", "text": "Седем празнични концерта ще изнесе Духовият оркестър на Добрич през декември, предаде кореспондент на  Радио „Фокус” – Варна . Концертите са с начален час 11.00 часа на площад „Свобода“, а датите са: 6, 19, 20, 23, 24, 27 и 30 декември.  \r\n \r\nНа 10 декември е концертът на Хора на учителките в Добрич - „Музиката моят живот“. Ще бъде отбелязана 90-годишнината на Райко Тонев. Диригент е Маргарита Русева - Ганева, клавирният съпровод е на Детелина Василева. В същия ден от 19.00 часа в Младежкия център е Коледният рок концерт на групите „Helix“, „Magma“ и „Planetarium“ при Общински младежки център – Добрич.  \r\n \r\nНа 11 декември от 18.00 часа в Концертна зала „Добрич“ ще бъде представен концерт на смесен хор „Добруджански звуци“, посветен на Световния ден на хоровото изкуство. Диригент е Елвира Пастърмаджиева, хормайстор - Божана Тонева, клавирен съпровод - Радостина Гроздева – Кръстева. Концертът е със заглавие „Бисери из оперната класика“. От 18.30 часа в Младежки център – Добрич ще започне концерт „В навечерието на Коледа“ на Клуб „Пиано“ с ръководител Детелина Захариева, Студио за поп-рок певци „Сарандев“ с ръководител Елена Карабельова и Вокална формация “Soul Voices” с ръководители Габриела Павлова и Галина Гешева.  \r\n \r\nНа 12 декември от 18.00 часа в Младежки център – Добрич ще се състои Коледен концерт на Вокално студио „Златно зрънце“ с ръководител Мария Димитрова. „Глас и орган“ е коледният концерт на Мария Славова - орган и Дона Стоянова – сопран, от 18.30 часа в Концертна зала „Добрич“.  \r\n \r\nНа 13 декември от 18.00 часа Народно читалище „Йордан Йовков“ ще представи във фоайето на зала „Зорница“ концерт на Смесен хор „Добрич“ с диригент Димитър Вангелов. От 18.30 часа в Младежки център – Добрич Коледен концерт „Светлина“ ще изнесе Студио за поп-рок певци „Сарандев“ с ръководител Елена Карабельова.  \r\n \r\nНа 14 декември от 13.00 часа Арт център „Палитра“ ще представи концерт „Звукът на Коледа“ на Музикално студио от класовете по пиано, флейта, китара и ударни инструменти.  \r\n \r\nНа 15 декември от 10.00 часа в Огледална зала „Нели Божкова“ е Коледният концерт на Детски хор „Маестро Захари Медникаров“ с диригент Росица Дурмушлийска и Малък състав с преподавател Мария Славова.  \r\n \r\nПроявите са част от културния календар на Общината „Коледа и Нова година в Добрич“. \r\n  \r\nЖулиета НИКОЛОВА", "date": "2019.12.05", "title": "Седем празнични концерта ще изнесе Духовият оркестър на Добрич през декември"}
{"url": "http://www.focus-news.net/news/2019/12/05/2726519/encho-petrov-patnicheski-prevozi-eood-100-ekologichni-prevozni-sredstva-i-otlichno-kachestvo-na-uslugata-garantira-proektat-za-po-chist-transport-v-sliven.html", "text": "100% екологични превозни средства и отлично качество на услугата гарантира проектът за по-чист транспорт в чертите на град Сливен, правим първа стъпка за подновяване и на извънградските превозни средства.  Това каза за предаването  „Екологичен резонанс“  по  Радио „Фокус“  управителят на „Пътнически превози“ ЕООД – Сливен Енчо Петров във връзка с подписания договор между министъра на околната среда и водите Нено Димов, кмета на Сливен Стефан Радев и управителят на „Пътнически превози“ ЕООД Енчо Петров за обновяване на обществения градски транспорт в общината с финансиране по Оперативна програма „Околна среда“. Общият размер на инвестицията е около 13 млн. лв. с ДДС, обясни Петров.  \r\n \r\n„Тези средства са достатъчни на този етап, за да обновим на 100% градския транспорт на Сливен чрез закупуването на превозни средства с нулеви емисии – електробуси и тролейбуси. Заедно с 27-те превозни средства по Интегрирания проект за градски транспорт, четири от електробусите ще покрият линиите, които са извън градския транспорт, селищата от Община Сливен. Ще ни трябват още около 15-17 такива чисти единици, за да бъде сливенска община с 100% екологичен транспорт“, уточни той.   \r\n \r\nЕнчо Петров уточни, че подвижният състав, опериращ в чертите на града към момента е на 85% с екологичен транспорт. „В момента покриваме 2 автобуса плюс 4 тролея. Това са стари, реновирани с наши средства, возила. Закупени са през 1985 година. Те са енергоемки и няма как да се сравняват с тролеите от ново поколение, които очакваме да закупим по предстоящите поръчки“, посочи той, като добави, че качеството на услугата ще бъде отлично.  \r\n \r\nПо думите му качеството на услугата трябва да бъде привлекателна за хората, за да могат да бъдат превъзпитани да заменят автомобилите си, да пътуват с обществения транспорт и да бъдат активни участници в опазването на околната среда.  \r\n \r\nЕнчо Петров уточни, че благодарение на новите превозни средства гражданите на Сливен ще дишат с 3 тона по-малко азотен оксид. Друг позитив на електротранспорта е енергийната ефективност, добави управителят на „Пътнически превози“ ЕООД – Сливен. „Ще похарчим по-малко пари за експлоатационни разходи на този подвижен състав и ще направим икономия на електроенергия“, отбеляза той.  \r\n \r\nМаксималният срок на проекта е 39 месеца, каза още Енчо Петров, като уточни обаче, че поръчките са лесни и в рамките на година и половина проектът ще бъде отчетен.  \r\n \r\n„Екологичният транспорт е бъдещето. За нас е важно да дишаме чист въздух. Сливен е зелен град, трябва да продължим да се движим по същия начин в новото време като всички големи гадове, към които се стремим. Трябва да бъдем за пример“, обобщи управителят на „Пътнически превози“ ЕООД – Сливен.  \r\n \r\nВеселка ИВАНОВА", "date": "2019.12.05", "title": "Енчо Петров, „Пътнически превози“ ЕООД: 100% екологични превозни средства и отлично качество на услугата гарантира проектът за по-чист транспорт в Сливен"}
{"url": "http://www.focus-news.net/news/2019/12/05/2726513/pozhar-e-izbuhnal-v-restoranta-na-hotel-v-stara-zagora-nyama-seriozno-postradali.html", "text": "Пожар е избухнал в ресторанта на хотел в Стара Загора. Сигналът е подаден в 4.20 часа сутринта на телефон 112, съобщиха за  Агенция „Фокус“  от  ОДМВР-Стара Загора . Петима души са леко пострадали - двама от тях са били обгазени, а трима души са с контузни рани. Веднага са били обслужени амбулаторно и са освободени без опасност за здравето им. На мястото на инцидента е извършен оглед и предстои разясняване на причините за пожара.  \r\n \r\nЗорница КОСТАДИНОВА", "date": "2019.12.05", "title": "Пожар е избухнал в ресторанта на хотел в Стара Загора, няма сериозно пострадали"}
{"url": "http://www.focus-news.net/news/2019/12/05/2726515/kathimerini-petima-dushi-sa-evakuirani-ot-hotel-v-atina-zaradi-pozhar-gostite-ostavat-v-kapana-na-oganya.html", "text": "Петима души са евакуирани от хотел в южната част на Атина заради пожар, съобщава електронното издание на гръцкия всекидневник  Kathimerini , като се позовава на информация от противопожарните служби. Предполага се, че голяма част от гостите на хотела остават в капана на огъня. \r\n \r\nПо предварителна информация пожарът е пламнал в хотел „Атенеум Палас“, който се намира на един от главните булеварди в южната част на града. За инцидента е съобщено в сутрешните часове на деня.  \r\n \r\nЗасега остава неясно дали хората, които са евакуирани, са гости или служители на хотела. Двама от тях са намерени в стълбището в сградата, а останалите трима са спасени с помощта на кран. \r\n \r\nСнимките и кратките видеоклипове, публикувани в интернет пространството, показват стелещ се дим от няколко прозореца на третия, четвъртия и петия етаж на сградата.  \r\n \r\nПожарната служба е изпратила на място 12 превозни средства и екип от 35 души. Друга информация не се съобщава.", "date": "2019.12.05", "title": "Kathimerini: Петима души са евакуирани от хотел в Атина заради пожар, гостите остават в капана на огъня"}
{"url": "http://www.focus-news.net/news/2019/12/05/2726518/avtomobil-se-e-blasnal-v-tramvay-v-sofiya.html", "text": "Катастрофа между лек автомобил и трамвай е станала около 12.45 в района на Руски паметник в София. Няма пострадали, съобщиха за  Агенция „Фокус“  от  СДВР . Установени са само материални щети. Движението не е затруднено. Изясняват се причините за катастрофата.  \r\n \r\nЗорница КОСТАДИНОВА", "date": "2019.12.05", "title": "Автомобил се е блъснал в трамвай в София"}
{"url": "http://www.focus-news.net/news/2019/12/05/2726521/telma-makedoniya-detskite-gradini-v-novi-sad-stavat-bezplatni-ot-1-yanuari.html", "text": "От 1 януари 2020 г. разходите за престой в детските градини в Нови Сад ще бъдат изцяло поети от градската администрация, съобщава македонската телевизия  „Телма“ . \r\n \r\n„Пребиваването на около 16 500 деца в детските градини в Нови Сад ще бъде изцяло финансирано от града. По този начин искаме да подмогнем на политиката за по-добър живот“, заяви кметът на Нови Сад Милош Вучевич пред сръбските медии. \r\n \r\nТой припомни, че държавата отпуска пари за двойките с репродуктивни затруднения и обяви изграждането на апартаменти за млади двойки на преференциални цени. Нови Сад, като център на местна власт, иска да даде своя принос за улесняване на живота на родителите, допълни Вучевич.", "date": "2019.12.05", "title": "„Телма“ (Македония): Детските градини в Нови Сад стават безплатни от 1 януари"}
{"url": "http://www.focus-news.net/news/2019/12/05/2726522/1745-narusheniya-sa-ustanoveni-za-sedmitsa-pri-spetsializirana-politseyska-operatsiya-za-skorost-v-oblast-veliko-tarnovo.html", "text": "1745 нарушения са установени за седмица в областта. Санкциите по тях са издадени в рамките на специализирана полицейска операция за скорост, която се проведе в периода 25 ноември – 1 декември. Това каза за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново.  \r\n \r\n945 от нарушенията са се случили в населени места, а 800 – извън тях. По-голямата част са станали през светлата част на денонощието. От направените анализи е видно, че провиненията за скорост се увеличават в тъмната част на денонощието. В тази връзка в Областна дирекция на МВР – Велико Търново са предприети мерки за засилване на полицейското присъствие и провеждане на повече специализирани операции по това време. \r\nВ рамките на акцията са издадени 11 предписания за отстраняване на нередности по пътното платно, подмяна на осветителни тела и сигнализация до АПИ и местни структури. \r\n \r\nПри проведената 24-часова операция за контрол на водачите, използващи места за спиране, предназначени за хора с трайни увреждания са проверени общо 176 шофьори. Установените нарушения са пет. Отнети са 7 свидетелства за управление на автомобил за неплатени глоби, връчени са 15 електронни фишове на водачи на автомобили и 1 на пътник в автомобил. \r\n \r\nЛуиза ТРАНЧЕВА", "date": "2019.12.05", "title": "1745 нарушения са установени за седмица при специализирана полицейска операция за скорост в област Велико Търново"}
{"url": "http://www.focus-news.net/news/2019/12/05/2726526/ert-gartsiya-pozharat-v-hotel-v-atina-broyat-na-horata-v-sgradata-ostava-neizvesten.html", "text": "Броят на хората, хванати в капана на огъня, избухнал в хотел в южната част на Атина, остава неизвестен, предава гръцкият национален телевизионен оператор  ERT . \r\n \r\nНа място са изпратени 35 пожарникари с общо 12 специализирани коли, поясниха службите. Усилията им за потушаване на огъня обаче са затруднени от мащаба на сградата.  \r\n \r\nУточнява се, че пожарът е пламнал на първото ниво на сградата, но бързо е обхванал етажите над него. Към момента се съобщава за петима евакуирани. Спасена е жена, която е настаненена в болница с тежки изгаряния. Голяма част от гостите на хотела са по терасите на сградата в очакване на потувашаване на огъня, подчертава медията.", "date": "2019.12.05", "title": "ERT (Гърция): Пожарът в хотел в Атина: Броят на хората в сградата остава неизвестен"}
{"url": "http://www.focus-news.net/news/2019/12/05/2726523/obshtina-dobrich-zapochna-priem-na-dokumenti-za-uprazhnyavane-na-taksimetrova-deynost.html", "text": "Общината започна прием на документи за упражняване на таксиметрова дейност. Началото на кампанията е от 3 декември. Това съобщи Росица Йорданова, зам.-кмет с ресор „Икономическо развитие и европейски фондове“, предаде кореспондент на  Радио „Фокус” – Варна .   \r\n \r\nДокументите се приемат на първо работно място в Центъра за услуги и информация в централната сграда на Община град Добрич. Зам.-кметът представи данни след анализ на постъпленията в Дирекцията от категоризации, търговия на открито, туристически данък и сезонни тераси. Към началото на декември в сравнение с 2018 година приходите са с 10 696 лв. по-малко. Очакванията на администрацията са до края на 2019 г. събиранията да достигнат размера на миналогодишните приходи по тези основания.  \r\n  \r\nЖулиета НИКОЛОВА", "date": "2019.12.05", "title": "Община Добрич започна прием на документи за упражняване на таксиметрова дейност"}
{"url": "http://www.focus-news.net/news/2019/12/05/2726512/sport-arsenal-posreshta-braytan-v-mach-ot-15-iya-krag-na-visshata-liga-v-angliya.html", "text": "Арсенал посреща Брайтън в мач от 15-ия кръг на Висшата лига в Англия. Двубоят започва от 22:15 часа на стадион \"Емирейтс\" в Лондон и може да се гледа по Диема спорт. \r\n \r\nТимът на Фреди Люнгберг се намира чак на деветото място във временното класиране с актив от 19 точки. Домакините са в сериозна криза, като нямат успех в 8 поредни срещи. Новият временен мениджър Фреди Люндберг дебютира с реми 2:2 срещу 19-ия Норич през уикенда. Арсенал има само 4 победи от началото на кампанията, като е записал още 7 равенства и 3 загуби. В последното си домакинство топчиите загубиха с 1:2 от Айнтрахт Франкфурт в Лига Европа. Преди това направиха 2:2 у дома срещу Саутхемптън във Висшата лига. Така тимът допусна по 2 гола в последните си 2 домакински срещи. \r\n \r\nГостите са във втората половина на класирането, като заемат 16-ата позиция с актив от 15 точки. Имат 4 победи през тази кампания, като са записали още 3 равенства и 7 загуби. Брайтън е в серия от 3 поредни поражения и ще се стреми да сложи край на негативната серия.", "date": "2019.12.05", "title": "Спорт: Арсенал посреща Брайтън в мач от 15-ия кръг на Висшата лига в Англия"}
{"url": "http://www.focus-news.net/news/2019/12/05/2726527/lek-avtomobil-se-zapalil-po-vreme-na-dvizhenie-v-kardzhali-nyama-postradali.html", "text": "Лек автомобил се запалил по време на движение тази сутрин около 8.00 часа на ул. „Стефан Стамболов“ в Кърджали, няма пострадали. Това съобщиха от  ОДМВР - Кърджали . Екип от четирима пожарникари загасил огъня, който унищожил купето на колата. Късо съединение в електрическото табло причинило запалването.", "date": "2019.12.05", "title": "Лек автомобил се запалил по време на движение в Кърджали, няма пострадали"}
{"url": "http://www.focus-news.net/news/2019/12/05/2726528/hristo-hristov-vstapi-v-dlazhnost-kato-administrativen-rakovoditel-na-okrazhna-prokuratura-veliko-tarnovo.html", "text": "Христо Христов встъпи в длъжност „административен ръководител – окръжен прокурор“ на Окръжна  прокуратура – Велико Търново, с ранг „прокурор във ВКП и ВАП“. Това съобщават от пресцентъра на  Апелативна прокуратура - Велико Търново . Актът за встъпване в длъжност беше връчен от административния ръководител - апелативен прокурор на Апелативна прокуратура Таня Недкова. \r\nПрокурор Христов е избран за длъжността с решение на Прокурорската колегия на Висшия съдебен съвет от 13 ноември.  \r\n \r\nВ концепцията си за стратегическо управление на Окръжна прокуратура – Велико Търново, представена пред ВСС, прокурор Христов е набелязал като приоритетни цели за развитие ѝ: повишаване на нивото на срочност на решаване на преписките, повишаване качеството на прокурорската и следователската работа, подобряване на квалификацията на магистрати и служители, запазване на челното място на ВТОП по малък брой върнати от съда дела. В концепцията обръща и важно място на решаване на социално- битовия проблем на Окръжна и Районна прокуратури във Велико Търново, свързан с недостиг на помещения за прокурори и служители. \r\n \r\nПри изслушването на Христо Христов, членовете на ВСС посочиха, че той е участвал в екипа, който изключително добре се е справил с управлението на окръжната прокуратура, има добър административен опити и се ползва с авторитет сред колегите, изключително деен и с ясни виждания какво може да се направи за развитието на Окръжна прокуратура – Велико Търново. \r\n \r\nХристо Христов има над 20 години юридически стаж в органите на съдебната власт, като е преминал последователно като съдебен кандидат, следовател, прокурор в Районна и Окръжна прокуратури и заместник окръжен прокурор. В органите на съдебната власт е започнал като съдебен кандидат през 1999 година. От 2000 г. до 2006 г. е следовател в Окръжна следствена служба - Велико Търново. От 2006 година е назначен като прокурор в Районна прокуратура – Елена, като от 2009 г. е командирован като прокурор в Окръжна прокуратура – Велико Търново. От 2012 г. с решение на ВСС е назначен за заместник на административен ръководител – заместник окръжен прокурор на Окръжна прокуратура-Велико Търново, като в момента е изпълняващ функциите административния ръководител – окръжен прокурор на същата прокуратура. Има ранг „прокурор в ВКП и ВАП“. За професионалната си дейност е многократно поощряван.", "date": "2019.12.05", "title": "Христо Христов встъпи в длъжност като административен ръководител на Окръжна прокуратура – Велико Търново"}
{"url": "http://www.focus-news.net/news/2019/12/05/2726525/uvelichenie-na-danak-za-sgradi-i-taksa-za-bitovi-otpadatsi-se-predlaga-v-obshtina-petrich-ot-sledvashtata-godina.html", "text": "Увеличение на данък за сгради и такса за битови отпадъци се предлага в община Петрич от следващата година. Това става ясно от предложените изменения в две наредби – Наредбата за определяне размера на данъците и Наредбата за определяне на цените на услугите и местните такси, съобщиха от пресцентъра на  Община Петрич .  Наредбите вече са качени на сайта на Общината за обществено запознаване.  \r\n \r\nЗа 2020 г. при данъка за недвижимите имоти се предлага увеличение за граждани и фирми, както следва: 0,8 промила за граждани и 0,3 промила за фирми. При крайната калкулация се стига до уеднаквяване на налога за двете категории – 1,8 промила на годишна база. При таксата битови отпадъци увеличението е с 1,6 промила за домакинствата в града, 1,5 промила за по-големите села в общината и 1 промил ръст за по-малките населени места. За фирмите промилите такса смет се запазват, става ясно от внесеното предложение.  \r\nТака при крайно изчисление се стига до: 5,5 промила такса битови отпадъци за града, 8,5 промила за по-големите села и 8 промила за по-малките. Директорът на дирекция „Местни данъци и такси“ Илиян Цветков калкулира, че става въпрос средно за четири лева увеличение общо в данък сграда и такса битови отпадъци месечно, ако говорим например за сгради с данъчна оценка 20 000 лв. Ставката за юридически лица при такса битови отпадъци да се запази без промяна за 2020 г. предлагат от отдел „Местни данъци и такси“.  \r\n \r\nПрактически, според обясненото, общинарите правят разместване на трите компонента, които формират такса битови отпадъци. От 2,8 промила на 2,5 промила се намалява таксата за сметосъбиране и сметоизвозване; от 0,6 промила на 1,5 промила се увеличава таксата за обезвреждане на битови отпадъци; от 0,5 промила на 1,5 промила се увеличава таксата за почистване на територии за обществено ползване. Преизчислението се налага, заради вече приетия ръст на отчисленията, които Общината дължи на РИОСВ за Депото за битови отпадъци, които отчисления от 2020 г. се покачват като стойност от 57 лв. на 95 лв. „Тези средства няма откъде да дойдат в бюджета“, обобщи директорът на отдел „Местни данъци и такси“ Илиян Цветков.", "date": "2019.12.05", "title": "Увеличение на данък за сгради и такса за битови отпадъци се предлага в община Петрич от следващата година"}
{"url": "http://www.focus-news.net/news/2019/12/05/2726529/bbc-marsohod-ima-tsel-da-promeni-istoriyata.html", "text": "Британски инженери започнаха да тестват технологии, които ще са необходими, за да донесат проби от марсианските скали на Земята, предава  BBC . \r\n \r\nЕкипът на Еърбъс (Airbus) подготвя прототип на устройство, което да разпознава и вдига малки цилиндри от земята. Това е подготовка за важната част от многомилиарден проект, който обединява американските и европейските космически агенции- НАСА и Европейската космическа агенция (EKA).  \r\n \r\nВръщането на скалните и праховите материали обратно в лабораториите на Земята ще бъде най-добрият начин да се отговори на въпроса дали съществува живот на Марс. Това обаче отнема повече от десетилетие.  \r\n \r\nПланът е марсианските проби да бъдат събрани, опаковани и складирани на повърхността на Червената планета на различни места. Това трябва да се извърши от американско устройство, което започва своята работа след седем месеца. По-късно европейски робот, който ще бъде изпратен през 2026 г., ще се движи и събира цилиндрите . Устройството ще ги достави до станция за обработка, откъдето могат да бъдат изпратени на Земята.  \r\n \r\nПробите трябва да пристигнат на Земята през 2031 г.  \r\nМиналата седмица Европейският съюз одобри близо 600 млн. евро за роботизирано изследване на Марс. Това ще даде възможност на EKA да продължи да напредва в дизайна на устройството и останалите европейски елементи в проекта, които включват сателит за пренасяне на пробите от орбита на Марс обратно на Земята.  \r\n \r\n : Мария Факова", "date": "2019.12.05", "title": "BBC: Марсоход има цел да промени историята"}
{"url": "http://www.focus-news.net/news/2019/12/05/2726533/sky-news-haski-podpali-kuhnyata-na-sobstvenitsite-si-pritoplyayki-kiflichki-v-mikrovalnova-pechka.html", "text": "Хъски подпали кухнята на собствениците си, притопляйки кифлички в микровълнова печка, докато е било само в дома, съобщава британската телевизия  Sky News .  \r\n \r\nПо данни на противопожарните служби в Есекс, кучето е включило микровълнова фурна, в която е имало няколко кифлички. Според пожарникарите обаче домашният любимец е задействал уреда „по невнимание“. В резултат кифличките прегоряли и се образували искри, от които пламнал малък пожар.  \r\n \r\nПо време на инцидента хъскито – което няма име – е било само у дома. Стопанинът му обаче е имал камера в дома си, свързана директно със смартфона му. Благодарение на това е забелязал произшествието навреме. \r\nДжеф Уол от пожарната станция в Корингъм споделя: „Явно инцидентът е странен, но все пак можеше да бъде по-сериозен. Когато пристигнахме, кухнята беше изпълна с дим“. \r\n \r\n„Нашият съвет е винаги да поддържате микровълновата чиста, без храна и всякакви опаковки. Животните или децата могат да я включат по-лесно, отколкото си представяте - затова, моля, не рискувайте“, апелират пожарникарите.  \r\n„Умното куче“ е останало невредимо в произшествието.", "date": "2019.12.05", "title": "Sky News: Хъски подпали кухнята на собствениците си, притопляйки кифлички в микровълнова печка"}
{"url": "http://www.focus-news.net/news/2019/12/05/2726530/rositsa-yordanova-zam-kmet-na-dobrich-pri-proverka-sobstvenitsite-na-targovski-i-turisticheski-obekti-tryabva-da-predstavyat-dogovori-po-zakona-za-avtorskoto-pravo.html", "text": "При проверка от страна на Общината собствениците на търговски и туристически обекти трябва да представят договори във връзка със Закона за авторското право и сродните му права. Това съобщи Росица Йорданова, зам.-кмет с ресор „Икономическо развитие и европейски фондове“, предаде кореспондент на  Радио „Фокус” – Варна .  \r\n \r\n„Във връзка със Закон за авторското право и сродните му права кметовете на общини упражняват контрол върху търговските и туристически обекти“, отбеляза зам.-кметът. По думите ѝ ще се следи за предварително уредени права от страна на търговците за публично изпълнение на живо или чрез запис. В този контекст веднъж годишно кметът чрез упълномощени лица извършва такива проверки по обектите.  \r\n \r\n„Договорите трябва да са задължително два на брой – веднъж с автора на записа и втори път с продуцента. След месец март 2020 година по план-график Общината ще започне такива проверки“, каза Росица Йорданова. Апелът е към търговците да се подготвят за подобни проверки. При установени нарушения следва да бъде налаган акт за имуществена санкция и той е в размер от 2 000 до 10 000 лв. \r\n \r\nЖулиета НИКОЛОВА", "date": "2019.12.05", "title": "Росица Йорданова, зам.-кмет на Добрич: При проверка собствениците на търговски и туристически обекти трябва да представят договори по Закона за авторското право"}
{"url": "http://www.focus-news.net/news/2019/12/05/2726534/bsp-prizovava-premiera-i-pravitelstvoto-da-napravyat-vnimatelen-pregled-v-otnosheniyata-mezhdu-balgariya-i-rusiya-i-da-se-opitat-da-gi-normalizirat.html", "text": "БСП призовава премиера и правителството да направят внимателен преглед в отношенията между България и Русия и да се опитат да ги нормализират. Това каза народният представител от БСП и зам.-председател на парламента Кристиан Вигенин пред журналисти във връзка с обяването на български дипломат от посолството ни в Москва за персона нон грата от Руската федерация, предаде репортер на  Агенция \"Фокус\" . \r\n \r\n\"Лошо е, когато се стигне до подобно изгонване на дипломати. Вярно е, че това е стандартна дипломатическа практика, която често се прилага. Реципрочно страната, чиито дипломат е изгонен, прави същото. Самият факт, че се стига до подобни отношения между двете страни, означава, че има проблем. Смятам, че и отговорът на министър-председателя вчера не беше достатъчно премерен и ясен по отношение на строителството на \"Турски поток\"\", каза още Вигенин.  \r\n \r\nТой отправи призив към премиера и правителството от името на БСП. \"Призоваваме министър-председателя и правителството като цяо да направят внимателен преглед на ситуацията в отношенията между България и Русия в момента и да се опитат да ги нормализират и да видят къде са допирните точки и взаимноизгодните стъпки, които могат да бъдат направени, а не да се задълбават в посока засилване на напрежението и конфликт между двете страни\", каза депутатът от БСП.  \r\nДеница КИТАНОВА", "date": "2019.12.05", "title": "БСП призовава премиера и правителството да направят внимателен преглед в отношенията между България и Русия и да се опитат да ги нормализират"}
{"url": "http://www.focus-news.net/news/2019/12/05/2726524/siyka-mileva-spetsializirana-prokuratura-za-petima-ot-uchastnitsite-v-organiziranata-prestapna-grupa-za-kompyutarni-izmami-iskame-myarka-zadarzhane-pod-strazha.html", "text": "За петима от участниците в организираната престъпна група за компютърни измами искаме мярка „Задържане под стража. Това каза говорителят на Специализираната прокуратура Сийка Милева на брифинг във връзка с разкриването на международна организирана престъпна група за компютърни измами, предаде репортер на  Агенция „Фокус“ . На единия от тях е наложена мярка „Парична гаранция“ поради влошеното му здравословно състояние.  \r\n \r\nОрганизираната престъпна група за пране на пари е действала е от 2016 г. Един от участниците е с ливанско гражданство, друг – с българо-иракско, но постоянно пребиваващ на територията на България, а останалите са български граждани.  \r\nПовечето от тях са с предходни осъждания за кражби и документни измами.  \r\n \r\nИзмамата се е случвала чрез нерегламентиран достъп до електронните пощи на две търговски дружества, които са били в процес на сключване на сделка.  \r\n \r\n„В обичайната кореспонденция между две търговски дружества се намесва трето лице, представящо се за доставчик на стоки или услуги. Той изпраща проформа-фактура с подменена банкова сметка, като така се отклонява банковата транзакция и тя постъпва по сметка, която е пряко контролирана от извършителя на компютърната измама. Извършителят имал нерегламентиран достъп до пощенски кутии на дружествата. Осъществява се чрез налучкване или изпращане на фишинг имейл или компютърен вирус. Извършителят следи протичащата кореспонденция и се намесва в момента, в който се уговарят условията по плащането и изпраща преправена банкова сметка“, посочи още Милева.  \r\n \r\nТеодора ПАВЛОВА", "date": "2019.12.05", "title": "Сийка Милева, Специализирана прокуратура: За петима от участниците в организираната престъпна група за компютърни измами искаме мярка „Задържане под стража“"}
{"url": "http://www.focus-news.net/news/2019/12/05/2726520/mezhdunarodniya-den-na-dobrovoletsa-otbelyazvat-mladite-chervenokrasttsi-ot-klub-da-imash-golyamo-sartse-ne-tezhi-v-kardzhali.html", "text": "Международния ден на доброволеца отбелязват младите червенокръстци от клуб „Да имаш голямо сърце не тежи“ в Кърджали, които днес провеждат своето отчетно-изборно събрание, а проф. д-р Тодор Черкезов, председател на Областната организация на БЧК в Кърджали и член на Националния съвет на БЧК, поздрави сътрудниците на БЧК със специално обръщение към тях, предаде кореспондент на  Радио „Фокус“ . Проф. Черкезов посочи, че доброволците са безспорно най-важният човешки ресурс за Българския червен кръст. „Те са хората, които в днешните трудни за всички ни времена, вършат своята работа безвъзмездно, без да очакват някаква награда или заплащане за свършеното. Най-често наградата за усилията е добрата дума, признанието, получените нови знания и постигната лична удовлетвореност“, добави той.  \r\n \r\nПроф. Черкезов посочи, че да си доброволец е въпрос на личен избор и начин на мислене. „Гордея с доброволците на БЧК от всички поколения в област Кърджали. „Удовлетворен съм от факта, че през последните години постигаме устойчивост в броя на хората, които доброволно отдават своя труд и време, а понякога и лични средства, за да подкрепят дейностите на БЧК“, каза той. Съществено е делът на младите червенокръстци от 8-те клубове на БМЧК в област Кърджали, както и техният принос в подкрепа на нуждаещите се техни връстници нараства.  \r\n \r\n„През 2019 година клубовете на БМЧК в Джебел, Момчилград, Крумовград, Ардино, Черноочене, Бенковски и Кърджали буквално налагат нови стандарти в доброволческата дейност с иновативни прояви и  висока ефективност“, добави той. В момента 263 са дългосрочните възрастни доброволци, в това число емблематичният в системата на БЧК Екип 254, и на 226 членове на БМЧК в областта, които се включват активно в социално-помощната дейност, в здравната просвета, в организацията и провеждането на благотворителни кампании.  \r\n \r\n„Благодаря на ръководните състави на 7-те общински организации, които също са доброволци, но с друг профил, за  застъпничеството на общинско ниво за решаване на проблеми на конкретни хора. Към 1 декември 2019 година нашите доброволци са дарили 7902 работни часове от своето време на деца и възрастни хора от различни общности, които се нуждаят от подкрепа“, каза още той. По думите му благодарение и на кметовете на малките населени места, на чийто доброволен труд и лични транспортни средства се реализира за 12-та поредна година трудната Европейска програма за подпомагане на най-нуждаещите се лица с индивидуални хранителни пакети.  \r\n \r\nТой добави, че само през месец декември чрез служители и доброволци тази помощ ще достигне до близо 6 000 правоимащи лица. „Символичен домакин на областното отбелязване на Международния ден на доброволеца са младите червенокръстци от клуб „Да имаш голямо сърце не тежи“, които днес провеждат своето отчетно- изборно събрание. През 2019 година това отново е клубът, провел най-много благотворителни инициативи и отличен от Държавната агенция за закрила на детето по време на Празника на доброто в Националния дворец на културата в София. Пожелавам на всички доброволци много здраве, сили и вдъхновение в достойната ни дейност в подкрепа на хората, нуждаещи се от помощ и съчувствие в тежък за тях момент“, допълни проф. Черкезов. \r\n \r\nДарина ДЕЕНИЧИНА", "date": "2019.12.05", "title": "Международния ден на доброволеца отбелязват младите червенокръстци от клуб „Да имаш голямо сърце не тежи“ в Кърджали"}
{"url": "http://www.focus-news.net/news/2019/12/05/2726541/ivaylo-spiridonov-gdbop-za-razkrivaneto-na-prestapnata-grupa-za-kompyutarni-izmami-ni-pomogna-informatsiya-za-samnitelni-parichni-prevodi-dadena-ni-ot-balgarski-banki.html", "text": "ГДБОП има изключително добро сътрудничество с Асоциацията на банките в България и реално след извършен обстоен анализ стигнахме до тези хора след подадена информация от български банки за съмнителни преводи. Това каза директорът на ГДБОП Ивайло Спиридонов  на брифинг във връзка с разкриването на международна организирана престъпна група за компютърни измами, предаде репортер на  Агенция „Фокус“ . \r\n„По този начин се стигна до тези хора. Това е доста дълъг процес, свързан с проведени оперативно-издирвателни мероприятия по изключително сложна престъпна дейност. Затова разкриването на въпросната група отне толкова време, тъй като колегите хвърлиха доста сериозни усилия“, добави още той.  \r\n \r\nТой определи организираната престъпна група като изключително интересна. \r\n„За тези години в ГДБОП многократно сме провеждали операции по установяване на финансови мулета и само преди няколко дни приключи операцията, разпоредена от „Интерпол“, за установяване на такива мулета. За първи път се стига до едно ниво над финансовото муле. Стигнали сме до лицата, които правят една фирма, установяват възможност за теглене и прехвърляне на парите по електронен път и набиране на такива финансови мулета. Хората, които хакват имейлите на фирмите, се намират някъде по света. Другите етапи от въпросния процес също не се правят на наша територия“, обясни Спиридонов.  \r\nТеодора ПАВЛОВА", "date": "2019.12.05", "title": "Ивайло Спиридонов, ГДБОП: За разкриването на престъпната група за компютърни измами ни помогна информация за съмнителни парични преводи, дадена ни от български банки"}
{"url": "http://www.focus-news.net/news/2019/12/05/2726540/tass-sergey-lavrov-prizova-osse-da-obarne-po-golyamo-vnimanie-na-situatsiyata-na-balkanite.html", "text": "Ситуацията на Балканите изисква повишено внимание от страна на Организацията за сигурност и сътрудничество в Европа (ОССЕ). Това подчерта министърът на външните работи на Руската федерация Сергей Лавров, изказвайки се на заседание на първите дипломати на страните-участнички в ОССЕ в Братислава, предава  TACC . \r\n \r\n„Сложната ситуация на Балканите изисква по-голямо внимание. Присъствието на ОССЕ не трябва да се използва за решаване на проблемите с евроатлантическата интеграция на страните от региона. Всякакви действия в нашата организация, които нарушават резолюция 1244 на Съвета за сигурност на ООН, са неприемливи. Важно е да се помни, че дейностите на изпълнителната структура на ОССЕ, включително броят на неговите институции трябва да бъде ориентиран към ползата на всички участващи държави. Само на принципите на взаимно уважение и баланс на интересите може да бъде разкрит заложеният, мащабен потенциал на ОССЕ\", категоричен бе Лавров. \r\nМосква не счита за подходящо да модернизира Виенския документ от 2011 г. за мерките за изграждане на доверие и сигурност, като се има предвид, че западните страни водят политика на агресивно ограничаване на Русия, добави руският външен министър. \r\n„В ситуация, в която вместо диалог се сблъскваме с агресивно ограничаване на страната ни, не виждаме причина да говорим за модернизиране на Виенския документ от 2011 г.\", заяви Лавров. \r\n \r\nМинистърът отбеляза, че ОССЕ трябва активно да се бори със заплахите от тероризма и наркотрафика. В същото време той обърна внимание на необходимостта от качественото разработване на проект за енергийно сътрудничество и цифрови иновации. \r\n \r\n„Потенциалът на ОССЕ е особено търсен за решаване на остри хуманитарни проблеми. Нека ви напомня, че срамният феномен на лица без гражданство продължава в Латвия и Естония. В Украйна руският език, на който говори по-голямата част от населението, е подложен на груба дискриминация... Редица държави грубо нарушават своите задължения за осигуряване на свобода на медиите и равен достъп до информация\". \r\n \r\nВиенският документ е приет на 30 ноември 2011 г. на пленарното заседание на Форума за сътрудничество в областта на сигурността. Целта му е да намали заплахата от военни конфликти в региона. Участващите държави обменят ежегодно информация за военните сили и основните оръжейни системи, за отбранителното планиране и военните бюджети на страните, припомня ТАСС.", "date": "2019.12.05", "title": "ТАСС: Сергей Лавров призова ОССЕ да обърне по-голямо внимание на ситуацията на Балканите"}
{"url": "http://www.focus-news.net/news/2019/12/05/2726542/ombudsmanat-diana-kovacheva-noviyat-proekt-na-zakona-za-zemedelskite-zemi-ne-premahva-sistemniya-harakter-na-narushenoto-pravo-na-sobstvenost.html", "text": "Повече справедливост за дребните собственици и ползватели на земи - за това настоява в свое становище до министъра на земеделието, храните и горите Десислава Танева омбудсманът доц. Диана Ковачева във връзка с новия проект на Закона за земеделските земи, съобщиха от пресцентъра на  омбудсмана . Проектът е качен за обществено обсъждане на интернет страницата на Министерството на земеделието, храните и горите (МЗХГ).   \r\n \r\nОмбудсманът обръща внимание на факта, че проблемите на поземлените отношения трайно присъстват в жалбите на гражданите до институцията и че в годишните доклади за дейността на институцията до Народното събрание многократно е извеждана препоръката за допълнителни гаранции и повече справедливост в поземлените отношения за „слабата страна“, в лицето на дребните собственици. Затова и основен акцент в становището е да се възстанови нарушеният баланс в поземлените отношения и се даде допълнителна защита на правата на дребните и средните собственици при изработването на новия проект. \r\n \r\nМерките, предложени от омбудсмана, са: \r\n-\tадекватно данъчно облагане на едрата поземлена собственост; \r\n-\tограничения за притежаването и ползването на земеделски земи; \r\n-\tулеснен достъп до земя на безимотни и малоимотни граждани; \r\n-\tустановяване на минимални размери на арендните/наемните плащания; \r\n-\tобвързване на предоставянето на субсидиите за подпомагане на площ с плащането на рента на собствениците на земите по договорите за ползването им;  \r\n-\tвъвеждане на извънсъдебен ред за разрешаването на свързани с плащанията за ползването на земеделските земи спорове. \r\n \r\n„Част от предложенията са и мерки, препятстващи концентрацията на собственост и ползване на земя. Те са в съответствие с препоръките от „Доброволните насоки за отговорно управление на земеползването, рибарството и горите в контекста на националната хранителна сигурност” на Организацията по прехрана и земеделие, на Резолюцията на Европейския парламент от 27 април 2017 г. относно актуалното положение във връзка с концентрацията на земеделска земя в ЕС (2016/2141(INI)) и в Тълкувателното съобщение на Комисията относно придобиването на земеделска земя и правото на Европейския съюз (2017/C 350/05) от 18 октомври 2017 г.) за разширяването на регулативните и контролните функции на държавата за ограничаване на монопола на едрите собственици и ползватели на земеделски земи и в защита на „слабата страна“ в поземлените отношения. А в България това са милионите дребни собственици на земеделски земи, както и дребните и средните ползватели“, пише в становището си омбудсманът. \r\n \r\nДоц. Ковачева подчертава и липсата на решения в проекта, засягащи приключването на поземлената реституция. Омбудсманът констатира, че за хиляди граждани възстановяването на правата им не е приключило и те са само „номинални“ собственици, без реален достъп до земя, тъй като не са довършени възстановителните и обезщетителните процедури по реда на Закона за собствеността и ползването на земеделските земи.    \r\n  \r\nДиана Ковачева е категорична, че проектът трябва да се съобрази с препоръките на Европейския съд по правата на човека /ЕСПЧ/ за приключване на поземлената реституция, като се въведат в националното законодателство  „срокове за изпълнението на административните и съдебни решения на компетентните вътрешни органи, с които е възстановено правото на собственост върху земеделски земи и средство за защита, даващо възможност на заинтересованите лица да получат обезщетение в случай на неспазване на същите тези срокове“. \r\nПрепоръките на ЕСПЧ се основават на констатациите му за системния характер на нарушението на право на собственост по чл. 1 от Протокол 1 от Конвенцията за защита на правата на човека и основните свободи, каквото е продължителното неприключване на поземлената реституция в България.  \r\n \r\n„Предлагам съобразяването на уредбата на земеползването в проекта на Закон за земеделските земи със съдържащите се предложения като гаранция за устойчиво развитие на поземлените отношения и справедливо разпределение на ползите от земеделската земя в обществото“, обобщава в становището си омбудсманът. \r\n \r\nСтановището на омбудсмана е публикувано  .", "date": "2019.12.05", "title": "Омбудсманът Диана Ковачева: Новият проект на Закона за земеделските земи не премахва системния характер на нарушеното право на собственост"}
{"url": "http://www.focus-news.net/news/2019/12/05/2726544/120-studenti-poluchiha-v-stara-zagora-diplomite-si-ot-agrarniya-fakultet-na-trakiyskiya-universitet.html", "text": "На тържествена церемония днес в новия културен център „Стара Загора“ бяха връчени дипломите на успешно завършилите своето образование студенти от Аграрния факултет на Тракийския университет. Това съобщиха от пресцентъра на  Община Стара Загора .  \r\n \r\n120 са общо завършилите „Рибовъдство и аквакултура“, „Агрономство“, „Зооинженерство“, „Аграрно инженерство“ и „Екология и опазване на околната среда“. Отличник на випуска е Албена Бекярова, бакалавър „Екология и опазване на околната среда“. 42-ма абсолвенти получиха грамота и поздравления за отличен успех.  \r\n \r\nПоздрав към всички в залата отправи министърът на земеделието, храните и горите Десислава Танева. „Вие сте шанса да бъдем по-ефективни, да постигаме повече и добри резултати. Вие отговаряте на предизвикателствата на днешното време и ние имаме нужда от вас“, сподели с абсолвентите министър Танева. Тя подчерта, че Тракийският университет има заслужено право да се гордее със своите студенти, както и благодари за ползотворната съвместна работа с министерството по различни ресорни казуси.   \r\n„С особено вълнение заставам пред вас днес, за да ви поздравя. Радвайте се на здраве и успех. Показвайте на практика това, което научихте през тези години“, обърна се към аудиторията и председателят на Общинския съвет Мария Динева.  \r\n \r\nПожелания за успешна реализация отправиха още деканът на Аграрния факултет доц. д-р Димитър Панайотов и ректорът на Тракийския университет доц. д-р Добри Ярков.  \r\nДеца от 4-та група на детска градина „Звездица“ поздравиха завършващите с танц. Изпълнение на гайда от абсолвента Веселин Ганчев също прозвуча в залата минути преди официалната церемония.  \r\nГости на тържеството бяха още десетки представители на държавни и местни институции, преподаватели, родители и близки на абсолвентите.", "date": "2019.12.05", "title": "120 студенти получиха в Стара Загора дипломите си от Аграрния факултет на Тракийския университет"}
{"url": "http://www.focus-news.net/news/2019/12/05/2726531/d-r-slavita-dzhambazova-bchk-dobrovoltsite-sa-tezi-koito-predostavyat-parvata-dolekarska-pomosht-psiho-sotsialnata-podkrepa-i-psihologichna-pomosht-na-postradalite.html", "text": "Доброволците са най-важната част от Червения кръст, те са фундаменталната същност. Доброволците са и тези, които предоставят помощта на нуждаещите се. Това, което правите е толкова интересно и ценно, че ние сме избрали празника по традиция да бъде точно с младите хора в завършека на зимната академия. Те предоставят първата долекарска помощ, психо-социалната подкрепа и първата психологична помощ. Това каза заместник-генералният директор на Български червен кръст д-р Славита Джамбазова след провелата се демонстрация на спасителни действия при инцидент с възникнал пожар в учебна среда, предаде репортер на  Агенция „Фокус“ . \r\n \r\n„Трябва да се гордеем, че нашата организация е предоставила каузи, мисия и дейности, които да привличат хората. В България има 18 000 доброволци – една част от тях са възрастни хора, но голяма част от тях са млади хора. Затова за нас е много важно да знаем, че млади хора осигуряват голямото бъдеще на организацията – нейното естествено продължение“, посочи Джамбазова.  \r\n \r\nТя обърна внимание, че доброволецът трябва да умее да работи качествено. „Затова в нашата организация залагаме на подготовката на доброволците, за да не нанасят щети на пострадалите“, добави още тя. По думите ѝ в днешния ден се е състояло едно много качествено ниво на работа. Джамбазова отправи благодарност както към доброволците, така и към служителите на БЧК. Тя припомни, че на днешния ден през 1985 г. ООН определя 5 декември да бъде Международен ден на доброволците.  \r\nЗорница КОСТАДИНОВА", "date": "2019.12.05", "title": "Д-р Славита Джамбазова, БЧК: Доброволците са тези, които предоставят първата долекарска помощ, психо-социалната подкрепа и психологична помощ на пострадалите"}
{"url": "http://www.focus-news.net/news/2019/12/05/2726532/korneliya-ninova-bsp-lazha-e-informatsiyata-che-az-i-premierat-sme-se-dogovaryali-za-subsidiite-vnesli-sme-predlozhenieto-si-otkrito-i-shte-go-zashtitavame-otkrito.html", "text": "Лъжа е информацията, че аз и премиерът сме се договаряли за субсидиите - ДПС искат да замаскират своето участие в управлението. Това каза лидерът на БСП Корнелия Нинова пред журналисти във връзка с твърдението на Мустафа Карадайъ, че тя и Бойко Борисов са се договорили за предложението за 8 лв. партийна субсидия на глас, предаде репортер на  Агенция \"Фокус\" . \r\n\"По повод споделената от г-н Карадайъ информация, че сме договаряли аз и премиера Борисов промяна в субсидията, това е лъжа. Интересно ми е защо го павят от ДПС след като осъзнато го правят, че нито съм се срещала, нито съм говорила по телефон, нито съм договаряла с г-н Борисов такова нещо\", каза още Нинова и посочи, че според БСП има поне две причини.  \r\n \r\n\"Първата е, че това е опит ДПС да прикрият вече известният и за децата факт, че те участват в това управление и да прехвърлят някакво задкулисие или скрита коалиция между ГЕРБ и БСП, за да замаскират своето участие. Второто е, че на ДПС им е удобно в момента статуквото - партиите да се финансиат от бизнеса, от мафия задкулисно, за да могат бизнесът, лобита и кръгове да диктуват политиката\", подчерта Корнелия Нинова.  \r\n \r\n\"Нашата позиция винаги е била ясна и открита - 1 лв. субсидия за партиите е убиване на опозицията, посегателство върху плурализма и многопартийната система в България. Отварянето за безконтролно пълно без ограничение финансиране от бизнеса е намеса на икономически интереси и лобита в правенето на политика\", посочи още Нинова.  \r\n \r\nЛидерът на БСП припомни, че е поканила всички партии за обсъждане на размера на субсидията преди обсъждането на държавния бюджет. \"Не получихме разбиране. Внесохме си сами предложението в бюджета, което ще гласуваме днес. Втората стъпка - поискахме международна експертиза и подкрепа. Т.е. официално през европейски институции, през международни - и я получихме. Имаме подкрепата вече знаете от ОССЕ, в което се осъждат последните промени в Изборния кодекс, финансирането от фирми. Препоръки се отправят да се отменят измененията изцяло. Т.е. нашата позиция е открита и принципна. Разумно държавно финансиране на партиите, така че да се гарантира многопартийност, плурализъм и нормално функциониране на демокрацията, затваряне на вратата за бизнеса за влияние върху политиката. Днес ние ще защитаваме открито своето предложение. Внесли сме го открито и ще го защитаваме открито. Как ще гласуват другите партии е решение, в което ние не се месим\", допълни Корнелия Нинова. \r\nДеница КИТАНОВА", "date": "2019.12.05", "title": "Корнелия Нинова, БСП: Лъжа е информацията, че аз и премиерът сме се договаряли за субсидиите - внесли сме предложението си открито и ще го защитаваме открито"}
{"url": "http://www.focus-news.net/news/2019/12/05/2726548/yavor-kolev-gdbop-parite-ot-kompyutarnite-izmami-sa-bili-prevezhdani-po-smetki-v-balgariya-a-vposledstvie-sa-stigali-do-finansovi-muleta-v-kitay.html", "text": "Парите се превеждат от компаниите-жертви по сметките в България и впоследствие чрез интернет банкиране организаторите на престъпната дейност превеждат около 44 милиона евро и 15 милиона долара към банкови сметки на финансови мулета в Китай и Хонконг. Това каза ръководителят на Отдел „Киберпрестъпност“ към ГДБОП на брифинг във връзка с разкриването на международна организирана престъпна група за компютърни измами, предаде репортер на  Агенция „Фокус“ . \r\n \r\nХакерите, които се занимават с поразяване на компютърните системи, са действали по няколко начина, като единият от тях е така наречения „Троянски кон“. \r\n„Това се използва, когато се контролира активността на конкретното компютърно устройство. Другият вариант е чрез фишинг мейл: мейл, чрез който се крадат пароли за електронна поща. Третият начин е чрез налучкване“, добави той.  \r\nБили са компрометирани пощенски кутии на фирми-жертви от САЩ и Европа. Била е следена кореспонденцията, която двете фирми помежду си водят и на определен етап, когато се стига до разплащане, проформа-фактурата се подменя с банковата сметка, на дружеството-контрагент. Тогава фирмата-жертва превежда парите  не на компанията, с която има финансово-търговски отношения, а на сметка, която се контролира от организираната престъпна група.  \r\n \r\nТеодора ПАВЛОВА", "date": "2019.12.05", "title": "Явор Колев, ГДБОП: Парите от компютърните измами са били превеждани по сметки в България, а впоследствие са стигали до финансови мулета в Китай"}
{"url": "http://www.focus-news.net/news/2019/12/05/2726545/ria-novosti-turtsiya-odobri-plana-na-nato-za-zashtita-na-polsha-i-baltika.html", "text": "Турският президент Реджеп Тайип Ердоган заяви, че Турция е одобрила плана на НАТО за защита на Полша и Балтика по време на срещата на върха на НАТО в Лондон, предава  РИА Новости .  \r\n \r\n : Мария Факова", "date": "2019.12.05", "title": "РИА Новости: Турция одобри плана на НАТО за защита на Полша и Балтика"}
{"url": "http://www.focus-news.net/news/2019/12/05/2726546/evrodeputatat-eva-maydel-gerbenprabotim-s-kmetovete-evropa-da-stiga-do-vseki-i-navsyakade.html", "text": "Местната власт е тази, която ежедневно се сблъсква с притесненията и потребностите на гражданите и работи усилено за разрешаването на местните проблеми. Кметовете са именно и моста между това, което се случва на европейско и национално ниво. Те ни помагат да направим така, че Европа да достигне до всяко населено място, до всеки човек. И се радвам, че днес можем да отбележим колко важна е тази нелека и отговорна мисия. Това заяви българският евродепутат Ева Майдел по време на специалната пленарна сесия на Комитета на регионите по случай 25-ата му годишнина, съобщиха от пресцентъра на  ПП ГЕРБ . Заедно с Майдел почетни гости на събитието бяха зам.-председателят на Европейската комисия Марош Шефчович, председателят на Европейския икономически и социален комитет Лука Жайер, както и домакинът Председателят на Комитета на Регионите (КоР) Карл-Хайнц Ламберц.  \r\n \r\n\"Бюджетът на ЕС е много добър инструмент за подпомагане на общините, но не е единственият. През годините работихме и за популяризирането на европейски програми като\" Еразъм\" за ученици, за учители, за млади предприемачи, \"Лагер за иновации\" именно подкрепен от КоР. Тези програми дават възможност на младите да се докоснат до знанието, културата и предприемчивостта на своите връстници из Европа и да ги мотивира да постигат целите си, така че да не напускат родното място по икономическа причина. \" коментира още Ева Майдел. Сред българските представители по време на събитието бяха и кметът на Габрово Таня Христова, кметът на Монтана Златко Живков, Председателят на постоянната комисия по образование, култура, наука и културно многообразие към Столична община Малина Едрева.  \r\n \r\nЕва Майдел призова за още повече партньорства и общи каузи между общините и европейските институции. Тя заяви, че ще продължи да подкрепя инициативите на местно ниво, които спомагат за подобряването на икономиката и обществената среда.", "date": "2019.12.05", "title": "Евродепутатът Ева Майдел (ГЕРБ/ЕНП):Работим с кметовете Европа да стига до всеки и навсякъде"}
{"url": "http://www.focus-news.net/news/2019/12/05/2726547/sport-dvata-granda-na-rim-se-tselyat-visoko-tozi-sezon.html", "text": "Двата гранда на Рим се целят високо този сезон. Лацио и Рома са реални претенденти да затворят „Топ 4“, след като засега първите две места изглеждат резервирани за Ювентус и Интер. Орлите са трети с 30 точки, докато вълците са пети с 28, колкото има и четвъртият Каляри. Лацио записа шест поредни победи, като за периода вкара 17 гола. Точно с толкова е и лидерът при стрелците Чиро Имобиле. При изминали само 14 кръга, а нападателят на Лацио и Италия продължи с това темпо, рекордът на Гонсало Игуаин от 36 попадения през сезон 2015/16 с Наполи е сериозно застрашен. Сериозният тест за орлите е в събота, когато на \"Олимпико\" идва хегемонът Ювентус. \r\nРома изглежда се нагоди към новия треньор Пауло Фонсека. „Джалоросите“ също изживяват добър момент с 5 победи от последните си 6 мача. Утре предстои тест на \"Джузепе Меаца\" срещу Интер.", "date": "2019.12.05", "title": "Спорт: Двата гранда на Рим се целят високо този сезон"}
{"url": "http://www.focus-news.net/news/2019/12/05/2726538/ivo-kolchakov-sdruzhenie-planinsko-spasyavane-pazardzhik-dobrovolchestvoto-e-vapros-na-vatreshna-potrebnost-da-si-polezen.html", "text": "10 са ентусиастите планинари, които участват в Сдружение „Планинско спасяване“ – Пазарджик, като участието им е изцяло на доброволен принцип. Това каза за  Радио „Фокус“ – Пазарджик  Иво Колчаков от Сдружението. По думите му трудно се намират доброволци, особено когато става въпрос за специфична дейност като планинското спасяване.   \r\n \r\n„Хората, които стават част от тази дейност, имат вътрешна потребност да се чувстват полезни. Също така, когато се занимаваш с подобно нещо, срещаш много различни хора с компетентности в различни области и по този начин се развиваш и обогатяваш идейно. За да станеш доборволец, не се изисква задължително да имаш добра физическа подготовка, защото по време на спасителна акция участват много хора и има нужда както от транспорт, от дежурства, от човек за обмен на информация, което може да се прави от обикновени хора“, уточни Колчаков.   \r\n \r\nТой допълни, че Сдружение „Планинско спасяване“ – Пазарджик е участвало в различни спасителни акции през годината. „Ние имаме готовност да осъществяваме и дейност като Планинска спасителна група, тъй като ПСС в нашата област няма и нуждите ѝ се покриват от Противопожарните служби в региона“, коментира също Колчаков. \r\n \r\nАлбена ЖИЛЕКОВА", "date": "2019.12.05", "title": "Иво Колчаков, Сдружение „Планинско спасяване“ – Пазарджик: Доброволчеството е въпрос на вътрешна потребност да си полезен"}
{"url": "http://www.focus-news.net/news/2019/12/05/2726551/the-daily-mirror-kastriraha-patok-nimfoman-zaradi-neprekasnati-nabezi-kam-zhenskite-pernati.html", "text": "Кастрираха паток-нимфоман заради непрекъснати „набези“ към женските пернати, пише британският таблоид  The Daily Mirror . \r\n \r\nСобственикът на патицата Джош Уотсън твърди, че патокът Дейв се е чифтосал със своите съквартирантки Дора, Едит и Фреда по 10 пъти на ден. В резултат на това Дейв се контузи и е получил инфекция. \r\n \r\nНа патока било предписано лечение с антибиотици и най-вече – въздържание. За съжаление обаче Дейв не се справил с изпитанието и продължавал да се опитва да се чифтосва. Ето защо собственикът му се е решил на крута мярка – кастрация.  \r\n \r\nСлед процедурата птицата все още може да уринира, тъй като патиците използват пениса си само за чифтосване. Собственикът на Дейв казва, че той справя отлично, но разбираемо е малко разстроен от преживяваното.", "date": "2019.12.05", "title": "The Daily Mirror: Кастрираха паток-нимфоман заради непрекъснати „набези“ към женските пернати"}
{"url": "http://www.focus-news.net/news/2019/12/05/2726554/pochetniyat-konsul-na-hashemitsko-kralstvo-yordaniya-n-pr-d-r-hasan-barmaui-be-na-poseshtenie-v-pleven-po-initsiativa-na-predsedatelya-na-pp-abv-rumen-petkov.html", "text": "Н. Пр. д-р Хасан Бармауи, почетен консул на Хашемитско Кралство Йордания, бе на посещение в Плевен по инициатива на председателя на ПП АБВ Румен Петков и със съдействието на Анастас Терзобалиев, съветник по отношенията с арабските страни. Това съобщиха от пресцентъра на  ПП АБВ . \r\n \r\nВ рамките на визитата консулът посети Медицинския университет, където се срещна с ръководството на учебното заведение. Д-р Бармауи се запозна със съвременните медицински технологии и учебните програми в различни направления, включително и с тези, които се преподават и на английски език. Медицинският университет в Плевен обучава студенти от над 40 различни държави. Ръководството на университета получи покана от д-р Бармауи за визита в столицата Аман, където пред представителните институции там да бъдат представени възможностите за обучение на йордански студенти, както и възможността за взаимодействие между двете държави в областта на здравеопазването.   \r\n \r\nН. Пр. д-р Хасан Бармауи се срещна и с кмета на Плевен Георг Спартански, където консулът представи проектомеморандум за побратимяване на Плевен с третия по големина град в Кралство Йордания – Зарка. Двата града в бъдеще ще се сътрудничат в различни направления, като икономика, култура, земеделие, туризъм, промишленост и образование. Споразумението се очаква да бъде подписано в началото на следващата година, след което се планира организирането на бизнес форум, като следваща стъпка на взаимодействие. На събитието, което ще е с подкрепата на ПП АБВ и председателя Румен Петков, ще бъде представен и пакет от инициативи от наша страна към йорданския бизнес, като фактор за увеличаването на търговското салдо на двете държави.  \r\nС усилията на почетния генерален консул, Плевен ще бъде деветият град у нас, който ще бъде побратимен с град в Хашемитско Кралство.", "date": "2019.12.05", "title": "Почетният консул на Хашемитско Кралство Йордания Н. Пр. д-р Хасан Бармауи бе на посещение в Плевен по инициатива на председателя на ПП АБВ Румен Петков"}
{"url": "http://www.focus-news.net/news/2019/12/05/2726537/dobrovoltsi-i-spasitelni-ekipi-ot-rdpbzn-napraviha-savmestna-demonstratsiya-po-spasyavane-pri-pozhar-vav-varna.html", "text": "Във връзка с Международния ден на доброволеца спасителни екипи към Регионалната дирекция по пожарна безопасност и защита на населението във Варна изпълниха демонстрация пред сградата на градската управа днес преди обед, съвместно с членове на местното доброволно формирование, предаде репортер на  Радио „Фокус“ – Варна . Сценарият включваше пожар в административната сграда, евакуация на хора и спасяване на пострадали посредством автомеханична стълба. На място имаше и два противопожарни автомобила, както и специализиран автомобил за извършване на химическо разузнаване. \r\n \r\nСпоред Димитър Райчев, началник група на оперативния център в РДПБЗН, съвместно с доброволците се правят занятия почти всеки месец. \r\n \r\nДесислава Бадинова е една от трите жени, участващи в доброволното формирование за реакция при бедствия и аварии. Присъединила се е към структурата през 2016 година. Била е доброволец и в Българския червен кръст и е помагала по време на бедствието в квартал „Аспарухово“ през 2014 година. „Имам вътрешна нагласа, ако мога по някакъв начин, да помогна на хората“, обясни днес тя. Десислава признава, че откакто е в доброволното формирование, не е участвала в реални действия. Отчита го като късмет, но уверява, че винаги се включва в ученията, които се организират за подготовка. „Бих призовала всеки да помага на хората край себе си, на непознати и на близки. Не е задължително да се участва във формирование“, каза доброволката. \r\n \r\nХристо Цветков е от Варна и е юрист по професия. Той участва във формированието от около година и половина. Той е се е включил активно като доброволец в овладяването на големите пожари покрай село Каменар, станали по-рано тази година. „Отвътре ми гори да помагам на хората. Не изпитвам страх, но се надявам да няма хора в беда, на които да трябва да се помага“, заяви Христо Цветков. \r\n \r\nДнешната проява, свързана с отбелязване на празника, е израз на желание за популяризиране дейността на доброволците от Доброволното формирование – Варна, както и да се покаже на варненската общественост, че ефективната защита на населението при пожари, бедствия и извънредни ситуации, означава тясно сътрудничество между професионалисти и доброволци. Близо 40 граждани участват в Доброволното формирование в града. \r\n \r\nДиана СТОЕВА", "date": "2019.12.05", "title": "Доброволци и спасителни екипи от РДПБЗН направиха съвместна демонстрация по спасяване при пожар във Варна"}
{"url": "http://www.focus-news.net/news/2019/12/05/2726555/domashna-narkooranzheriya-sa-razkrili-politsai-v-selo-bazan-v-oblast-ruse.html", "text": ". Домашна наркооранжерия са разкрили полицаи. Това съобщиха от пресцентъра на  МВР . В хода на полицейски действия, извършени вчера от служители на сектор „Криминална полиция“ при Второ Районно управление на МВР, е направена проверка в имот в село Бъзън, ползван от 32-годишен русенец, за когото имало данни, че отглежда и държи наркотици. При процесуално-следствените действия са намерени и иззети 27 канабисови растения с различна височина, оборудване за отглеждане на марихуана и около 100 грама суха  зелена тревна маса, реагирала при полеви наркотест на марихуана, както и мобилни телефони и устройство за съхранение на видеозаписи. Случаят е документиран от разследващите, образувано е досъдебно производство и се разследва за престъпление по чл. 354а и чл. 354в от НК.", "date": "2019.12.05", "title": "Домашна наркооранжерия са разкрили полицаи в село Бъзън в област Русе"}
{"url": "http://www.focus-news.net/news/2019/12/05/2726549/izvarshvat-se-proverki-na-taksimetrovite-kompanii-v-oblast-plovdiv.html", "text": "Със заповед на директора на Областната дирекция на МВР ст. комисар Йордан Рогачев  от началото на месеца  служители на отдел „Икономическа полиция“ започнаха проверки  на  таксиметровите компании в Пловдив и региона. Това съобщиха за  Радио „Фокус“ – Пловдив  от Областната дирекция на МВР. Съвместните действия се осъществяват с представители на Териториална дирекция  на Национална агенция по приходите и Изпълнителна агенция „Автомобилна администрация“. Очаква се в обхвата на специализираните инспекции да влязат повече от 250 юридически лица, регистрирани в сферата на таксиметровите услуги. \r\n \r\nДо момента екипите са констатирали различни нарушения, по които е взето съответното отношение от  контролните институции. При проверка на едно от дружествата е установено, че декларираният служебен адрес в Пловдив е недействителен, а управителят е декларирал несъществуващ телефонен номер за контакт. \r\n \r\nОсвен контрол върху законосъобразността на дейността на самите фирми, от ОДМВР – Пловдив е предприета и паралелна проверка над  шофьорите, осъществяващи таксиметров превоз. В рамките на миналата седмица полицейските служители са проверили общо 546 таксиметрови водачи. Констатирани са 127 нарушения на Закона за движение по пътищата, за които са съставени 47 акта и 62 глоби с фиш. Преобладават случаите на неправилно спиране, паркиране или престой – 55. Един шофьор е бил под въздействие на наркотични вещества, 19 – без обезопасителни колани, 16 са използвали неправилно мобилни телефони по време на движение, а двама са преминали на забраняващ сигнал на светофарната уредба. От автомобилите 5 са били технически неизправни, а 3 – с неработещи светлини. Установени са и 4 нередности на пътните документи, както и 2 нарушения на Кодекса за застраховането.", "date": "2019.12.05", "title": "Извършват се проверки на таксиметровите компании в област Пловдив"}
{"url": "http://www.focus-news.net/news/2019/12/05/2726558/reditsa-narusheniya-sa-konstatirani-pri-kompleksni-proverki-na-targovski-obekti-v-pravets.html", "text": "Редица нарушения са констатирани при комплексни проверки на търговски обекти в Правец. Това съобщиха от пресцентъра на  МВР . В изпълнение на предварително утвърден план, вчера бе проведена съвместна полицейска операция на служители от Районно управление на МВР - Правец, Териториалната дирекция на НАП, Комисията за защита на потребителите и Областната дирекция по безопасност на храните, с цел извършване на тематични инспекции и регулярни проверки на търговски обекти. В хода й са проверени общо 7 обекта, при което са констатирани различни нарушения. Салати, десерти и месни продукти  от свинско и пилешко с изтекъл срок на годност, както и несъответствие на наличните суми в касата с дневния отчет, са установени в един от проверените обекти. В друг - магазин за промишлени стоки, е установено, че на стоките не са поставени етикети на български език, което е нарушение на чл. 91, ал.1 от Закона за защита на потребителите. Принудителна административна мярка „запечатване на обекта“ предстои да бъде наложена от данъчните инспектори спрямо баничарница, където било констатирано несъответствие на наличните пари в касата с дневния отчет, липса на паспорт на фискалното устройство и на всички отчети. За всички установени нарушения предстои съставянето на актове.", "date": "2019.12.05", "title": "Редица нарушения са констатирани при комплексни проверки на търговски обекти в Правец"}
{"url": "http://www.focus-news.net/news/2019/12/05/2726553/ski-sezonat-v-bansko-shte-bade-otkrit-ofitsialno-na-14-dekemvri.html", "text": "Ски сезонът в Банско ще бъде открит официално на 14 декември. Това съобщиха от пресцентъра на  Общината . \r\nСтартът по снежните писти ще бъде даден от ски-легендата Марио Мат. А всички любители на белите спортове са в очакване на спортно събитие №1 за 2020 г. - Световната купа по ски алпийски дисциплини, чийто домакин отново е Банско.  Концесионерът на ски-зоната \"Юлен\"АД и Българската федерация по ски декларираха готовност за сезона и състезанията.  \r\n \r\nОбщина Банско усилено се подготвя за предизвикателствата на зимата и за гостоприемно посрещане на туристи и състезатели. На последното си заседание общинските съветници приеха единодушно решение общината да задели средства от бюджета си за достойното представяне на града на Световната купа - събитие, което създава престижен имидж не само на курорта, но и на България.   \r\n \r\nНа пресконференция за откриване на ски-сезона и Световната купа кметът на Банско Иван Кадев заяви, че туристическият бранш ще продължи да бъде основен за общината и ще може да разчита на нейната подкрепа. \"Ще продължим да надграждаме това, което към момента са постигнали всички управленци на община Банско. Заедно с нашите партньори от туристическия бранш ще правим всичко, което е по силите ни, за да обезпечим един добър и силен туристически сезон. Имаме своите виждания и съображение за това как да се случат нещата. Туристическият бранш като водещ и структуроопределящ икономически бранш ще се радва на нашата подкрепа. Що се отнася до Юлен АД, ние имаме традиционно изградени взаимоотношения, добра координация и  взаимодействия, които ще продължим с оглед на подобряване на качеството на продукта, който този бранш осигурява за своите гости\", коментира Кадев. \r\n \r\nПо отношение на наболелия от години въпрос за изграждане на втора кабинкова линия, кметът на Банско отново заяви, че докато ВАС не излезе с решение по казуса, никакви действия не могат да бъдат предприети. Решението на съда ще предопредели и следващите стъпки за решаване на проблема с достъпа на туристите до ски-зоната.", "date": "2019.12.05", "title": "Ски сезонът в Банско ще бъде открит официално на 14 декември"}
{"url": "http://www.focus-news.net/news/2019/12/05/2726535/lektsiya-pod-nadslov-zhivotat-e-s-predimstvo-beshe-iznesena-ot-vilimir-aleksandrov-i-tanya-marinska-v-su-sv-sv-kiril-i-metodiy-v-simitli.html", "text": "Лекция под надслов „Животът е с предимство“ беше изнесена от Вилимир Александров и Таня Маринска в СУ „Св. св. Кирил и Методий“ – Симитли. Това съобщиха за  Радио „Фокус“ – Пирин  от Общината. Двамата млади ентусиасти се срещнаха с ученици от 10-и и 11-и клас, пред които премиерно представиха вдъхновяваща режисьорска продукция. \r\n \r\nИдеята бе да се дискутира свободно с младежите за ценността на живота и за опасността, която крие едно неразумно поведение. Гостите запознаха учениците с интересни факти и статистики, свързани с жертвите на пътя след употреба на алкохол или неразумно шофиране. Дискусията прерасна в полемика за ценностите, образованието и ролята на училището в израстването и формирането на личността. \r\n \r\nПредставяйки своя авторски поглед за невинните жертви на пътя, Таня Маринска сподели с учениците, че изборът ѝ да гостува в СУ„Св. св. Кирил и Методий” – град Симитли, не е случаен. С особена гордост тя разказа, че е възпитаник на гимназията и за нея е привилегия и чест да се върне тук като осъзнат и успял млад човек. Това въздейства изключително на младежите и те обсипаха гостите си с въпроси и споделени мнения. И всички се обединиха около идеята, че животът е само един, че трябва да сме отговорни и разумни, че трябва да мислим и за себе си, и за другия. \r\n \r\nСрещата премина изключително емоционално и с обещанието, че това е само началото. Най-младият в местния парламент – Вилимир Александров, също възпитаник на училището, увери учениците, че срещите ще продължат и могат да бъдат дискутирани теми, предложени от самите тях. \r\n \r\nВ навечерието на най-светлите празници това събитие е добър пример за добра практика и мисъл за бъдещето, защото „Животът е с предимство“.  \r\n \r\nЛивия НИНОВА", "date": "2019.12.05", "title": "Лекция под надслов „Животът е с предимство“ беше изнесена от Вилимир Александров и Таня Маринска в СУ „Св. св. Кирил и Методий“ в Симитли"}
{"url": "http://www.focus-news.net/news/2019/12/05/2726556/makfaks-makedoniya-ministerstvoto-na-informatsionnoto-obshtestvo-i-administratsiyata-na-severna-makedoniya-i-osse-podpisaha-memorandum-za-satrudnichestvo.html", "text": "Министерството на информационното общество и администрацията на Северна Македония и ОССЕ организираха конференция на тема „Стратегия за реформа в публичната администрация през 2018-2022 г. – бъдещи предизвикателства“, предава агенция  „Макфакс“ .  \r\n \r\nВ конференцията участваха министърът на информационното общество и администрацията Дамян Манчевски и посланикът на ОССЕ в Скопие Клеменс Коя.  \r\n \r\nВ рамките на конференцията е подписан меморандум между министерството и ОССЕ за продължаване на партньорството и сътрудничеството в рамките на реформата в публичната администрация. \r\n \r\n : Мария Факова", "date": "2019.12.05", "title": "„Макфакс“ (Македония): Министерството на информационното общество и администрацията на Северна Македония и ОССЕ подписаха меморандум за сътрудничество"}
{"url": "http://www.focus-news.net/news/2019/12/05/2726543/dimitar-raychev-nachalnik-grupa-na-operativniya-tsentar-v-rdpbzn-varna-vse-poveche-razchitame-na-dobrovoltsi.html", "text": "Все повече Регионалната дирекция по пожарна безопасност и защита на населението разчита на помощта на участниците в местното Доброволно формирование във Варна. Това коментира по повод Международния ден на доброволеца, Димитър Райчев, началник група на оперативния център в РДПБЗН, предаде репортер на  Радио „Фокус“ – Варна . \r\n \r\nПо думите му броят на желаещите да участват в структурата, която е в помощ на обществото, се увеличава с годините. Доброволците могат да действат в определени ситуации. Те преминават задължителна теоретична и практическа подготовка. \r\n \r\nДиана СТОЕВА", "date": "2019.12.05", "title": "Димитър Райчев, началник група на оперативния център в РДПБЗН – Варна: Все повече разчитаме на доброволци"}
{"url": "http://www.focus-news.net/news/2019/12/05/2726560/shest-otkradnati-motorni-prevozni-sredstva-sa-otkriti-pri-politseyska-proverka-v-hale-v-grad-apriltsi.html", "text": "В началото на седмицата служители на Районно управление на МВР - Троян извършили проверка на хале в град Априлци, като на място са установили мъж от село Орешак в момент на демонтаж на части от лек автомобил „Сеат”. Това съобщиха от пресцентъра на  МВР . При проверката е установено, че превозното средство е обявено за откраднато от София. В халето полицаите са открили още пет моторни превозни средства,  три от тях - обявени за издирване. В хода на проведените допълнителни оперативно-издирвателни действия са установени още двама жители на Троян, заподозрени в съпричастност към извършваната в халето дейност. По случая е образувано досъдебно производство, тримата са задържани за срок от 24 часа и работата на служителите от Районно управление на МВР - Троян продължава под наблюдението на Районна прокуратура-Троян.", "date": "2019.12.05", "title": "Шест откраднати моторни превозни средства са открити при полицейска проверка в хале в град Априлци"}
{"url": "http://www.focus-news.net/news/2019/12/05/2726562/okolo-220-kg-tyutyun-e-izzet-pri-politseyska-proverka-v-imota-na-20-godishna-zhena-v-selo-bukovlak.html", "text": "Вчера в Първо Районно управление на МВР - Плевен е започнато досъдебно производство за престъпление по чл. 234, ал. 1 от НК. Това съобщиха от пресцентъра на  МВР . При проверка, извършена на 3 декември в имота на 20-годишна жена в село Буковлък, полицаи иззели шест бали с кафява листна маса, наподобяваща тютюн, с приблизително тегло 220 килограма. За случая е уведомен прокурор при Районна прокуратура – Плевен. Работата на разследващите продължава.", "date": "2019.12.05", "title": "Около 220 кг тютюн е иззет при полицейска проверка в имота на 20-годишна жена в село Буковлък"}
{"url": "http://www.focus-news.net/news/2019/12/05/2726565/mvnr-nyama-danni-za-postradali-balgarski-grazhdani-pri-pozhara-v-odesa.html", "text": "Няма данни за пострадали или загинали български граждани при пожара, избухнал в сградата на Одеския колеж по икономика, право и хотелско-ресторантски бизнес, довел до жертви и десетки пострадали. Това съобщиха от пресцентъра на  Министерството на външните работи  (МВнР). \r\n   \r\nПо информация на Генералното консулство на Република България в Одеса продължават усилията за откриването на четиринадесет души, които се водят в неизвестност. Във връзка с пожара 5 и 6 декември са обявени за траурни дни в града, където са отменени всички официални и празнични мероприятия.   \r\n   \r\nГенералното ни консулство е в постоянен контакт с местните власти.  \r\n   \r\nПри необходимост от съдействие българските граждани могат да се свържат с генералното консулство в Одеса на телефони: +380 48 746 65 54, +380 48 746 65 58, +380 68 293 0048, както и с посолството ни в Киев на телефони: +380 44 235-22-02; +380 44 246-72-37.", "date": "2019.12.05", "title": "МВнР: Няма данни за пострадали български граждани при пожара в Одеса"}
{"url": "http://www.focus-news.net/news/2019/12/05/2726561/po-povod-mezhdunarodniya-den-na-dobrovoletsa-bchk-kyustendil-provezhda-den-na-otvorenite-vrati.html", "text": "По повод Международния ден на доброволеца БЧК – Кюстендил провежда ден на отворените врати. Това съобщи за  Радио „Фокус” – Кюстендил  д-р Емилия Кацарска, директор на червенокръстката организация в Кюстендил.  \r\n \r\n \r\n„Нашите доброволци ще презентират дейността на организацията. На тази среща те ще разкажат какво е за тях да бъдат доброволци, как се чувстват в организацията и какво ги задържа в тази организация. Ще има много игри за сплотяване на доброволците от различните възрасти, обмяна на опит и споделяне на идеи”, каза д-р Кацарска. Най-младите доброволци представят дейността на организацията в няколко учебни заведения.  \r\n \r\n \r\nБроят на доброволците в област Кюстендил е около 230 души, включващи се в различни инициативи на организацията. Има и създаден доброволен екип за реакция при бедствия, аварии и катастрофи.  \r\nВенцеслав ИЛЧЕВ", "date": "2019.12.05", "title": "По повод Международния ден на доброволеца БЧК – Кюстендил провежда ден на отворените врати"}
{"url": "http://www.focus-news.net/news/2019/12/05/2726557/usa-today-severna-koreya-obeshtava-na-sasht-nepriyaten-koleden-podarak-ako-vashington-ne-podnovi-pregovorite.html", "text": "Северна Корея даде на САЩ срок до края на годината да възобновят преговорите за ядрените оръжия. В противен случай Вашингтон ще получи „неприятен коледен подарък“, пише американският вестник USA Today, позовавайки се на официалното изявление на Пхенян. От своя страна специалният представител на САЩ за Северна Корея Стивън Бигън отбеляза, че всичко зависи от севернокорейската страна: именно тя трябва да демонстрира желание за преговори и ангажимент за денуклеаризация. \r\n \r\nКато част от официално изявление севернокорейската страна изразява своето разочарование от липсата на напредък в диалога със САЩ, подчертавайки, че преговорите са „глупав заговор“, насочен към забавяне на напредъка на страната.  \r\n \r\nИзданието припомня, че Пхенян призова САЩ да предложат нови условия на сделката, след като февруарската среща в Ханой между американския президент Доналд Тръмп и севернокорейския лидер Ким Чен-ун приключи безрезултатно. След неуспешна среща на върха КНДР възобнови ракетните изпитания и също заплаши да започне отново тестовете на междуконтинентални ракети.    \r\n \r\nЩо се отнася до Тръмп, той сподели „увереност\" в отношенията си с Ким Чен Ун. „Харесвам го, той ме харесва, имаме добри отношения. Да видим какво ще стане“, заяви американският президент в кулоарите на срещата на върха на НАТО в Лондон. \r\n \r\nОсвен това Тръмп отбеляза, че ако не бяха усилията му да преговаря с КНДР, светът вече щеше да бъде потопен в трета по ред световна война. Той също така увери, че САЩ ще използват военна сила срещу Пхенян, ако ситуацията го наложи. \r\n \r\nUSA Today отбелязва, че миналия месец специалният представител на САЩ за КНДР Стивън Бигън заяви, че всичко зависи изцяло от Северна Корея: Пхенян трябва да демонстрира своята ангажираност към ядреното разоръжаване и искреното си желание да възобнови преговорите. Бигън увери, че възможността за преговори все още съществува. \r\nНа свой ред Ри Тае Сунг, първи дипломат на Пхенян, заяви, че „зависи изцяло от САЩ кой коледен подарък ще изберат“. Изданието отбелязва, че КНДР е използвала метафората за „подаръци“ и по-рано: през юли 2017 г. Пхенян изпробва първата си междуконтинентална ракета, след което Ким Чен-ун я нарече „подарък“  за Деня на независимостта на САЩ.", "date": "2019.12.05", "title": "USA Today: Северна Корея обещава на САЩ „неприятен коледен подарък“, ако Вашингтон не поднови преговорите"}
{"url": "http://www.focus-news.net/news/2019/12/05/2726566/prof-oleg-asenov-nyama-prichini-za-otlagane-na-tol-sistemata-sled-1-mart-2020-g.html", "text": "Агенция „Пътна инфраструктура“, като оператор на Електронната система за събиране на пътни такси, няма причини да отлага старта на тол системата по-късно от 1 март 2020 г. Това обяви проф. Олег Асенов, член на Управителния съвет на АПИ, на форум за тол системата, организиран съвместно от АПИ и консултанта Световна банка, съобщиха от  Агенция \"Пътна инфраструктура\" . Направили сме разумен график за нейното въвеждане и смятаме, че няма причина нейният старт да бъде отложен. \r\n \r\nДо средата на декември ще започне и втората фаза на техническата експлоатация – тестове по реално изминати маршрути с монтирани бордови устройства, съобщи министърът на регионалното развитие и благоустройството Петя Аврамова.  \r\n \r\n„Всяка реформа не става с магическа пръчка, нито минава напълно гладко и безболезнено“, отбеляза тя. „Бих призовала да не се спекулира със страховете на хората. Те нямат нужда от нови кошмари. Пътищата не са на ГЕРБ, БСП, не са на нито една друга политическа партия. Те са на всички български граждани и затова темата не бива да се политизира“, каза министърът. Аврамова припомни пред форума, че според анализите на експертите на Световната банка предложените за обществено обсъждане тол такси няма да имат негативно въздействие върху цените на стоките. Максималното поскъпване на храните, които са на трапезата на българина всеки ден, ще бъде с до 2 ст. на кг или литър, добави тя. \r\n \r\n„Новият модел на пътно таксуване, който по същността  си представлява радикална реформа в събирането на пътни такси, отразява  принципа за справедливост както към самите превозвачи, така и към обществото като цяло“, посочи още министър Аврамова. \r\n  \r\nСпоред проучване на общественото мнение от първите месеци на въвеждането на тол системата мнозинството от българите споделят тезата, че превозните средства, които амортизират повече пътната настилка, трябва да плащат по-високи такси. „Сега е точно обратното -  две трети от приходите от винетки са от леките автомобилите и една трета – от товарните автомобили и автобусите. Надявам се с въвеждане на тол таксуването  да се възстанови балансът и пътната инфраструктура да започне да се самоиздържа“, подчерта министър Аврамова.  \r\n \r\nБлагодарение на въвеждането на електронната винетка от началото на 2019 г., както и заради засиления контрол чрез стационарни точки и мобилни екипи към 30 ноември 2019 г. са продадени 7 761 239 електронни винетки на стойност 373 451 893 лв. \r\n \r\nСредствата, които постъпват от пътни такси – винетни и тол, ще бъдат инвестирани в изграждането, ремонтът и рехабилитацията на републиканската инфраструктура. По предварителни разчети за 2020 г., ако се запазят таксите, както са предложени в тарифата, приходите от таксуване на база изминато разстояние за десет месеца ще са за близо 450 млн. лв., посочи проф. Асенов. Той представи философията и същността на електронната система. \r\n \r\nДо 16 декември 2019 г. Тарифата с предложените размери на тол таксите за пътните превозни средства с обща технически допустима максимална маса над 3,5 т е в процедура на обществено обсъждане. Предложеният обхват е от 6 050 км при близо 20 000 км републиканска пътна мрежа, за която камионите и автобусите сега плащат винетни такси.  \r\n \r\nСистемата е изградена с обхват над 16 000 км,  припомни изпълнителният директор на „Капш Трафик Солюшънс“ Михаел Вебер. Това е обхватът по Техническото задание към проекта. Той каза, че тази инфраструктура позволява стриктен контрол и тя гарантира, че всеки, който ползва платените пътища, ще плаща.  \r\n \r\nНа форума в София присъстваха още министърът на транспорта, информационните технологии и съобщенията Росен Желязков, зам.-министърът на регионалното развитие и благоустройството Николай Нанков, председателят на УС на АПИ Георги Терзийски, председателят на комисията по регионална политика, благоустройство и местно самоуправление Искрен Веселинов, представители на дипломатическия корпус, експерти на Световната банка, представители на транспортния бизнес, както и на консорциума, изградил Електронната система – „Капш трафик солюшънс“.", "date": "2019.12.05", "title": "Проф. Олег Асенов: Няма причини за отлагане на тол системата след 1 март 2020 г."}
{"url": "http://www.focus-news.net/news/2019/12/05/2726550/mezhdunarodniyat-den-na-dobrovoletsa-be-otbelyazan-vav-vidin-s-demonstrativno-pozharo-taktichesko-zanyatie-kray-krepostta-baba-vida.html", "text": "Международният ден на доброволеца бе отбелязан  във Видин с демонстративно пожаро-тактическо занятие край крепостта „Баба Вида“, предаде репортер на  Радио „Фокус“ – Видин . Занятието бе за действия при пътнотранспортни произшествия е целта бе да се провери синхронната работа на отделните служби. Участваха на над 20 служители от РД \"Пожарна безопасност и защита на населението\", Центъра за спешна медицинска помощ, съставните части на Единната спасителна система (ЕСС) на територията на област Видин, СБА - Видин и Доброволно формирование към общината. Разиграна бе ситуация, при която на кръстовището край крепостта „Баба Вида“ катастрофират два леки автомобила. Подава се сигнал за злополуката до телефон 112. На мястото на произшествието пристигна линейка, автомобил на Пътна полиция и пожарна кола. Пътните полицаи отцепиха района, медиците оказаха първа помощ и отведоха две тежко ранени лица, другите две леко ранени лица получиха помощ от БЧК,  служителите на  Пожарна безопасност и защита на населението разчистиха телена. Помощ оказаха и доброволци от Община Видин.  \r\nНа демонстрацията присъстваха заместник кмета на Община Видин Светослав Скорчев и заместник областният управител Лъчезар Попиванов.  \r\n   \r\nАнна ЛОЗАНОВА", "date": "2019.12.05", "title": "Международният ден на доброволеца бе отбелязан  във Видин с демонстративно пожаро-тактическо занятие край крепостта „Баба Вида“"}
{"url": "http://www.focus-news.net/news/2019/12/05/2726569/", "text": "Светлините на коледната елха в Златоград ще бъдат запалени на 6 декември от 17.15 часа на Централния площад в града. Това съобщиха от   община Златоград . В празничния концерт ще участват Центъра за подкрепа за личностно развитие гр. Златоград и ОНЧ „Просвета-1908” гр. Златоград. Нека заедно се насладим на веселите моменти и предстоящите изненади, призовават от Общината.", "date": "2019.12.05", "title": "Светлините на коледната елха в Златоград ще бъдат запалени на 6 декември"}
{"url": "http://www.focus-news.net/news/2019/12/05/2726552/160-uchenitsi-sa-se-vklyuchili-samo-prez-tazi-godina-v-dobrovolcheskata-mrezha-za-preventsiya-na-riskovoto-povedenie-vav-varna.html", "text": "Във Варна функционира една от най-големите доброволчески мрежи в страната на ученици, които работят по превенция на рисковото поведение сред връстниците си. Това каза в интервю за  Радио „Фокус“ – Варна  Петя Атанасова главен експерт по училищна превенция в градската дирекция по превенции. По думите ѝ общо за двете години на съществуването на програмата, в нея са се включили 300 доброволци, които са възпитаници на 12 от най-големите училища във Варна. Сред тях има както езикови, така и професионални гимназии, също средни училища. \r\n \r\n„Работи се по връстников подход по теми за превенция на рисковото поведение, като превенция на наркомании, на трафика на хора, превенцията на противообществените прояви, безопасен интернет и превенция на рисково сексуално поведение“, обясни още Петя Атанасова. \r\n \r\nДнес по повод Международния ден на доброволеца, в града за пръв път се проведе събитие, което среща най-новите доброволци с тези, които са били такива преди години и вече са се реализирали лично и професионално в живота. „Те разказват кои личностни качества и компетентности, прилагани по време на работата им, са помогнали за това те да се реализират като успешни хора“, каза още експертът. \r\n \r\nСпоред нея интересът на учениците към този тип доброволчество е много голям, особено имайки предвид колко чувствителни са темите. Тази година, поради големия интерес, е въведен и нов подход на обучение. Като базовите обучения преминават на онлайн платформа, след което се попълва тест. Успешно преминалите изпита започват да придобиват презентационни умения за организиране на сесии и кампании в училище и в градска среда. \r\n \r\nСред лекторите на днешното събитие имаше участници, които вече са завършили специалност по неформално образование, други, които се занимават с тренинг и фасилитиране, както и студент в Медицинския университет в града. За форума беше подготвено и видео с една от доброволките от Варна, която вече успешно се е реализирала като дигитален мениджър в международна корпорация. Тя е започнала работа като доброволец по разясняване на теми, свързани с безопасен интернет. \r\n \r\nДиана СТОЕВА", "date": "2019.12.05", "title": "160 ученици са се включили само през тази година в доброволческата мрежа за превенция на рисковото поведение във Варна"}
{"url": "http://www.focus-news.net/news/2019/12/05/2726568/yuzu-neofit-rilski-prisadi-pochetnoto-zvanie-doktor-honoris-kauza-na-prof-karl-kazer.html", "text": "На тържествена церемония, ректорът на Югозападния университет „Неофит Рилски“ проф. д-р Борислав Юруков връчи почетното звание „Доктор хонорис кауза“ на един от най-изтъкнатите съвременни балканисти и специалисти по история на Югоизточна Европа и Близкия Изток – проф. Карл Казер от Университета в Грац, Австрия, предаде репортер на  Радио „Фокус“ – Пирин.    \r\n \r\nПредложението за удостояването с почетното звание на най-голямото висше училище в Югозапада България е на Филологическия факултет и на Правно-историческия факултет.  \r\nКарл Казер е роден в 1954 г. в с. Пишелсдорф, провинция Щирия, Австрия. През 1980 г. завършва история и славистика в Университета Карл Франценс в Гарц със специализация по история на Югоизточна Европа. От 1980 г. работи в института по история в Университета в Грац. Хабилитира се през 1985 г., от 1996 г. е редовен професор в Института по история, а от 1998 г. – директор на Центъра за изследване на балканските общества и култури към университета в Грац. Автор е на повече от 20 монографии за историята на Югоизточна Европа на немски и английски език. С тези думи деканът на Правно-историческия факултет доц. д-р Николай Марин представи новия „Доктор хонорис кауза“ на Югозападния университет. Той отбеляза още, че проф. Казер е дългогодишен сътрудник и член на редакционната колегия на сп. „Балканистичен форум“, издание на Международния университетски семинар по балканистика към ЮЗУ „Неофит Рилски“.  \r\n \r\nУдостояването на проф. Карл Казер с почетното звание е признание за дългогодишните и неуморни усилия на един изключително авторитетен чуждестранен учен за трайно сътрудничество с Югозападния университет „Неофит Рилски“. То е признание към учен, който цени високо работата на българските си колеги и значението на изградените връзки с тях, както и работата с младите хора в науката. \r\n \r\nТова признание допринася за устойчивостта на вече изградения диалог и ще даде възможност за по-тясно сътрудничество между двата университета и засилване на научния и академичен обмен. \r\n \r\nВ рамките на церемонията, на която присъстваха студенти, преподаватели и докторанти, проф. Карл Казер изнесе публична лекция на тема: „Cultures in the Visual Balkans: Challenge of the 21st Century?“.  \r\n \r\nЛивия НИНОВА", "date": "2019.12.05", "title": "ЮЗУ „Неофит Рилски“ присъди почетното звание „Доктор хонорис кауза“ на проф. Карл Казер"}
{"url": "http://www.focus-news.net/news/2019/12/05/2726570/politsiyata-i-pozharnite-sluzhbi-predpriemat-merki-za-nedopuskaneto-na-intsidenti-okolo-studentskiya-praznik.html", "text": "Засилено полицейско присъствие е осигурено около най-посещаваните за празника обекти, съобщиха от   пресцентъра на МВР . Създадена е необходимата организация за опазване на обществения ред и недопускане на инциденти в дните около студентския празник, 8 декември. Планираните мерки бяха оповестени от началника на отдел „Охранителна полиция“- ГДНП комисар Веселин Младенов, гл. инспектор Дамян Владинов от отдел „Пътна полиция“- ГДНП, инспектор Росен Белишки от отдел „Криминална полиция“- ГДНП и гл. инспектор Красимира Стоядинова от „Охранителна полиция“- СДВР.  \r\nПроведени са срещи с представители на обектите, в които ще бъдат настанени и ще празнуват студенти, както и с ангажираните от тях частни охранителни фирми, уточнени са начините на взаимодействие, каза комисар Младенов. В дните преди и по време на празника е планирано засилено полицейско присъствие около такива обекти. При нужда, в големите курорти ще бъдат командировани служители на дирекция „Жандармерия“.  \r\nЗасилено ще бъде и полицейското присъствие по основните пътища и шосетата към големите зимни курорти, където се очаква да има най-много празнуващи, каза Дамян Владинов от Пътна полиция. И тази година ще се поведе специализирана полицейска операция с акцент недопускането на пътни инциденти.  \r\nВ дните около празника миналата година – 7-9 декември 2018 г., у нас е регистрирано само едно пътнотранспортно произшествие с участници в студентските празненства. Загинали сред празнуващите няма, но има 3 ранени.  \r\nПо отношение на наказателната дейност, от 7 до 9 декември 2018 г. са установени 9 случая на водачи, участници в студентските празненства, чиито алкохолни проби са отчели от 0,5 до 0,8 на 1000, установените да шофират с алкохол от 0,8 до 1,2 промила са били 6, а за други 10 е установено, че са управлявали с алкохол над 1,2 на 1000. При проверките тогава са регистрирани и 8 случая на водачи, участници в студентските празненства, управлявали след употреба на наркотични вещества.  \r\nСлужители на СДВР са проверили общо 312 заведения, хижи и хотели, в които се очакват празнуващи, каза Красимира Стоядинова от СДВР. Предприета е организация и ще бъде засилена полицейското присъствие в районите около питейните и увеселителни заведения и на други обществени места, където се очакват празнуващи.  \r\nРосен Белишки от Криминална полиция призова празнуващите да бъдат внимателни и бдителни. Престъпленията, които се извършват покрай студентския празник са рядкост. Най-често се случват кражби на телефони и пари. Той призова празнуващите при необходимост да уведомят полицейските служители на телефон 112, като е добре да знаят името и адреса на обекта, в който се намират, за да могат полицейските служители да се отзоват максимално бързо. Белишки отправи съвет студентите да не се оставят ценни вещи без надзор, да не напускат автомобилите си с работещи двигатели дори и за кратко време, да не се прекаляват с алкохола и да се отнасят отговорно преди да предприемат разходка нощем в зимните курорти.  \r\nЗа поредна година служителите на ГД „Пожарна безопасност и защита на населението” извършиха проверки за спазване на правилата и нормите за пожарна безопасност в обектите, в които ще се състоят празненствата.  Пожарникарите са посетили повече от 630 от местата, в които се очаква да има струпване на хора -  съсредоточени предимно в планинските и морски курорти, и в големите областни центрове. При проверките е обърнато внимание на създадената организация за осигуряване на пожарна безопасност, условията за успешна евакуация и пожарогасене, състоянието на електрическите и вентилационните инсталации, на системите за гасене и известяване при пожар и за управление на дим и топлина. Обърнато е внимание на персонала, работниците и служителите, ангажирани с празника, за противопожарните мерки, които да бъдат предприети.  \r\nВ над 120 от проверените обекти органите са констатирали отклонения от изискванията за пожарна безопасност. Най-честите пропуски са свързани с липса или неактуализирани инструкции за осигуряване на безопасността, неизправно аварийно евакуационно осветление, недостатъчен брой, необозначени или непроверени уреди за първоначално пожарогасене, необозначаване на евакуационни изходи с аварийно евакуационно осветление, използване на помещения не по предназначение им,  липса на монтирани брави тип „антипаник“ на крайните евакуационни изходи и др. В хода на проверките са връчени  писмени разпореждания, съставени са актове за установяване на административни нарушения.  \r\nПредстои служителите на ГД „Пожарна безопасност и защита на населението” да извършат контрол върху изпълнението на предписаните дейности. На най-натоварените места, където се очаква голяма струпване на хора, ще бъде осигурено и съответното дежурство от техника и пожарни екипи.", "date": "2019.12.05", "title": "Полицията и пожарните служби предприемат мерки за недопускането на инциденти около студентския празник"}
{"url": "http://www.focus-news.net/news/2019/12/05/2726573/predlozhenieto-na-vidinskiyat-kmet-d-r-tsvetan-tsenkov-obshtina-vidin-da-poeme-dalg-ot-557-000-leva-e-odobreno-ot-obshtinskite-savetnitsi.html", "text": "Предложението на видинският кмет д-р Цветан Ценков Община Видин да поеме дълг от 557 000 лева е одобрено от общинските съветници, предаде репортер на  Радио „Фокус“ – Видин . Това стана на провелото се извънредно заседание на  местния Общински съвет. Дългът от 557 000 лева е заради наложени санкции по проекта \"Основна реконструкция на централната пешеходна зона\". Санкциите са наложени от Управляващия орган на ОП \"Региони в растеж\" заради нарушена методика по тръжните процедури на проекта. 557 000 лева ще бъдат  изтеглени от фонд \"Флаг\".  \r\n12 милиона лева е стойността на  проекта „Основна реконструкция на централна пешеходна зона\", който бе приключен преди седмица. По този проект бе обновен централния видински площад и  пешеходната зона от река Дунав при сградата на Драматичния театър до музей \"Конака\". Подменени бяха осветителни тела, водопроводната и канализационната мрежа, изградени бяха нови фонтани.  \r\nАнна ЛОЗАНОВА", "date": "2019.12.05", "title": "Предложението на видинският кмет д-р Цветан Ценков Община Видин да поеме дълг от 557 000 лева е одобрено от общинските съветници"}
{"url": "http://www.focus-news.net/news/2019/12/05/2726571/plovdivskiyat-rayonen-sad-dade-1-chas-na-zashtitata-na-obvinenata-v-izmama-s-pensii-da-se-zapoznae-s-materialite-po-deloto.html", "text": "Районният съд в Пловдив даде 1 час на защитата на Александрина Георгиева да се запознае с материалите по делото, предаде репортер на  Радио \"Фокус\" - Пловдив . 63-годишната жена е обвинена в измама с пенсии, с което е ощетила НОИ с около 3 млн. лв. Заедно с нея е обвинен и мъжът, с когото живее нейната дъщеря. Тримата бяха доведени в съдебната зала под охрана и запазиха мълчание пред журналистите. По досъдебното производство е установено, че те са измамили 18 лица, плащали на жената, която има фирма за пенсионни услуги, за да си купят трудов стаж за пенсиониране. Наблюдаващият прокурор заяви преди делото, че през последните дни са установени още 10 души, ощетени от нея. Прокуратурата настоява за постоянна мярка за неотклонение \"задържане под стража\". При снемането на самоличността на обвинените стана ясно, че дъщерята е медицинска сестра. \r\n \r\nЦветана ТОНЧЕВА", "date": "2019.12.05", "title": "Пловдивският районен съд даде 1 час на защитата на обвинената в измама с пенсии да се запознае с материалите по делото"}
{"url": "http://www.focus-news.net/news/2019/12/05/2726572/afp-masovite-stachki-vav-frantsiya-shte-prodalzhat-do-9-dekemvri.html", "text": "Работниците в публичния транспорт в Париж ще продължат да стачкуват до 9 декември, заявиха представители на местните профсъюзи в първия ден на националните протести, провеждащи се във Франция във връзка с пенсионните реформи, предава  AFP . \r\n \r\nПочти всички стачкуващи работници са решили да не се връщат на работа поне до 9 декември, каза Тиери Бабек от Националния съюз на автономните профсъюзи.  \r\nТой добави, че транспортната мрежа в страната ще остане блокирана, ако правителството не се откаже от планираните реформи. Само две от 16-те парижки метро линии функционираха на по време на сутрешния пиков час в столицата на Франция Париж на 5 декември. \r\nОбслужването на метро станциите в предградията на града също беше прекъснато, като не се движеха и трамфайните линии и автобусите.  \r\n \r\nМного граждани на Париж, предвидили хаоса, решиха да останат и да работят от домовете си. Тези, които все пак се появиха на работните си места стигнаха до тях с кола, велосипед, пеша или с електрически скутери.  \r\n \r\n  Теодор Пенев", "date": "2019.12.05", "title": "AFP: Масовите стачки във Франция ще продължат до 9 декември"}
{"url": "http://www.focus-news.net/news/2019/12/05/2726567/", "text": "Предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица посвещаваме на доброволчеството и на предстоящите коледно-новогодишни празници. На 3 декември кметът на Асеновград д-р Христо Грудев запали светлините на коледната елха, която ще озарява центъра на града през целия месец. С това бе поставено официалното начало на тържествената коледно-новогодишна програма на общината. \r\n \r\nВплетени в празничните събития са благотворителността и доброволчеството. Днес отбелязваме Световния ден на доброволеца. По този повод вече шеста поредна година в Асеновград се организира конкурс за доброволческа инициатива „Донка Пашкова“. Срокът за номинации изтече, а колко са те и в какви направления ще научим от Милена Марковска, директор на Градската библиотека „Паисий Хилендарски“, която организира конкурса съвместно с Националния алианс за работа с доброволци и Общината. Тъй като библиотеката е домакин на голяма част от събитията в коледно-новогодишната програма, Марковска ще ни разкаже повече и за предстоящите празнични декемврийски събития в културната институция. \r\n \r\nЩе продължим и да ви представяме отблизо отделни акценти от коледно-новогодишния афиш в Асеновград. За седма поредна година ще се проведе благотворителен Коледен крос. Стартът ще е на 15 декември от площад „Акад. Николай Хайтов”. Трасето преминава през Железния мост до Асенова крепост и обратно – общо 5 км. Подробности за благотворителното събитие ще ни предостави Мая Танева, представител на Центъра за местни инициативи и развитие в Асеновград, който е организатор на ежегодното спортно събитие. \r\n \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2019.12.05", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/12/05/2726575/po-predlozhenie-na-okrazhna-prokuratura-haskovo-vnasyat-iskane-za-vazpitatelna-myarka-spryamo-13-godishno-momche-zaradi-poboy-nad-61-godishen-mazh-koyto-v-posledstvie-e-pochinal.html", "text": "Окръжна прокуратура-Хасково е изпратила данни от прокурорска преписка в Комисията за борба с противообществените прояви на малолетни и непълнолетни към Община Хасково за определяне на възпитателна мярка спрямо 13-годишно момче. Това съобщиха от  Апелативна прокуратура-Пловдив . Причината е водено досъдебно производство за умишлено убийство, извършено по особено мъчителен начин и с особена жестокост, по което като обвиняем е привлечен В.Г., на 14 г., в съучастие с наказателно неотговорно лице – 13-годишното момче – престъпление по чл. 116 ал.1 т.6, вр. чл. 115, вр. чл. 63 ал.1 т. 1 и т.2, вр. чл. 20 ал.2 от Наказателния кодекс. Спрямо обвиняемия по делото – непълнолетният В. Г., е взета от съда мярка за неотклонение „задържане под стража“.   \r\nУстановено е, че на 24 ноември 2019 г., в с. Александрово, обл. Хасково,  след възникнал словесен конфликт, който преминал във физическа саморазправа, обвиняемият и наказателно неотговорното лице – 13 годишното момче, нанесли побой над 61-годишния Д.М., вследствие на което му били причинени телесни увреждания несъвместими с живота и той починал.  \r\nСпоред чл. 32 ал. 1 от Наказателния кодекс – „Не е наказателно отговорно малолетно лице – ненавършило 14-годишна възраст“.  Спрямо малолетните лица, извършили общественоопасни прояви, могат да бъдат наложени възпитателни мерки. По този повод Окръжна прокуратура-Хасково е изпратила преписката на Местната комисия за борба с противообществените прояви на малолетни и непълнолетни към Община Хасково, която комисия е компетентен орган да разглежда възпитателни дела за противообществени прояви, извършени от малолетни.  \r\nНа 4 декември 2019 г. от Община - Хасково са уведомили Окръжна прокуратура-Хасково, че Комисията в състав - председател - правоспособен юрист и двама членове, определени от председателя на местната комисия измежду нейните членове, е разгледала възпитателното дело на малолетното лице и е било взето решение да се направи предложение до Районен съд - Хасково за налагане на възпитателна мярка по чл. 13, ал. 1, т. 13 от ЗБППМН - „Настаняване във възпитателно училище-интернат“. За целта възпитателното дело се изпраща в тридневен срок на районния съд, който насрочва делото по предложението на местната комисия в 14-дневен срок от постъпването му. Районният съд разглежда делото еднолично в съдебно заседание при закрити врата, с призоваване на малолетния, родителите или лицата, които ги заместват, лицата, които защитават неговите права и законни интереси, и прокурор от съответната районна прокуратура.", "date": "2019.12.05", "title": "По предложение на Окръжна прокуратура – Хасково внасят искане за възпитателна мярка спрямо 13-годишно момче заради побой над 61-годишен мъж, който в последствие е починал"}
{"url": "http://www.focus-news.net/news/2019/12/05/2726559/inspektor-mariya-boteva-za-poreden-pat-sam-vav-vazhita-ot-rabotata-na-dobrovoltsite-v-bchk.html", "text": "За пореден път съм във възхита от работата на доброволците. Благодаря на организаторите, че за пореден път поканиха полицията да бъде гост и да се наслаждава на това, което са научили доброволците по време на своето обучение. Това каза инспектор Мария Ботева от „Пътна полиция“ след провелата се демонстрация на спасителни действия при инцидент с възникнал пожар в учебна среда, предаде репортер на  Агенция „Фокус“ . \r\n \r\n„Моето пожелание към вас е никога през живота си да не забравяте мигове като днешния и никога да не се срамувате от това, което изпитвате и никога да не се притеснявате да изразявате това, което изпитвате. Не се срамувайте от себе си, от пораженията си, от всичко онова, което като белег може да остави едно нещастно събитие, с каквито светът се пълни ежедневно“, отправи пожелание към доброволците Ботева. Тя допълни, че ги съветва никога да не крият белезите си, както днес умело демонстрират прекрасната дегизировка с грим за демонстрацията, защото, само когато са открити с хората, ще бъдат по-добри и ще срещат повече помощ.  \r\n \r\n„Пожелавам ви да сте здрави и да се усмихвате в навечерието на тези светли празници като Коледа“, завърши приветствените си думи инспекторът от „Пътна полиция“. \r\n \r\nЗорница КОСТАДИНОВА", "date": "2019.12.05", "title": "Инспектор Мария Ботева: За пореден път съм във възхита от работата на доброволците в БЧК"}
{"url": "http://www.focus-news.net/news/2019/12/05/2726580/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху обявеното от общинското ръководство на Дупница намерение да бъдат увеличени данък сгради и таксата за битови отпадъци. Между 5 и 20 лева ще бъде увеличението, което е в зависимост от зоната, в която се намира жилището.  По темата ще чуем зам.-кметът на Община Дупница Олга Китанова.  \r\n \r\n \r\nПланинският спасителен отряд в Дупница получи като дарение професионален дрон. Той може да се използва при екстремни ситуации, а обхватът му е до 10 километра по права линия. По темата ще говорим с дарителя Георги Апостолов и с ръководителя на планинския спасителен отряд в Дупница Кирил Чолаков.  \r\n \r\n \r\nНа 6 декември ще се състои тържеството по запалване на светлините на коледната украса в Дупница. За първа година на площад „Свобода” е поставена изкуствена коледна елха. По традиция тогава ще бъде поставена и кутия за писма, адресирани до Дяко Коледа. Темата ще продължим с Христо Апостолов, пресаташе на Община Дупница.  \r\n  \r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.12.05", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/12/05/2726582/poreditsa-ot-rozhdestvenski-initsiativi-zapochvat-v-hrama-sv-atanasiy-vav-varna.html", "text": "Поредица от рождественски инициативи ще се проведат през този месец в храма „Св. Атанасий“ във Варна по повод предстоящия голям християнски празник Рождество Христово. Това съобщават от  Варненската и Великопреславска митрополия . \r\n \r\nПрез месец декември ще се проведат традиционните „Рождественски четения“. Програмата ще бъде открита от 11 часа на 8-ми декември с беседа на тема: „Човешкото единомислие днес – Вавилон или Петдесятница?“. Неин лектор ще е доц. д-р Ивайло Найденов, декан на БФ при СУ „Св. Климент Охридски“. На 13-ти, от 18.00 часа, в храма ще бъде изнесена и друга беседа на тема: „Къде е Бог?“. Тя ще бъде представена от Протойерей Анатоли Тодоров. \r\n \r\nОт 11 часа на 15-ти декември миряните могат да чуят лекцията на  гл. ас. д-р Татяна Иванова от Богословския факултет при СУ „Св. Климент Охридски“ да „Рождество Христово – празник и иконография“. Последната от рождественските беседи е на 22-ри декември, от 11 часа на същото място. Тя е на тема: „Юдейската пустиня в спасителната история от старозаветни и новозаветни времена и ще бъде представена от доц. д-р Екатерина Дамянова – БФ при СУ „Св. Климент Охридски“. \r\n \r\nВсяка неделя през месец декември в притвора на храм „Св. Атанасий“ ще се провежда благотворителен Рождественски базар. В него ще се предлагат картички, различни видове украси, предмети, постни храни, които са дело на различни възрастови групи от енорията. Тази година средствата, които са събрани ще подпомогнат отново хора в затруднено материално състояние. Базарът ще продължи и на 25-ти декември – Рождество Христово. \r\n \r\nНа 20-ти декември (петък) 2019 г. от 18.00 ч. в Концертното студио на Радио Варна ще се проведе Рождественски концерт с участието на детски хор „Ангели“, школата по Актьорско майсторство при храм „Св. Атанасий“, както и индивидуални изпълнители от НУИ „Добри Христов“ – Варна, Вокална формация „Бънджи Сингърс“ и др. \r\n \r\nНавръх 25-ти декември – Рождество Христово, след светата Литургия от 11.00 часа, в храма ще се състои празнична програма с участието на църковния хор при храма, децата от неделното училище и школите по изкуства.", "date": "2019.12.05", "title": "Поредица от рождественски инициативи започват в храма „Св. Атанасий“ във Варна"}
{"url": "http://www.focus-news.net/news/2019/12/05/2726563/16-godishno-momche-e-hvanato-ot-politsiyata-v-parvomay-da-upravlyava-kraden-lek-avtomobil.html", "text": "Около 23.00 часа снощи полицаи от районното управление в Първомай засекли 16-годишно момче да управлява лек автомобил „Фолксваген“ с хасковска регистрация. Това съобщиха от пресцентъра на  МВР . Справка в полицейските регистри показала, че неправоспособният тийнейджър има влязло в сила наказателно постановление за предишно подобно нарушение. Допълнително станало ясно, че непълнолетният отнел противозаконно колата на свой познат от Хасково, вземайки ключовете от дома му. По случая е образувано бързо производство по чл. 343в, ал. 2 от НК и досъдебно производство по чл. 346, ал.1 от НК. Работата продължава под наблюдение на районната прокуратура.", "date": "2019.12.05", "title": "16-годишно момче е хванато от полицията в Първомай да управлява краден лек автомобил"}
{"url": "http://www.focus-news.net/news/2019/12/05/2726577/16-godishno-momiche-ot-montana-e-zadarzhano-v-aresta-za-pritezhanie-na-narkotitsi.html", "text": "16-годишно момиче от Монтана е задържано в ареста за притежание на наркотици , съобщиха от  ОДМВР – Монтана . На 4 декември в района на площад „Славейков” в Монтана криминалисти от ОДМВР- Монтана са извършили личен обиск на  16-годишно момиче. В джоба на панталона ѝ са намерени и иззети 7 топчета, обвити в найлон, съдържащи общо 4,8 грама канабис. Притежателката им е задържана за 24 часа в РУ Монтана. Местопроизшествието е посетено от оперативно-следствена група на ОДМВР Монтана. По случая е образувано досъдебно производство.", "date": "2019.12.05", "title": "16-годишно момиче от Монтана е задържано в ареста за притежание на наркотици"}
{"url": "http://www.focus-news.net/news/2019/12/05/2726585/", "text": "Елица Топалова – абсолвент и отличник от Филологическия факултет на ВТУ „Св. св. Кирил и Методий“, е носителят на Академичната награда на Община Велико Търново за 2019 година. Това съобщиха от  пресцентъра на Община Велико Търново . Кратката церемония по връчване на отличието бе част от тържественото заседание в Алма-матер по случай предстоящия Студентски празник – 8 декември. То бе открито от ректора проф. Христо Бонджолов.  \r\n \r\nНаградата е с парична равностойност от 5000 евро, а номинацията на Елица Топалова бе на Академическия съвет на Великотърновския университет. Отличничката бе удостоена от заместник-кмета проф. Георги Камарашев и от председателя на Общинския съвет Венцислав Спирдонов. \r\n \r\nСред гостите на празника бяха областният управител проф. Любомира Попова, представители на академичната общност и обществените среди. Отслужен бе и благослов, а десетки студенти получиха награди и стипендии за постигнатите през последните 12 месеца успехи. \r\nПоздрав по случай Студентския празник отправи и кметът Даниел Панов чрез официалната си страница във Фейсбук. „Този ден винаги носи особена енергия на Велико Търново - град с ярки традиции в областта на висшето образование, със силна академична общност и един от най-големите студентски центрове в България. Да бъдем университетски град, е привилегия. Академичната награда, която се връчва за 19-а поредна година, е един от изразите на подкрепа от страна на местната власт към академичната общност и студентите, към младите хора и образованието. Пожелавам на студентите да празнуват бурно, но и разумно. Поздравявам всички млади хора, които днес получиха награди и стипендии за постигнатите успехи“, бе посланието на Панов.", "date": "2019.12.05", "title": "За деветнадесета поредна година изявен студент получи Академичната награда на Община Велико Търново"}
{"url": "http://www.focus-news.net/news/2019/12/05/2726576/blagotvoritelna-izlozhba-bazar-pod-mototo-otvori-sartseto-si-shte-bade-organizirana-vav-foayeto-na-kontsertna-zala-dobrich.html", "text": "Благотворителна изложба-базар под мотото „Отвори сърцето си“ ще бъде организирана във фоайето на Концертна зала Добрич, съобщават от  Общината . На 10 декември – вторник ще бъдат представени коледни сувенири, изработени от потребители на социалните услуги в град. Със събраните средства ще бъдат закупени бактерицидни лампи за подобряване здравословната среда на потребителите. От Общината отправят апел към гражданите да отворят сърцата си за тази благородна кауза.", "date": "2019.12.05", "title": "Благотворителна изложба-базар под мотото „Отвори сърцето си“ ще бъде организирана  във фоайето на Концертна зала Добрич"}
{"url": "http://www.focus-news.net/news/2019/12/05/2726583/sport-lokomotiv-plovdiv-priema-dnes-vtorodivizionniya-liteks-v-mach-za-kupata.html", "text": "Локомотив Пловдив прие­ма втородивизионния Литекс в последен мач от осми­нафиналите за Купата на Бъл­гария. Двубоят е от 17:30 часа на \"Лаута\" и ще бъде предаван пряко по Диема спорт. Домакините ще трябва да са слу­шали внимателно треньора си Бруно Акрапович по време на вчерашния разбор, защото той е наказан и днес нас­тавления от пейката ще дава Александър Тунчев. \r\n \r\nПловдивчани вървят от­лично в първенството и със сигурност при по­беди в оставащите две срещи ще изместят Левски от второто място. \r\n \r\n„Железничарите“ защитават и Ку­пата на България, затова ще бъдат достатъчно мотивирани срещу вто­родивизионния си съперник.", "date": "2019.12.05", "title": "Спорт: Локомотив Пловдив прие­ма днес втородивизионния Литекс в мач за Купата"}
{"url": "http://www.focus-news.net/news/2019/12/05/2726584/ostaviha-v-aresta-opasen-narkodilar-ot-varna.html", "text": "Опасен рецидивист, обвиняем за държане с цел разпространение и разпространение на марихуана и амфетамини във Варна остава за постоянно в ареста. Състав на Варненския окръжен съд взе мярка за неотклонение „Задържане под стража“ за 36-годишният Алдин Д. по искане на Окръжната прокуратура. Това съобщават от  пресслужбата на Апелативната прокуратура  в града. \r\n \r\nМъжът, който е опасен рецидивист, е обвиняем за държане с цел разпространение и разпространение на амфетамини и марихуана. Престъплението е извършено като продължавано деяние от ноември 2017 до август 2018 г. в условията на опасен рецидив. \r\n \r\nСлед претърсване в дома му във Варна са намерени електронна везна със следи от бяло вещество, пликчета със зелена тревиста маса, зелени таблетки и други наркотични вещества. След първоначалното му задържане до 72 часа Окръжната прокуратура във Варна е поискала той да бъде задържан под стража от съда. \r\n \r\nОпределението на Варненския окръжен съд, с което е взета мярката за неотклонение „Задържане под стража“ на Алдин Д., може да се обжалва пред Апелативния съд.", "date": "2019.12.05", "title": "Оставиха в ареста опасен наркодилър от Варна"}
{"url": "http://www.focus-news.net/news/2019/12/05/2726586/pepi-dzhurenov-krizisen-tsentar-za-nastanyavane-na-bezdomni-v-sofiya-116-sa-nastanenite-v-stolichniya-krizisen-tsentar-do-vchera.html", "text": "116 човека са настанени в кризисния център в София до вчерашния ден. Това каза за дневния информационен блок  „Добър ден“  на  Радио „Фокус“  директорът на Кризисния център за настаняване на бездомни лица в София Пепи Джуренов. \r\n \r\n„В страната са разкрити общо 3 кризисни центъра – във Варна, Пловдив и София. Столичният център се състои от Център за кризисно настаняване на бездомни хора и филиал към него. Центърът разполага с 80 места, а филиалът – с 90. Тоест общият капацитет на нашия център за кризисно настаняване е 170 души, но в най-студените дни, когато напливът от хора е най-голям, разпъваме допълнително количество походни легла и сме приемали до 230 човека“, поясни той.  \r\n \r\nПепи Джуренов каза още, че Центърът приема пълнолетни лица, които имат документ за самоличност. Възрастовият спектър на настаняваните лица е в много широки граници – от 18 до 70 години, обясни той, като уточни, че съотношението мъже-жени е 80:20%. Кризисният център в София разполага с трима социални работници, чиято основна цел е дадат перспективи за бъдещето на настанените, добави Джуренов. Работи се и в тясна връзка с Бюрата по труда, посочи той, като добави, че социалните работници издирват роднини и близки на настанените в Центъра.  \r\n \r\nБиляна БОЗИНАРЕВА", "date": "2019.12.05", "title": "Пепи Джуренов, Кризисен център за настаняване на бездомни в София: 116 са настанените в столичния кризисен център до вчера"}
{"url": "http://www.focus-news.net/news/2019/12/05/2726588/vremenno-e-ogranicheno-dvizhenieto-po-pat-i-1-mezdra-botevgrad-v-rayona-na-rebarkovo-poradi-patnotransportno-proizshestvie.html", "text": "Временно е ограничено движението по път I-1 Мездра -Ботевград в района на Ребърково поради пътнотранспортно произшествие, съобщиха от  Агенция \"Пътна инфраструктура\" . Въведеният обходен маршрут за всички превозни средства в посока София е по път II-16 Ребърково – Елисейна – Своге – София. Обходният маршрут в посока Мездра е по път III-161 Лютидол - Ребърково, като водачите на МПС над 10 т изчакват на място. Шофьорите е необходимо да карат с повишено внимание и със съобразена скорост.", "date": "2019.12.05", "title": "Временно е ограничено движението по път I-1 Мездра -Ботевград в района на Ребърково поради пътнотранспортно произшествие"}
{"url": "http://www.focus-news.net/news/2019/12/05/2726587/na-6-dekemvri-kmetat-na-sofiya-yordanka-fandakova-shte-prisastva-na-otkrivaneto-na-noviya-sezon-na-ledenata-parzalka-na-sportna-sofiya.html", "text": "На 6 декември кметът на София Йорданка Фандъкова  ще присъства на откриването на новия сезон на ледената пързалка на  „Спортна София“, съобщиха от  Столична Община . Пързалката се намира на територията на комплекс „ Спортна София“ в Зона Б 5,  ул. „Българска морава“  2.", "date": "2019.12.05", "title": "На 6 декември кметът на София Йорданка Фандъкова  ще присъства на откриването на новия сезон на ледената пързалка на  „Спортна София“"}
{"url": "http://www.focus-news.net/news/2019/12/05/2726581/prezidentat-rumen-radev-krizata-v-pernik-e-signal-che-tryabva-da-preosmislim-tsyalostniya-model-na-upravlenie-i-stopanisvane-na-vodniya-resurs.html", "text": "Кризата в Перник е сигнал, че трябва да преосмислим цялостния модел на управление и стопанисване на водния ресурс. Това каза президентът Румен Радев във встъпителните си думи преди да проведе среща с министъра на икономиката Емил Караниколов, министъра на околната среда и водите Нено Димов, министъра на регионалното развитие и благоустройството Петя Аврамова и заместник-министъра на здравеопазването Бойко Пенков във връзка със създалата се водна криза в Перник, предаде репортер на  Агенция „Фокус“ .  \r\n \r\nПрезидентът припомни, че поводът за срещата е водната криза в Перник, но не пропусна да спомене, че тя не е прецедент по българските ширини в последно време.  \r\n„Проблемът е много по-дълбок и засяга хиляди български граждани от цялата страна. Това е недопустимо за 21 век. Имаме криза във водния сектор. Причините, за да се стигне дотук, са наслоени през годините и са комплексни: недофинансиране, забавено усвояване на европейски средства, проблеми с поддържането на язовирите. Водата е стратегически национален ресурс, влияещ пряко върху икономиката и демографията на засегнатите области, както и на качеството на живот на хората“, допълни той.  \r\n \r\nТова, което президентът държи да се изясни са спешните предприети мерки за решаване на кризата и кога се очаква да бъде установен нормален режим,  а също така дали има здравословни рискове за българското население.  \r\n„Въпросите са какви са плановете за ремонт ма язовирите, по какъв начин се възлагат строителните дейности и как ще се гарантира качеството.Големият въпрос е каква е цялостната стратегия за решаване на водната криза в България и бъдещето на водните ресурси и с какви инструменти ще бъдат постигнати тези цели, защото кризата в Перник е сигнал, че трябва да преосмислим цялостния модел на управление и стопанисване на водния ресурс. Това са въпроси с голяма обществена значимост“, допълни още Румен Радев.  \r\nТеодора ПАВЛОВА", "date": "2019.12.05", "title": "Президентът Румен Радев: Кризата в Перник е сигнал, че трябва да преосмислим цялостния модел на управление и стопанисване на водния ресурс"}
{"url": "http://www.focus-news.net/news/2019/12/05/2726590/premierat-boyko-borisov-izprati-saboleznovatelna-telegrama-do-ukrainskiya-premier-oleksiy-goncharuk.html", "text": "Министър-председателят Бойко Борисов изпрати съболезнователна телеграма до украинския премиер Олексий Гончарук по повод пожара в сградата на Одеския колеж по икономика, право и хотелско-ресторантски бизнес. Това съобщиха от  правителствената информационна служба . До този момент вследствие на инцидента има една жертва, десетки са пострадали и безследно изчезнали.  \r\n \r\nПремиерът Борисов изразява своите искрени съболезнования за случилото се в Одеса. „Бих искал да изкажа чрез Вас своята съпричастност към тревогата на близките на безследно изчезналите и да пожелая скорошно оздравяване на пострадалите“, пише министър-председателят Бойко Борисов в съболезнователната телеграма до украинския премиер.", "date": "2019.12.05", "title": "Премиерът Бойко Борисов изпрати съболезнователна телеграма до украинския премиер Олексий Гончарук"}
{"url": "http://www.focus-news.net/news/2019/12/05/2726589/mentorskata-programa-iskam-da-bada-i-visshe-uchilishte-po-menidzhmant-v-dobrich-organizirat-initsiativata-koleda-e-vreme-za-spodelyane.html", "text": "Менторската програма „Искам да бъда“ и Висше училище по мениджмънт в Добрич организират инициативата „Коледа е време за споделяне“, предаде кореспондентът на  Радио „Фокус” – Варна . Гостите на събитието ще имат възможност да опитат сладки, направени в споделения следобед на децата, лишени от родителски грижи от Центъра за настаняване от семеен тип в Добрич, и студентите, обучаващи се в международния колеж. Инициативата ще се състои на 13 декември от 17,30 часа във фоайето на Висше училище по мениджмънт.  Според организаторите времето, опитът и вниманието са най-ценните неща, които всеки може да сподели, защото с тях се ражда общуването, разбирането и израстването.  \r\nЖулиета НИКОЛОВА", "date": "2019.12.05", "title": "Менторската програма „Искам да бъда“ и Висше училище по мениджмънт в Добрич организират инициативата „Коледа е време за споделяне“"}
{"url": "http://www.focus-news.net/news/2019/12/05/2726593/shofyor-na-lek-avtomobil-e-zaginal-v-katastrofa-v-rayona-na-rebarkovo-v-oblast-vratsa.html", "text": "Шофьор на лек автомобил е загинал в катастрофа в района на село Ребърково. Това съобщиха за  Агенция „Фокус“  от ОДМВР - Враца. Сигнал за произшествието е подаден около 14.00 часа. Катастрофата е станала между лек автомобил и ТИР. \r\n                                                           \r\nБояна МАРКОВА", "date": "2019.12.05", "title": "Шофьор на лек автомобил е загинал в катастрофа в района на Ребърково в област Враца"}
{"url": "http://www.focus-news.net/news/2019/12/05/2726592/ustanoven-e-izvarshitelyat-na-ubiystvoto-v-kv-dolno-ezerovo-v-burgas.html", "text": "Установен е извършителят на убийството в кв. „Долно Езерово“. Това стана ясно по време на брифинг в сградата на Апелативна прокуратура – Бургас, предаде репортер на  Радио \"Фокус\" - Бургас . На извършителя е повдигнато обвинение за умишлено убийство, което е било извършено в землището на кв. „Долно Езерово“. Оръжието, с което е било извършено престъплението е автомат и е било открито на около 350 метра от мястото на извършване на убийството, като е било добре прикрито от извършителя. Старши комисар Радослав Сотиров отбеляза, че убиецът и жертвата са се познавали от близо 10 години, като и двамата имат общи занимания в областта на строителството.  \r\n \r\n„Изключително конспиративни по отношение на техните връзки, нямали са комуникация по мобилни телефони, комуникацията се е извършвала от адрес на адрес“, каза още ст. Комисар Сотиров. По думите му извършителят е на 32 години и родом от Шумен, но е пребивавал на територията на град Бургас. Мотивите за убийството все още са в процес на изясняване.  \r\n \r\nГлавният секретар на МВР Ивайло Иванов –заяви, че убитият и извършителят на престъплението са участници в други две тежки престъпления – 2 въоръжени грабежа. Единият е през 2015 година в град Айтос, а другият е 2016 година в София и става въпрос за въоръжени грабежи, при които е използвано огнестрелно оръжие и са откраднати големи суми пари.  \r\n \r\nИван Иванов – прокурор при Окръжна прокуратура – Бургас каза, че след много усилия на полицията се е достигнало до извършителят на убийството, който впоследствие е оказал и пълно съдействие за разкриване на престъплението и сам е посочил веществените доказателства, които е бил скрил.  \r\n \r\n„В рамките на две седмици се извърши огромен обем процесуално-следствени действия, разпитани са множество свидетели, като престъплението се разкри трудно, защото в началото нямахме и данни кое е убитото лице, но поетапно се стигна до извършителя“, добави наблюдаващият прокурор. По думите му не е единствено самопризнанието, налице са и множество други доказателства, както и показанията на свидетелите разпитани по делото и заключенията на назначените до момента експертизи.  \r\n \r\n \"Фокус\"  припомня, че сигналът за откритото тяло на убития бе получен около 18.00 часа на 18 ноември т. г. във Второ Районно управление на МВР – Бургас.  \r\n \r\nМария КУРТЕВА", "date": "2019.12.05", "title": "Установен е извършителят на убийството в кв. „Долно Езерово“ в Бургас"}
{"url": "http://www.focus-news.net/news/2019/12/05/2726574/priklyuchi-po-sashtestvo-deloto-za-osporeniya-izbor-na-obshtinski-savet-hadzhidimovo.html", "text": "Съдът прие заключението на съдебно-математическата експертиза по делото против решение №101-МИ от 28.10.2019 на Общинска избирателна комисия Хаджидимово за обявяване на избраните за общински съветници в община Хаджидимово. Това съобщиха от пресцентъра на  Административен съд – Благоевград.    \r\n \r\nЕкспертизата на доц. Николай Китанов установява променя ли се обявения с решението на ОИК резултат от изборите за общински съветници и разпределението на мандатите в Общински съвет – Хаджидимово. Съдебно-математическата експертиза бе назначена на база изготвената специализирана експертиза, която възпроизведе вота на избирателя, отразен върху бюлетини, отделени като неличащи или недействителни, в шест от общо деветнадесет секции на територията на община Хаджидимово. \r\n \r\nСъдът приключи разглеждането на делото, като обяви, че ще постанови решение в законоустановения срок.", "date": "2019.12.05", "title": "Приключи по същество делото за оспорения избор на Общински съвет – Хаджидимово"}
{"url": "http://www.focus-news.net/news/2019/12/05/2726597/v-kyustendil-zasedava-oblastniyat-savet-za-razvitie.html", "text": "В Кюстендил заседава Областният съвет за развитие, предаде репортер на  Радио „Фокус” – Кюстендил . Заседанието беше председателствано от областния управител Виктор Янев. В него се включиха представители на деветте общини в областта, зам.-областните управители д-р Матей Попниколов и Райчо Цветин, както и главният секретар на институцията Гергана Михайлова.   \r\n \r\n \r\nВ хода на заседанието бяха направени предложения за членове на Регионалния съвет за развитие на Югозападен район. Да бъдат отново представители на общините от област Кюстендил бяха предложени досегашните такива – кметовете Петър Паунов и инж. Методи Чимев. Мотивът бе, че те са градоначалници на двете най-големи общини в областта – Кюстендил и Дупница. Като точка от дневния ред бяха представени изготвените от общините анализи на потребностите от подкрепа за личностно развитие на децата и учениците.  \r\n \r\n \r\nПо време на заседанието експерти от Областна администрация презентираха предложенията за промени в Закона за регионалното развитие. Членовете на Областния съвет за развитие бяха запознати детайлно с проекта. Стана ясно, че причините за предлаганите промени са изводите от извършен анализ на действащата национална политика за регионално и пространствено развитие. Изводите показват, че има недостатъчна ефективност в мерките за преодоляване на вътрешнорегионалните различия; има необходимост от наложителна оптимизация на системата от документи и необходимост от извършване на нормативна промяна. \r\n \r\n  \r\nКато мерки вече има предприети действия за промяна в съществуващото законодателство. Направени са и предложения за промени: нова система от документи; промяна в структурата и състава на регионалните съвети за развитие; нов модел на работа; разширяване на структурата и правомощията на съвета.  \r\nВенцеслав ИЛЧЕВ", "date": "2019.12.05", "title": "В Кюстендил заседава Областният съвет за развитие"}
{"url": "http://www.focus-news.net/news/2019/12/05/2726598/the-guardian-harvatiya-deportira-pogreshka-nigeriyski-sportisti-v-bosna-i-hertsegovina.html", "text": "Организаторите на международен младежки турнир по тенис на маса настояха двама нигерийски състезатели, погрешка депортирани от хърватската полиция в бежански лагер в Босна и Херцеговина, да бъдат незабавно върнати в родината им, пише британското издание  The Guardian . \r\n \r\nДвамата спортисти са студенти от Нигерия и са пристигнали в Загреб на 12 ноември, по път за петия Световен международен студентски турнир по тенис на маса, който се провеждал в крайбрежния град Пула, Хърватия. Двамата младежи напуснали града и пристигнали в столицата и е трябвало да летят обратно за Нигерия на 18 ноември. В нощта преди да излетят обаче, по време на разходка в хърватската столица, те били спрени за рутинна проверка от местната полиция.  \r\n \r\n„Опитахме се да обясним кои сме и че документите ни са в хостела, но те ни отведоха до полицейското управление“, каза единият от студентите.  \r\n„Те не обърнаха никакво внимание на думите ни“. \r\n \r\nПолицията е помислила, че двамата са нелегални мигранти и незабавно ги отвела с бус до границата с Босна и Херцеговина. В същия ден хърватските власти щели да депортират група бежанци, заловени да пресичат границата. След това полицаите наредили на цялата група да пресече гората и да навлезе в територията на Босна и Херцеговина. Единият от хванатите погрешка студенти заяви, че е отказал и добави, че е бил заплашен, че ще бъде застрелян, ако не се подчини на полицията.  \r\n \r\nВ крайна сметка двамата се оказали в бежански лагер в Босна и Херцеговина. Там те също не могли да се разберат с местните власти и до края на ноември се опитвали да се свържат с организаторите на спортното събитие, за да им обяснят ситуацията. \r\nВ крайна сметка успели и след като самоличността им била потвърдена, те са получили хърватски визи.  \r\n \r\n„Още по абсурдно е, че никой не е повярвал на момчетата (…). Много по-добре щеше да е (полицията) да ги беше придружила до хостела, за да потвърди, че са влезли в Хърватия легално“, каза един от организаторите на спортното събитие.   \r\n \r\n  Теодор Пенев", "date": "2019.12.05", "title": "The Guardian: Хърватия депортира погрешка нигерийски спортисти в Босна и Херцеговина"}
{"url": "http://www.focus-news.net/news/2019/12/05/2726600/sofiyski-apelativen-sad-e-izmenil-myarkata-za-neotklonenie-na-obvinyaem-za-prichinena-telesna-povreda-na-politsay-v-botevgrad-ot-zadarzhane-pod-strazha-v-domashen-arest.html", "text": "Състав на Софийски апелативен съд е изменил мярката за неотклонение спрямо Х.Н. (на 37 години) от „задържане под стража“ в „домашен арест“. Мъжът е бил привлечен в качеството на обвиняем от Окръжна прокуратура – София за извършено от него престъпление по чл. 131, ал. 2, пр. 4, т. 2, вр. чл. 129, ал. 2 от НК. Това съобщиха от пресцентъра на  Апелативна прокуратура – София . \r\n \r\nВечерта на 25 ноември 2019 г. в Районното управление на МВР в Ботевград постъпил сигнал за буйстващ мъж в нетрезво състояние пред заведение в града. На място били изпратени полицаи, на които Х.Н. отговорил с вербална агресия и отказал да изпълнява разпорежданията на служителите на реда. При задържането мъжът оказал яростна съпротива, като причинил средна телесна повреда на длъжностно лице – полицейски инспектор, изразяваща се в счупването на кост на дясната длан.  \r\n \r\nН.Х. бил откаран със служебен автомобил в сградата на Районното управление в града, където продължил да се държи арогантно. По случая е било образувано досъдебно производство.  \r\n \r\nРазследването по случая продължава под надзора на Окръжна прокуратура – София.", "date": "2019.12.05", "title": "Софийски апелативен съд е изменил мярката за неотклонение на обвиняем за причинена телесна повреда на полицай в Ботевград от „задържане под стража“ в „домашен арест“"}
{"url": "http://www.focus-news.net/news/2019/12/05/2726579/veselina-dobreva-student-v-mu-varna-i-obuchitel-na-dobrovoltsi-uchenitsite-sa-po-sklonni-tehni-vrastnitsi-da-im-govoryat-za-vredata-ot-drogata-otkolkoto-uchitelite.html", "text": "Проблемът с употребата на наркотици сред учениците става все по-сериозен и за това трябва повече да се говори в клас. Важна роля в превенцията срещу прибягването към дрогата е методът „връстници обучават връстници“. Това коментира в интервю за  Радио „Фокус“ – Варна  Веселина Добрева, която е студент в Медицинския университет и обучител по превенция на ХИВ/СПИН и психоактивни вещества на ученици- доброволци в града. Днес четвъртокурсничката н специалност „Медицина“ бе един от лекторите в среща, посветена на Международния ден на доброволеца, която се проведе във Варна. \r\n \r\n„Когато се говори за наркотици, забелязала съм, че повечето учители ще наблегнат на това, което е записано в учебниците, докато ние говорим повече с истории, интерактивни методи, използваме различни игри, за да може на учениците да им остане нещо в съзнанието, някаква червена лампичка“, обясни Веселина Добрева. Тя допълни, че е станала доброволец, когато е била в девети клас в Четвърта езикова гимназия. „Запалих се да стана доброволец, когато в часа на класа в осми клас влязоха наши съученици и ни говориха за вредата от наркотичните вещества. Осъзнах колко сериозен е проблемът, особено сред учениците, защото все повече започва употребата на тези вещества, а в училище не се говори по тези теми. Когато нещо се забранява, това дистанцира учениците, кара ги да не споделят. Докато информацията е поднесена от съученици, те знаят каква е ситуацията, знаят каква им е съдбата и знаят на какво да наблегнат, когато говорят“, добави студентката. Тя посочи и, че съветва по-младите доброволци, да поставят като основен приоритет грижата за себе си като личности. Що се отнася до работата като доброволец, за нея моралното удовлетворение е било много по-голямо, отколкото всякакво парично възнаграждение на работа. \r\n \r\n„За мен винаги е било огромно удоволствие да се занимавам с това, вече седем години. Бих продължила да го правя цял живот. Смятам, че ако всеки човек поне малко прави за другите, може би животът ни ще е доста по-добър“, каза още Веселина Добрева. \r\n \r\nДиана СТОЕВА", "date": "2019.12.05", "title": "Веселина Добрева, студент в МУ – Варна и обучител на доброволци: Учениците са по-склонни техни връстници да им говорят за вредата от дрогата, отколкото учителите"}
{"url": "http://www.focus-news.net/news/2019/12/05/2726595/neutralizirana-e-organizirana-prestapna-grupa-za-kompyutarni-izmami-i-prane-na-pari.html", "text": "Акцията е осъществена от служители на ГДБОП под ръководството на Специализираната прокуратура, съобщиха от пресцентъра на  МВР . Служители от отдел „Киберпрестъпност“ - ГДБОП разкриха организирана престъпна група за пране на пари, действала от 2016 година. Действията на експертите са предприети по досъдебно производство, водено  от следователи от Следствения отдел при Специализираната прокуратура. Групата е била създадена с цел пране на пари, придобити от компютърни измами чрез компрометиране на междуфирмена кореспондеция, съобщи Сийка Милева от  Специализирана прокуратура. Членовете на групата са шестима, един е с ливанско, друг с иракско гражданство, но постоянно пребиваващ в страната ни, останалите са български граждани. Повечето от тях са осъждани за кражби и документни измами. В хода на разследването е установена схемата на действие – в обичайната кореспонденция между две търговски дружества се намесва трето лице, представящо се за дружество-доставчик на стоки или услуги. Оттам изпращат проформа-фактура с подменена банкова сметка, като така се отклонява банковата транзакция и тя постъпва по сметка, пряко контролирана от извършителя на компютърната измама. Изяснено е, че извършителят е имал нерегламентиран достъп до пощенски кутии на дружествата – доставчик или получател. Контактите са осъществявани чрез налучкване или изпращане на фишинг имейл или компютърен вирус, като извършителят следи протичащата кореспонденция между търговските дружества и се намесва в момента, в който се уговарят условията по плащането. Точно тогава той изпраща преправена банкова сметка. Механизмът на престъпната дейност – в България се регистрира търговско дружество, чийто управител и собственик е социално слаб, с капитал напр. от 2 лева, като процедурата се извършва чрез определени адвокати. Откриват се банкови сметки, като  задължително се активира услугата онлайн банкиране. Паролата се предоставя от финансови мулета на участниците в организираната престъпна група, те предоставят айбана на банковата сметка на новоучреденото дружество на извършителите на компютърните измами, а те го използват за подмяна на действителната сметка на реалния контрагент на потърпевшата чужда компания. \r\n \r\nВ процеса на разследване е установено, че финансовите мулета били набирани в София и Своге. Сумите, постъпили по български сметки, веднага се пренареждали в сметки в Китай и Хонконг. Установени са над 90 търговски дружества, регистрирани в България, чиито сметки са използвани за пране на пари от компютърни измами. Общият размер на измамите възлиза на  44 млн. евро и 15 милиона долара, около 50 измамени компании са със седалища в САЩ, допълни още Милева. Действията по разследването бяха предприети на 4 декември като са извършени проверки на адреси в София, Своге и село ботевградското с. Новачене. Иззети са множество таблети, компютърни конфигурации, а от един от обектите – и множество копирани лични документи и банкови карти. Повдигнато е обвинение на шестимата за пране на пари, предстои искането на постоянна мярка за задържане. На един от участниците  е наложена мярка за неотклонение „парична гаранция“ заради влошено здравословно състояние, допълни тя. \r\nГрупата е изключително интересна, подчерта главен комисар Ивайло Спиридонов, директор на ГДБОП.  Действията на разследващите започнаха след получен сигнал от Асоциацията на банките за съмнителни транзакции. Проведени са множество оперативно – издирвателни дейности, благодарение на които е разкрита престъпната група, като реално за първи път се стига на ниво над реалното муле. В България сме стигнали до хората, които създават фирма и установяват възможност за теглене и прехвърляне на парите по електронен път и за набиране на финансови мулета. Хората, които хакват мейлите на фирмите са някъде по света, другите етапи от процеса също са извън наша територия. Жертви на този вид измамна финансова схема са станали много български граждани, подадени са и много жалби. Тази престъпна дейност придобива епидемичен характер, допълни още Спиридонов.  \r\nСхемата е \"ливанската пералня\", по думите на Явор Колев, ръководител на специализирания отдел „Киберпрестъпност“ – ГДБОП. Хакерите, които се занимават със заразяване на компютърните системи, са действали по няколко начина - единият е т.н. „троянски кон“- когато се контролира активността на конкретното компютърно устройство. Другият вариант е чрез фишинг: мейл, чрез който се крадат пароли за електронната поща. Третият път е чрез налучкване, добави Колев. При престъпната дейност са били компрометирани пощенски кутии на фирми-жертви от САЩ и Европа, следена е кореспонденцията, която двете фирми водят помежду си и на определен етап, когато се стига до разплащане, проформа-фактурата се подменя с банковата сметка на дружеството-контрагент. Тогава фирмата-жертва превежда парите не на компанията, с която има финансово-търговски отношения, а на сметка, контролирана от организираната престъпна група. Парите, източени от престъпната група, са вкарани в сметките на 90 компании и впоследствие чрез онлайн банкиране тези 44 милиона евро и 15 милиона щатски долара се превеждали на мулета в САЩ и Хонконг.  \r\nПо данни на Европол и по наша информация, около 60 % от престъпния ресурс са осъществени  чрез набиране на финансови мулета, основно от средите на хора с нисък социален и финансов статус, които срещу малка сума се съгласявали да открият фирма и да получат за това известно възнаграждение, обясни още  Колев.", "date": "2019.12.05", "title": "Неутрализирана е организирана престъпна група за компютърни измами и пране на пари"}
{"url": "http://www.focus-news.net/news/2019/12/05/2726594/vitsepremierat-ekaterina-zaharieva-izprati-saboleznovatelna-telegrama-do-vanshniya-ministar-na-ukrayna-vav-vrazka-s-pozhara-v-grad-odesa.html", "text": "Вицепремиерът и министър на външните работи Екатерина Захариева изпрати съболезнователна телеграма до своя украински колега Вадим Пристайко във връзка с пожара в Одеския колеж по икономика, право и хотелско-ресторантски бизнес, който причини смърт и разруха. Това съобщиха от пресцентъра на  Министерството на външните работи . \r\n   \r\n„Моля да предадете, уважаеми господин Министър, моите искрени чувства на съпричастност и състрадание на близките на засегнатите от трагедията. На пострадалите - пожелавам скорошно оздравяване“, посочва министър Захариева в съболезнователната телеграма до министър Пристайко.", "date": "2019.12.05", "title": "Вицепремиерът Eкатерина Захариева изпрати съболезнователна телеграма до външния министър на Украйна във връзка с пожара в град Одеса"}
{"url": "http://www.focus-news.net/news/2019/12/05/2726564/mzhg-i-mon-obyavyavat-konkurs-moeto-stopanstvo-chast-ot-kampaniya-super-fermer.html", "text": "До 31 март 2020 г. учениците, обучаващи се по специалности от професии от професионално направление „Растениевъдство и животновъдство“ от XI и XII клас, могат да представят своите идеи за стартиране на бизнес в областта на земеделието – в конкурса „Моето стопанство“, организиран от Министерство на земеделието, храните и горите, в партньорство с Министерство на образованието и науката, съобщиха от пресцентъра на  Министерство на земеделието, храните и горите . Конкурсът е част от съвместната кампанията на двете министерства - „Супер фермер“, която има за цел да подкрепи младите хора, като им се даде възможност да се срещнат с успели фермери в нашата страна, както и да се осъществи връзка между учениците и бизнеса. \r\nЗаявление за участие в него може да подаде всеки, който предстои да завърши професионално образование от професионалното направление „Растениевъдство и животновъдство“. За участие е необходимо да се попълни заявление, което да съдържа - имена и данни на ученика, както и кратко описание с представяне на идеята, което да не бъде повече от 3 страници.  \r\nЗа победителите в конкурса са предвидени награди. Те ще бъдат отличени от жури, в което ще участват представители от Селскостопанска академия, Националната служба за съвети в земеделието, Министерство на образованието и науката и външен експерт. \r\nПри оценяването ще се следи дали проектите отговарят на следните критерии:  избор на тема на идейния проект и формулиране на идеята; обосновка на идеята, която включва: актуалност и реалистичност на идеята (проучване/анализ на пазара във връзка с реализацията на проектната идея); внедряване и използване на иновации (какви иновации, обосновка за новостите, както и с какво биха допринесли за конкурентостта и налагането на идеята на пазара на труда); използване и/или въвеждане на дейности и методи за опазване на околната среда или за хуманно отношение към животните (идеята и нейното реализиране, какви методи за опазване на околната среда въвежда, пряк ефект от реализирането й с обосновка, както и за хуманното отношение към животните); социален ефект - разкриване на работни места и интеграция на хора с увреждания (колко работни места ще бъдат разкрити, какви хора ще бъдат привлечи за реализирането на проектното предложение, с приложена аргументация). \r\nКрайният срок за подаване на заявления за участие е до 31-ви март на e-mail: SF@mzh.government.bg , победителите ще бъдат обявени на официална церемония в края на кампанията.  \r\nВ първия етап на кампания повече от 330 ученици от 20 професионални гимназии посетиха стопанствата на 25 бенефициенти по Програмата за развитие на селските райони (2014-2020 г.), от 13-ти области на страната (Велико Търново, Благоевград, Бургас, Добрич, Русе, Разград, Варна, Плевен, Силистра, Стара Загора, Ловеч, Търговище и Хасково). Децата, обучаващи се в средния курс на обучение, учат в направленията – фермер, механизатор на селскостопанска техника, агроекология и др. Те се запознаха от близо с дейността на земеделски производители, които работят и се развиват сферата: по отглеждане на етерично-маслени култури (лавандула, рози и др.), на трайни насаждения (орехи, круши, сливи, бадеми, лешници, череши и др.), зърнопроизводството (пшеница, лимец, слънчоглед, царевица за силаж и др.), зеленчукопроизводство (оранжерийно отглеждане на краставици) и в животновъдството - овцеферми, кравеферми и птицеферми.  \r\nПо време на практиките учениците се запознаха с основните етапи и фази на развитие при културите, както и с почвено-климатичните условия, които са подходящи за отглеждането им. На място, в животновъдните обекти те имаха възможност да видят и да участват в базисни процеси по отглеждане на животните като например: като система за доене, подвижна ясла за двустранно хранене, за поене на животните и др. Учениците разгледаха и се запознаха и с нова и модерна селскостопанска техника, закупена по Програмата, която се ползва от бенефициентите в дейността на стопанствата им.", "date": "2019.12.05", "title": "МЗХГ и МОН обявяват конкурс „Моето стопанство“  част от кампания „Супер фермер“"}
{"url": "http://www.focus-news.net/news/2019/12/05/2726596/nimh-vodnoto-kolichestvo-na-reka-pirinska-bistritsa-pri-selo-gorno-spanchevo-e-nad-praga-za-sredni-vodi.html", "text": "През изминалото денонощие нивата на наблюдаваните реки в Западнобеломорския басейн са останали без съществени изменения или са се понижили. Това показва справка на сайта на  Националния инситут по метеорология и хидрология.    \r\n \r\nРегистрираните колебания на речните нива за водосбора на река Места са от -7 см до +6 см, а за водосбора на река Струма са от -5 см до +5 см.  \r\n \r\nВодните количества на реките в басейна са около и под праговете за средни води, само водното количество на река Пиринска Бистрица при село Горно Спанчево е над прага за средни води. \r\n \r\nДнес и през следващите три дни речните нива в басейна ще останат без съществени изменения. Водните количества ще бъдат под праговете за внимание.", "date": "2019.12.05", "title": "НИМХ: Водното количество на река Пиринска Бистрица при село Горно Спанчево е над прага за средни води"}
{"url": "http://www.focus-news.net/news/2019/12/05/2726603/", "text": "С близо 8,8 млн. лв. Община Велико Търново реконструира и модернизира шест образователни институции в града. Дейностите за общо 8 784 724 лв. бяха финансирани по Оперативна програма „Региони в растеж“, като самоучастието на местната администрация бе в размер на 6 705 055 лв. Това обобщи пред журналисти в старата столица Мариела Цонева, директор Дирекция „Проекти на програми“, предаде репортер на  Радио „Фокус“ – Велико Търново .  \r\n \r\nИзцяло ремонтирани са детска градина „Рада Войвода“ в кв. „Чолаковци“, ДГ „Ален мак“ в кв. „Бузлуджа“, ДГ „Пролет“ в старата част на града, Средно училище „Владимир Комаров“, СУ „Г. С. Раковски“ и Спорно училище „Георги Живков“. В тях бе извършена не само модернизация на материално-техническата база, но и бяха въведени мерки за енергийна ефективност, които значително намалиха разходите за отопление. Зорница Кънчева - Миладинова, ръководител на дейностите припомни, че основната цел на проекта бе създаване на условия за съвременно и конкурентно образование  чрез реконструкция и модернизация на образователната инфраструктура. Освен подобряване на сградите, са правени ремонти и в дворовете на образователните институции. На някой места, където има съществуващи плувни басейни, те също са обновени. Навсякъде е осигурен достъп за хора в неравностойно положение.  \r\n \r\nВ образователните институции се обучават над 500 деца. След приключване на ремонтите сметките за отопление са с около 25-30% по-ниски, поясни директорката на Дирекция „Образование, младежки дейности и спорт“ Пенка Игнатова. \r\n \r\n„Работата по този проект като, че ли беше един тест за колегиалност, за подкрепа, за показване на солидарност в общността „образование“ в община Велико Търново, защото ние масово изнесохме детските градини – „Ален мак“, „Рада войвода“, „Пролет“ в други градини. Готвехме на едно място, отглеждахме децата на друго. Повярвайте организацията ни беше на много високо ниво. Всички дирекции в Общината, не само „Образование“ работехме в заедно и показвахме една екипност, но не само при нас, а и между детските градини, училищата и не на последно място – родителите, за което искам да благодаря на всички“, каза още Игнатова. \r\n \r\nВъпреки, че реконструкциите вече приключиха, официалният край на проекта е през април 2020-та година. Екипът на Община Велико Търново призовава всички деца, родители и граждани да пазят направеното. \r\n \r\nЛуиза ТРАНЧЕВА", "date": "2019.12.05", "title": "С близо 8,8 млн. лв. Община Велико Търново реконструира и модернизира шест образователни институции в града"}
{"url": "http://www.focus-news.net/news/2019/12/05/2726601/na-6-dekemvri-priklyuchva-elektronnoto-glasuvane-za-chetvartite.html", "text": "На 6 декември приключва електронното гласуване за четвъртите Годишни награди в туризма-2019 година. Онлайн вотът в надпреварата ще продължи до петък в полунощ, съобщиха от  министерството на туризма . Стартът на гласуването бе даден на 7 ноември и то определя носителите на наградите във всяка от 16-те категории в конкурса на Министерството на туризма. Всеки може да гласува онлайн за един участник в рамките на една категория (отчита се едно гласуване от всеки IP адрес), като може да се подкрепи кандидат от всяка категория.", "date": "2019.12.05", "title": "На 6 декември приключва електронното гласуване за четвъртите"}
{"url": "http://www.focus-news.net/news/2019/12/05/2726599/14-000-evro-globa-e-nalozhena-na-podsadim-za-nezakonno-prenasyane-na-valuta-prez-mitnicheski-punkt-kalotina.html", "text": "Съдът е одобрил споразумение, сключено между Районна прокуратура – Сливница и защитата на подсъдимия Й.Т. от гр. София, обвинен за извършено от него престъпление по чл. 251, ал. 1 от НК. Това съобщиха от пресцентъра на  Апелативна прокуратура – София . \r\n \r\nДелото срещу него е започнало като бързо наказателно производство. Около 11:10 ч. на 13 ноември 2019 г., на трасе „Входящи товарни автомобили\" на Митнически пункт \"Калотина\", при влизане от Република Сърбия в Република България, Й.Т. незаконно пренесъл 70 000 евро. Мъжът не изпълнил задължението за деклариране на паричните средства при преминаване на границата на страната, която е външна граница на Европейския съюз. С действията си той нарушил разпоредбите на Валутния закон и на обнародван акт на Министъра на финансите. За извършеното от подсъдимия деяние му е наложено наказание „глоба“ в размер на 14 000 евро, което представлява една пета от стойността на предмета на престъплението.  \r\n \r\nОпределението на съда има последиците на влязла в сила присъда.", "date": "2019.12.05", "title": "14 000 евро глоба е наложена на подсъдим за незаконно пренасяне на валута през Митнически пункт \"Калотина\""}
{"url": "http://www.focus-news.net/news/2019/12/05/2726604/kommersanta-aleksandar-vuchich-zayavi-che-ako-putin-beshe-prezident-na-rusiya-prez-1999-g-belgrad-nyamashe-da-bade-bombardiran.html", "text": "Сръбският президент Александър Вучич заяви, че ако неговия руски колега Владимир Путин беше държавен глава на Русия през 1999 г., то Сърбия нямаше да бъде бомбардирана от силите на НАТО, пише московското издание  ”Коммерсантъ“ . \r\nАлександър Вучич и Владимир Путин обсъдиха ситуацията на Балканите по време на срещата си в руския град Сочи. Те обсъдиха и ситуацията в Косово. На пресконференция след срещата, сръбският президент заяви, че бомбардировките над Сърбия през 1999 г. биха могли да бъдат избегнати, ако начело на Русия е бил Путин по това време. \r\n \r\n„Ние в Сърбия ценим Путин повече, отколкото предишните лидери (на Русия). Нека руснаците да не ни се сърдят за това. Ако Путин решаваше в Русия през 1999 г., никой нямаше да ни бомбардира“, каза Вучич. \r\n \r\nОт своя страна Владимир Путин заяви на пресконференция, че Москва ще сътрудничи на Белград по въпросите, свързани с отбраната на Сърбия. \r\n„Подкрепяйки ангажимента на сръбската страна за военно-политически неутралитет, държавата ни помага за укрепване на отбранителните способности на Белград“, каза руският президент. \r\n \r\nВ рамките на военната операция на НАТО „Съюзна сила“ бомбардировките над Съюзна република Югославия (СРЮ) започнаха на 24 март и завършиха на 10 юни 1999 г. Според оценки на СРЮ, повече от 1700 души са били убити по време на въздушните удари на Алианса. \r\n \r\nПо това време Путин беше директор на Федералната служба за сигурност (ФСБ) в Москва, а след това секретар на Руския съвет за сигурност. Той стана премиер на Русия на 9 август, а по-късно и президент -  на 31 декември 1999 г. \r\n \r\n  Теодор Пенев", "date": "2019.12.05", "title": "„Коммерсантъ“: Александър Вучич заяви, че ако Путин беше президент на Русия през 1999 г., Белград нямаше да бъде бомбардиран"}
{"url": "http://www.focus-news.net/news/2019/12/05/2726605/", "text": "Проходими при зимни условия са пътищата в област Смолян, съобщи за   Радио „Фокус“ – Смолян  дежурният в Областно пътно управление – Смолян. Времето е с променлива облачност. Пътните настилки са мокри и заледени на места, но опесъчени и осолени, а водачите трябва да шофират с повишено внимание. Остава забранено движението на товарни автомобили над 12 тона през прохода „Превала“ и по направленията Стойките – Широка лъка и Стойките – Проглед. Повишена и опасността от падащи камъни по всички пътища в област Смолян.  \r\nДо 6 декември от 7.00 до 19.00 е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на Агенция „Пътна инфраструктура“. Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са мокри, а по част от второстепенните улици и заснежени. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.12.05", "title": "Мокри и заледени на места са пътните настилки в област Смолян"}
{"url": "http://www.focus-news.net/news/2019/12/05/2726607/vitsepremierat-mariyana-nikolova-uchastva-v-konferentsiya-za-sotsialna-integratsiya-chrez-sport-na-horata-s-intelektualni-zatrudneniya.html", "text": "Заместник министър-председателят по икономическата и демографската политика Марияна Николова участва в международната конференция „Революцията е приобщаването: 25 години „Спешъл Олимпикс България\", съобщиха от  правителствена информационна служба . Целта на форума е да инициира дискусия за ролята на спорта като инструмент на социалната интеграция и да бъдат представени добрите практики. Със събитието бяха отбелязани 25 години от създаването на българското представителство на световното спортно движение за хора с интелектуални затруднения - “Спешъл Олимпикс\". \r\n„Чрез спорта вие полагате усилия да създадете едно по-добро, по-толерантно, по-справедливо общество“, отбеляза вицепремиерът Николова при откриването на конференцията. Тя изтъкна ролята на неправителствените организации за изграждането на необходимите условия за хората с интелектуални затруднения в спорта и в работната среда. \r\nНиколова беше наградена за подкрепата й към развитието на футбола за момичета в рамките на Европейската кампания за футбол 2019. Инициативата на „Спешъл Олимпикс България“ е един от двата проекта за футбол за момичета на ФИФА в глобален план. \r\nВицепремиерът Николова потвърди ангажираността на институциите и призова обществото да продължат да работят за създаването на условия, при които хората с определени затруднения се чувстват уважавани и с гарантирано достойнство. \r\nИзпълнителният директор на Фондация „Български спорт“ и председател на Контролния съвет на Българския олимпийски комитет Цено Ценов получи специалния приз за цялостен принос на „Спешъл Олимпикс България“, който му бе връчен от заместник министър-председателя Марияна Николова.", "date": "2019.12.05", "title": "Вицепремиерът  Марияна Николова участва в конференция за социална интеграция чрез спорт на хората с интелектуални затруднения"}
{"url": "http://www.focus-news.net/news/2019/12/05/2726606/", "text": "Съдействие от правителството за по-скорошното укрепване и възстановяване на свлечения път ще търси община Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. След обилните дъждове, продължили около 36 часа, свлачището на пътя за НПК „Асенова крепост“ се активира отново. Получи се цепнатина в средата на асфалтирания участък, който е от близо 100 метра. \r\n \r\n„Изпратено е уведомление за проблема до Междуведомствената комисия по възстановяване и подпомагане към Министерски съвет и имаме уверение, че при следващото й заседание ще бъде разгледано, за да започнем строителни действия да се възстанови пътят”, уточни кметът на Асеновград доктор Христо Грудев. \r\n \r\nТой допълни, че в района на свлачището ситуацията е утежнена, тъй като над НПК „Асенова крепост“ живеят хора в три населени места – това са селата Лясково, Яврово и Добралък. И ако в кратки срокове пътят не бъде възстановен и укрепен съществува опасност трите населени места да бъдат временно отцепени. Община Асеновград ще настоява по-скоро да бъде отпуснато финансирането, за да не се стигне до споменатата ситуация. Към момента е заделен финансов ресурс за закупуване на светофарна уредба, с която ще се пропуска движението по определен ред. Тя е със собствено захранване. \r\n \r\n„Участъкът е на завой и е опасен, защото няма видимост с отсрещния край на пътя макар, че растителността бе почистена. Но светофарната уредба може да действа определено време. Свлачището си е там, съществува и вероятността да тръгне отново е много голяма”, изрази притеснението си д-р Христо Грудев.", "date": "2019.12.05", "title": "Община Асеновград ще търси съдействие от правителството за укрепване на пътя за Асеновата крепост, пропаднал при активизирало се свлачище"}
{"url": "http://www.focus-news.net/news/2019/12/05/2726591/redzhep-tayip-erdogan-sasht-i-turtsiya-shte-prodalzhat-da-tarsyat-reshenie-na-situatsiyata-s-iztrebitelite-f-35-i-sistemite-za-pvo-s-400.html", "text": "Турските и американските държавни служители ще продължат да търсят решение на ситуацията около закупуването от страна на Анкара на руски системи за противовъздушна отбрана С-400 и американските изтребители пето поколение Ф-35, предава  TACC . \r\nТова заяви турският президент Реджеп Тайип Ердоган по време на пресконференция в Лондон след срещата на върха на лидерите на страните-членки на НАТО в британската столица. \r\n \r\n\"След като се срещнахме с лидерите на Испания и Гърция, проведохме третите си разговори с президента на САЩ (Доналд) Тръмп и те преминаха много добре\" отбеляза Ердоган.  \r\n„Ние засегнахме темата от миналата среща на върха на НАТО, говорихме за регионалните проблеми. Що се отнася до С-400 и Ф-35, нашите колеги ще продължат да работят в тази насока, според своите инструкции“, каза още турския лидер. \r\n \r\nПрез септември 2017 г. Руската федерация обяви, че сключва договор с Турция за доставка на С-400 на стойност 2,5 млрд. долара (2,25 млрд евро). Споразумението предполага и частичен трансфер на производствени технологии на турската страна. Първите доставки започнаха на 12 юли 2019 г. \r\n \r\nСАЩ и НАТО активно се противопоставят на придобиването на системите за ПВО С-400 от страна на Турция. На 17 юли 2019 г. говорителят на Белия дом в писмено изявление заяви, че решението на Анкара да придобие руски системи за ПВО означава, че тя ще бъде изключена от програмата за американските изтребители пето поколение Ф-35. \r\n \r\n \r\n \r\n \r\n  Теодор Пенев", "date": "2019.12.05", "title": "Реджеп Тайип Ердоган: САЩ и Турция ще продължат да търсят решение на ситуацията с изтребителите Ф-35 и системите за ПВО С-400"}
{"url": "http://www.focus-news.net/news/2019/12/05/2726609/varhovniyat-administrativen-sad-obrazuva-talkuvatelni-dela-po-iskaniya-na-glavniya-prokuror-ombudmana-i-predsedatelya-na-vas.html", "text": "Председателят на Върховния административен съд (ВАС) Георги Чолаков издаде разпореждания за образуване на 3 нови тълкувателни дела и определи докладчици по тях. Това съобщиха от пресцентъра на  съда . \r\n \r\nЕдното дело е образувано по искане на главния прокурор и е за тълкуване на въпроса: „Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия има ли материалноправна компетентност (извън случаите по чл. 28 ЗДРДОПБГДСРСБНА) да се произнася с второ и последващи решения за конкретно лице с обявена принадлежност към органите по чл. 1 ЗДРДОПБГДСРСБНА при едни и същи доказателства, след като то е заемало и друго публично качество, след постановяване на първоначалния административен акт, предвид императивната разпоредба на чл. 26 ЗДРДОПБГДСРСБНА?\" \r\nСъгласно разпореждане на председателя на ВАС за докладчик е определена съдия Румяна Лилова.  \r\n \r\nВторото тълкувателно дело е образувано по искане на Омбудсмана на Република България и е за тълкуване на въпроса:  \r\n„1. Образуването на изпълнително дело по реда на чл. 220, ал. 1 от ДОПК прекъсва ли давността? \r\n2. Съобщението по чл. 221, ал. 1 от ДОПК прекъсва ли давността и от кой момент – от изпращането или от връчването му?\". \r\n \r\nЗа докладчик по делото е определена съдия Емилия Иванова.  \r\nТретото тълкувателно дело е образувано по искане на председателя на ВАС и е за тълкувателно решение по въпроса: \r\n„Допустимо ли е обжалването на определението по чл. 200, ал. 1 от Административнопроцесуалния кодекс от административния орган, издател на акта?\". \r\n \r\nСъгласно разпореждане на председателя за докладчици са определени съдиите Жанета Петрова и Тодор Тодоров. При новообразуваните тълкувателни дела ще бъдат приложени променените правила за тълкувателна дейност, приети от Пленума на съдиите на ВАС на 14 октомври т.г. Съгласно тях по преценка на докладчиците ще се отправят покани за становища до представители на академичната общност, председатели на съдилища и други юристи, омбудсмана, съобразно предмета на искането.  \r\n\t \r\nОбщият брой на образуваните от началото на годината тълкувателни дела е 10. Те са резултат от активната дейност на Звеното за анализи и тълкувателна дейност, което се ръководи от председателя на ВАС Георги Чолаков, а  членове са върховните съдии Емилия Кабурова, Кремена Хараланова, Таня Куцарова и Теодора Николова.", "date": "2019.12.05", "title": "Върховният административен съд образува тълкувателни дела по искания на главния прокурор, омбудмана и председателя на ВАС"}
{"url": "http://www.focus-news.net/news/2019/12/05/2726612/veselin-mareshki-volya-prizovavam-valeri-simeonov-da-se-moli-na-vsichki-balgari-mayki-i-na-gospod-da-zabravyat-i-da-prostyat.html", "text": "Призовавам Валери Симеонов да се моли на всички българи, майки и на Господ да забравят и да простят. Това каза лидерът на „Воля“ Веселин Марешки в декларация от името на група, предаде репортер на  Агенция „Фокус“ .  \r\n \r\nМарешки започна декларацията си с „Приказка за стълбата“ на Христо Смирненски.  \r\n \r\n„За нас от „Воля“ е по – удобно Валери Симеонов да бъде вицепремиер и заместник-председател на Народното събрание. Ние го призоваваме само – малко смирение. Да даде крачка назад. Да излезе с ръка на сърцето, да се извини на хората. Да се моли на всички българи, на всички майки, да се моли на Господ да забравят и да простят“, допълни Марешки.  \r\nДеница КИТАНОВА", "date": "2019.12.05", "title": "Веселин Марешки, „Воля“: Призовавам Валери Симеонов да се моли на всички българи, майки и на Господ да забравят и да простят"}
{"url": "http://www.focus-news.net/news/2019/12/05/2726615/kursanti-ot-voenniya-universitet-gostuvaha-v-parlamenta.html", "text": "В навечерието на студентския празник курсанти от Националния военен университет “Васил Левски” гостуваха в Народното събрание, съобщиха от  Комисията по отбрана към Народното събрание . Курсантите имаха възможността да се срещнат с г-жа Цвета Караянчева, председател на парламента, ген. Константин Попов и народните представители от Комисията по отбрана. На срещата генерал Попов разказа на курсантите за дейността на Комисията по отбрана. Той обърна внимание, че парламентът е мястото, където има смислен диалог. “В Комисията по отбрана разбирането е, че Българската армия е основен стълб на държавността”, допълни той. \r\n \r\n“Вие сте тези, които през следващите години ще имате възможността да командвате Българската армия. Благодаря Ви за службата и желанието да изпълнявате воинския си дълг към Родината”. Тези думи каза в заключение ген. Константин Попов. \r\n \r\nПо време на посещението си в парламента курсантите от НВУ “Васил Левски” се запознаха с историята на парламента, наблюдаваха дебатите по бюджета в пленарна зала, където бяха приветствани от всички народни представители. Посещението им в Народното събрание е по покана на ген. Константин Попов и е традиция от няколко години.", "date": "2019.12.05", "title": "Курсанти  от Военния университет гостуваха в парламента"}
{"url": "http://www.focus-news.net/news/2019/12/05/2726602/d-r-boyka-radeva-balgarski-cherven-krast-petrich-dobrovolchestvoto-e-edinstvenoto-neshto-koeto-prodalzhava-da-se-razviva-tay-kato-e-s-nezatihvashti-funktsii.html", "text": "Доброволчеството е акт на съпричастност, съществуващ от стотици години. Това каза за  Радио „Фокус“ - Пирин  д-р Бойка Радева, председател на Български червен кръст – Петрич по повод Световния ден на доброволеца.  \r\n \r\nПо думите ѝ за членовете и симпатизантите на червенокръстката организация доброволчеството е нещо, което е изключително важно. „Хубаво е повече хора да се включат в тази инициатива, защото дори малката помощ, която се оказва на другите е значима. Имайте предвид, че има семейства и отделни индивиди, за които това е изключително важно“, каза още председателят на България червен кръст – Петрич.  \r\n \r\nД-р Бойка Радева коментира, че доброволчеството е единственото нещо, което продължава да се развива, тъй като е с незатихващи функции. „Всички други неща, които се правят кампанийно са с временен ефект, докато доброволчеството си остава постоянно като основен приоритет на Червения кръст“, подчерта д-р Радева.  \r\n \r\nЛивия НИНОВА", "date": "2019.12.05", "title": "Д-р Бойка Радева, Български червен кръст – Петрич: Доброволчеството е единственото нещо, което продължава да се развива, тъй като е с незатихващи функции"}
{"url": "http://www.focus-news.net/news/2019/12/05/2726614/valeri-simeonov-nfsb-gospod-e-dal-ustata-na-glupaka-za-da-yade-ne-da-prikazva.html", "text": "Господ е дал устата на глупака, за да яде, не да приказва. Това каза лидерът на НФСБ Валери Симеонов в лично обяснение в декларацията на Веселин Марешки, предаде репортер на  Агенция „Фокус“ .  \r\n \r\n„Уважаеми колеги, народни представиетли, както вече казах такива оценки от такива хора за мен са комплимент“, каза Симеонов.  \r\n \r\nПо думите му такива упреци и опит за морализаторстване за хора с обвинения за хулиганство, за рекет, за укриване на ДДС и данъчни измами не могат да бъдат друго совен комплимент.  \r\nДеница КИТАНОВА", "date": "2019.12.05", "title": "Валери Симеонов, НФСБ: Господ е дал устата на глупака, за да яде, не да приказва"}
{"url": "http://www.focus-news.net/news/2019/12/05/2726608/3-653-mlrd-lv-e-prietata-ot-narodnoto-sabranie-obshta-subsidiya-za-obshtinite.html", "text": "Народното събрание одобри размерите на основните бюджетни взаимоотношения между централния бюджет и бюджетите на общините за 2020 г., предаде репортер на  Агенция „Фокус“ .  Това се случи след като депутатите приеха текстове от Закона за държавния бюджет за 2020 г. на второ четене.  \r\n \r\nОбщата субсидия за делегираните от държавата дейност и е 3, 653 млрд. лв. Трансферите за местни дейности, в това число обща изравнителна субсидия е 307 млн. лв. и трансфери за зимно поддържане и снегопочистване на общински пътища е 43, 2 млн. лв.  \r\nЦелевата субсидия за капиталови разходи на общините е 199 млн. лн.  \r\n \r\nПредвидените средства за Столична община за 2020 г. са 556, 103 млн. лв. 175, 982 млн. лв. са парите за община Пловдив. Бюджетът на Община Бургас възлиза на 119, 3 млн. лв.  \r\nДеница КИТАНОВА", "date": "2019.12.05", "title": "3, 653 млрд. лв. е приетата от Народното събрание обща субсидия за общините"}
{"url": "http://www.focus-news.net/news/2019/12/05/2726616/navlizane-na-lekiya-avtomobil-v-nasreshtnoto-dvizhenie-e-prichinilo-katastrofata-sas-zaginala-zhena-pri-selo-rebarkovo.html", "text": "Тежка катастрофа е станала на главен път Е-79 между Мездра и Ботевград, при която е загинала жена. Това съобщиха за  Радио „Фокус“ – Видин  очевидци на инцидента. Катастрофата е станала в ранния следобед, преди отбивката за село Ребърково. Лек автомобил, шофиран от жена, е навлязъл в насрещното движение и се е сблъскал с камион. При катастрофата е загинала жената, шофирала лекия автомобил. На мястото има пожарна, линейка, и служители на \"Пътна полиция\". Автомобилите, които пътуват от София в посока Монтана и Видин, изчакват на място, а колите в посока за София се отклоняват по пътя през Искърското дефиле.  \r\nАнна ЛОЗАНОВА", "date": "2019.12.05", "title": "Навлизане на лекия автомобил в насрещното движение е причинило катастрофата със загинала жена при село Ребърково"}
{"url": "http://www.focus-news.net/news/2019/12/05/2726611/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта.  \r\n \r\nТрафикът към момента е с нормална интензивност и преминаването се извършва без голямо изчакване. \r\nМария КУРТЕВА", "date": "2019.12.05", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/12/05/2726613/normalen-e-trafikat-v-oblast-burgas.html", "text": "Бургас. Нормален е трафикът в област Бургас, предаде репортер на  Радио „Фокус“ – Бургас . Видимостта е добра, пътищата са нормално проходими. Движението е спокойно. \r\n \r\nНатоварен е трафикът в града. Интензивно е движението около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.12.05", "title": "Нормален е трафикът в област Бургас"}
{"url": "http://www.focus-news.net/news/2019/12/05/2726617/", "text": "В едната лента се осъществява движението в участък от пътя Павликени – село Самоводене. В отсечката от км 8+900 до км 30+762 тече ремонт и трафикът се пропуска последователно в едното платно и в двете посоки. Това съобщават за  Радио „Фокус“ – Велико Търново  от Областно пътно управление – Велико Търново. На място има поставени светофар и пътни знаци. Дейностите ще продължат до 20 декември. \r\n \r\nВремето в региона е предимно ясно, а настилките са сухи. В някои по-усойни места има и мокри отсечки. Пътищата са обработени и проходими при зимни условия. Трафикът в края на работния ден е натоварен. Нови въведени ограничения няма. \r\n \r\nРемонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. То се регулира със светофарна уредба, пътни знаци, а при необходимост и от регулировчици. Дейностите отново ще продължат до 20 декември. \r\n \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до началото на следващата година. Обходният маршрут е през Дебелец – Велико Търново – Лясковски кантон – Миндя – Елена и обратно. \r\n \r\nОграничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\n \r\nЛуиза ТРАНЧЕВА", "date": "2019.12.05", "title": "Ремонтират участък от пътя Павликени – село Самоводене"}
{"url": "http://www.focus-news.net/news/2019/12/05/2726620/izvarshva-se-rehabilitatsiya-na-patya-avtomagistrala-struma-lozenitsa.html", "text": "Извършва се рехабилитация на пътя автомагистрала „Струма“ – Лозеница от км 0+000 до км 10+754. Това съобщиха за  Радио „Фокус“ – Пирин  от Областно пътно управление – Благоевград.  \r\n \r\nДо 31 декември преминаването е ограничено за всички моторни превозни средства и ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно.  \r\n \r\nВ Област Благоевград няма въведени други ограничения за движението на леки и товарни автомобили. Трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен.  \r\n \r\nПрез деня не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир. Пътните настилки са предимно мокри и хлъзгави.  \r\n \r\nЛивия НИНОВА", "date": "2019.12.05", "title": "Извършва се рехабилитация на пътя автомагистрала „Струма“ – Лозеница"}
{"url": "http://www.focus-news.net/news/2019/12/05/2726619/ria-novosti-politsiyata-v-nant-izpolzva-salzotvoren-gaz-sreshtu-protestirashtite-sreshtu-pensionnata-reforma-vav-frantsiya.html", "text": "Митингът в Нант срещу пенсионната реформа е придружен от безредици, а полицията използва сълзотворен газ, предава  РИА Новости , като се позовава на френски източници. \r\n \r\nВъв Франция е обявен ден на национална стачка срещу обявената от правителството пенсионна реформа. В резултат на стачката голяма част от обществения транспорт в страната не функционира. Затворени 11 метро линии в Париж, има значителни прекъсвания в движението на крайградските влакове, автобуси и трамваи.  \r\n \r\nДемонстрациите се провеждат в множество френски градове, включително Париж, Лион, и Марсилия.  \r\nОрганите на реда използваха сълзотворен газ, за да разпръснат протестиращите, след като се стигна до безредици в град Нант. Отбелязва се, че в демонстрациите във френския град са участвали и членове на движението „Черен блок“.  \r\n \r\n  Теодор Пенев", "date": "2019.12.05", "title": "РИА Новости: Полицията в Нант използва сълзотворен газ срещу протестиращите срещу пенсионната реформа във Франция"}
{"url": "http://www.focus-news.net/news/2019/12/05/2726618/", "text": "Възможно е да бъдат повдигнати обвинения и на някои от пенсионерите, които са били обслужвани от 63-годишната Александрина Георгиева, обвинена в измама с пенсии. Това съобщи пред журналисти Димитър Пехливанов, прокурорът наблюдаващ делото, предаде репортер на  Радио „Фокус“- Пловдив . Става въпрос за откритите в мазето на обвиняемата 116 досиета за заявени вече пенсии през изтеклите години. Те също са със съмнителен произход, тъй като всичките са били изготвяни от Александрина Георгиева, каза прокурорът. Дали сред тях има с невярно съдържание, или не, прокуратурата ще установява тепърва. Досиетата касаят случаи от преди това – още от 2001 година.  \r\n \r\nСпоред прокурор Пехливанов, възможно е НОИ да е ощетен от тези изчезнали досиета, а сумата може да се окаже още по-голяма сума от 3 млн. лева. Не може да се знае със сигурност дали всичките тези хора са били готови за пенсиониране, дали реално отговарят на категориите, за които е поискана пенсия. Възможно е дори някои от тези пенсионери да връщат пенсии, които са им били отпускани неправомерно. „Тези досиета са били откраднати от НОИ, като има множество заведени дела от страна на Националния осигурителен институт и срещу него“, каза още прокурор Пехливанов. Тепърва ще се установява достоверността на това, което са заявили пенсионерите. \r\n \r\nСамата Александрина Георгиева е имала фирма за пенсионни услуги, а хората са и давали пълномощно, за да ги представлява. Установената вреда за 18-те пенсионери, установени по делото е в размер на 125000 лева. Те са и давали различни суми за закупуване на стаж, които варират от 3 до 16000 лева на човек. \r\n \r\nСпоред данните, с които прокуратурата разполага по делото досега от изготвянето на фалшиви досиета за пенсионирате НОИ е ощетена в размер на около 3 милиона лева. \r\nПловдивският районен съд разгледа днес искането на прокуратурата за налагане на постоянна мярка за неотклонение „Задържане под стража“ на 63-годишната Александрина Георгиева. Тя бе доведена в залата заедно с дъщеря и ,която е медицинска сестра и мъжа, с който живее. На двамата са повдигнати обвинения за помагачество. \r\n \r\nЦветана ТОНЧЕВА", "date": "2019.12.05", "title": "Прокурор Димитър Пехливанов, РП-Пловдив: Възможно е да бъдат повдигнати обвинения и на някои от пенсионерите, които са били обслужвани от жената, обвинена в измама с пенсии"}
{"url": "http://www.focus-news.net/news/2019/12/05/2726625/", "text": "20 души се включиха в днешната акция по кръводаряване по повод Световния ден на доброволеца. Това съобщи за  Радио \"Фокус\" - Бургас  Златка Атанасова, специалист в Българския червен кръст (БЧК) - Бургас. По думите ѝ от всички, взели участие, 16 реално са кръводарили, а 7 от тях са дарилите за първи път ученици от Търговската гимназия в града.  \r\n \r\n\"Днешното кръводаряването бе една успешна акция. Извършваме я всяка година на 5 декември - Световния ден на доброволеца. Дарената кръв ще послужи на пострадали при пътнотранспортни произшествия\", отбеляза Атанасова. Тя добави, че подобна акция по кръводаряване ще ще се състои и на 16 декември в Търговската гимназия.  \r\n \r\n\"Имаше още 30 желаещи да се включат днес, които нямаше как да обхванем във времето от 9.00 до 13.00 часа, затова ще проведем нова акция\", допълни още специалистът.  \r\n \r\nМария ПОПЧЕВА", "date": "2019.12.05", "title": "Златка Атанасова, БЧК - Бургас: 20 души се включиха в днешната акция по кръводаряване по повод Световния ден на доброволеца"}
{"url": "http://www.focus-news.net/news/2019/12/05/2726622/oblasten-savet-za-horata-s-uvrezhdaniya-be-uchreden-v-kardzhali.html", "text": "Областен съвет за хората с увреждания (ОСХУОК) бе учреден в Кърджали, съобщиха от  Областна администрация–Кърджали . В него членуват представители на общините, социалните служби, Инспекцията по труда, Бюрата по труда, синдикатите, работодателите и организациите на хората с увреждания. На първото си заседание Съветът прие правилник за дейността си и избра заместник председател в лицето на Шенай Бекир, която оглавява Регионалната структура на Съюза на инвалидите. ОСХУОК е  консултативен орган към Областния управител за координация, консултации и сътрудничество при разработването и осъществяването на политики за интеграция и равни възможности на хората с увреждания. Начело на Съвета е г-жа Леман Али, заместник областен управител. На заседанието бяха обсъдени текущи проблеми и бяха очертани ангажиментите на всяка институция по Закона за хората с увреждания. Дискутиран бе и Законът за социалните услуги, който предстои да влезе в сила от 1 януари следващата година.  \r\n \r\nОт дирекция  „Социално подпомагане“- Кърджали уточниха, че тяхно задължение е да изготвят т.нар. индивидуални оценки на лицата с увреждания, на базата на които те получават финансова подкрепа, съобразно определения от ТЕЛК процент на трайно намалена работоспособност. Законът дава възможност инвалидите да бъдат подпомагани и със средства за балнеолечение, медицински изделия и помощни средства, наем за общинско жилище, направления за ползване на социални услуги и др. Най-популярната мярка е помощта за личен асистент в размер на 168 часа.  \r\n \r\nОт Дирекция „Бюро по труда“ поясниха, че работодателите са длъжни да подават уведомления за заемане на работни места от хора с трайни увреждания, съгласно чл.38, ал.1 от Закона. Квотите са в зависимост от броя на персонала - във фирми от 50 до 99 работници се назначава 1 лице с увреждане, а от 100 и над 100 – двама. Контролът е в правомощията на  „Инспекция по труда“. В случай, че работодателите не изпълнят това им задължение, те имат възможност да се освободят от него чрез т. нар. компенсаторни вноски.  \r\nПредставителите на хората с увреждания – Регионалните организации на Съюза на инвалидите, Съюза на слепите, Съюза на глухите и Съюза на военноинвалидите и военнопострадалите споделиха проблеми, с които се сблъскват ежедневно, като например: дългото чакане с години за разглеждане на молбите им  пред ТЕЛК, недостъпната архитектурна среда, липсата на звукова/гласова сигнализация на светофарите, непригодните пешеходни пътеки, асансьори, транспортни средства и други, както и необходимостта от парични помощи за отбелязване на празници и годишнини.", "date": "2019.12.05", "title": "Областен съвет за хората с увреждания бе учреден в Кърджали"}
{"url": "http://www.focus-news.net/news/2019/12/05/2726626/bbc-lebedi-v-britansko-selo-chukat-po-vratite-na-zhitelite-v-tarsene-na-hrana.html", "text": "Лебеди в британското село  Кърк Халам, графство Дербишър, са изградили навик да чукат по вратите на хората в търсене на храна, предава лондонската медия  BBC . \r\nЖителите на селото обаче нямат против и дори твърдят, че красивите птици са част от местното общество.  \r\nГладните лебеди често могат да бъдат наблюдавани да се клатушкат по улиците на Кърк Халам и да чукат с клюн по вратите на жителите селото, които ги хранят.  \r\nЕдин от жителите, който често храни птиците с хляб и вода от входната си врата, твърди, че в миналото някои птици са били гонени от неговите съседи или дори пръскани и боядисвани със спрей.  \r\nНо според него днес лебедите не пречат на хората и жителите на селото ги харесват и нямат против техните действия. \r\n„Те са неустоими“, казва той.  \r\n \r\n  Теодор Пенев", "date": "2019.12.05", "title": "BBC: Лебеди в британско село чукат по вратите на жителите в търсене на храна"}
{"url": "http://www.focus-news.net/news/2019/12/05/2726627/georgi-todorov-bogoslov-osnovniyat-smisal-na-zhivota-na-sveti-sava-e-bogoobshtenieto-i-molitvata.html", "text": "Свети Сава е монах-отшелник. Той е обичал уединението и цял живот се е опитвал да намери по-уединено място. Затова и за него се знае сравнително малко. Основният смисъл на неговия живот е богообщението и молитвата. Това става в усамотение. Това каза в интервю за  Агенция „Фокус“  богословът Георги Тодоров във връзка с почитането на паметта на светеца на днешния ден.  \r\n \r\n„Външният му живот може да се сведе до 4-5 неща. Той е роден някъде в Кападокия, след това отива в манастир, след което се усамотява в пещера и след това прекарва живота си в лаврата, която той основава – на изток от Йерусалим“, обясни Тодоров. По думите му при всички отшелници като него основното е вътрешният живот – това, което Господ вижда само в неговото сърце и което извисява този тип люде до най-високата степен на духовното развитие.  \r\n \r\n„Ние смятаме, че тези човеци бягат от нас и от света, но това не е вярно. Те бягат от греха, от изкушенията. Свети Сава е бил максималист, който е искал да излезе като победител от борбата със злото и знаейки, че човешката природа е слаба, той отива там, където изкушенията са по-малко“, посочи богословът. По думите му това е неговата мисия – да достигне до нивото на чистота на сърцето. Тодоров допълни, че по този начин той дава пример и се оказва, че неговият манастир (лаврата „Свети Сава“) е единственият, който оцелява при Персийското нашествие и до ден днешен е духовен център. \r\n \r\nЗорница КОСТАДИНОВА", "date": "2019.12.05", "title": "Георги Тодоров, богослов: Основният смисъл на живота на свети Сава е богообщението и молитвата"}
{"url": "http://www.focus-news.net/news/2019/12/05/2726623/okrazhniyat-sad-v-plovdiv-nalozhi-nay-tezhkata-myarka-za-neotklonenie-zadarzhane-pod-strazha-spryamo-dvamata-mazhe-obvineni-za-targoviya-s-antichni-predmeti.html", "text": "Окръжният съд в Пловдив наложи най-тежката мярка за неотклонение - задържане под стража, спрямо двамата мъже, обвинени за търговия с антични предмети, предаде репортер на  Радио „Фокус“ - Пловдив . По отношение на двамата обвиняеми са повдигнати обвинения за престъпления, които се наказват с лишаване от свобода според НК. \r\n \r\nСъдът прецени, че макар делото да се намира в начална фаза на разследване, са налице достатъчно доказателства, които сочат обосновано предположение, че обвиняемите са съпричастни към престъпните посегателства, за които са им повдигнати обвинения. \r\nСпоред съда, с оглед  високата степен на обществена опасност на деянията, съществува опасност всеки от двамата обвиняеми да извърши ново престъпление. \r\n \r\nСъдът намери, че при мярка, различна от задържане под стража, съществува опасност обвиняемите да се укрият. \r\n \r\nОпределението не е окончателно и подлежи на протест и обжалване пред Пловдивския апелативен съд, като в случай на постъпил протест или жалба делото се насрочва за 12 декември от 10.00 часа. \r\n \r\nЦветана ТОНЧЕВА", "date": "2019.12.05", "title": "Окръжният съд в Пловдив наложи най-тежката мярка за неотклонение - задържане под стража, спрямо двамата мъже, обвинени за търговия с антични предмети"}
{"url": "http://www.focus-news.net/news/2019/12/05/2726629/rumen-petkov-abv-boyko-borisov-e-vinoven-balgariya-da-stane-gazovozavisima-darzhava.html", "text": "Премиерът Борисов е виновен България да стане газовозависима държава. Това коментира пред медии в Плевен председателят на ПП АБВ Румен Петков по повод вчерашните събития с обвинението на руския президент Владимир Путин, че България бави изграждането на \"Турски поток\" и отговорът на българския му колега Бойко Борисов, съобщиха от пресцентъра на  партията . \r\n \r\n„Февруари месец на тази година ние от АБВ сме предупредили, че „Турски поток” няма да бъде изграден в срок с темпото, в което го прави правителството и че с тези си действия правителството ще реализира най-големия провал на България - може да ни остави на 1 януари 2020 г. без газ. С вчерашното си изявление президентът Путин каза, че ние може да бъдем въобще извадени от газовата карта на Европа. И то, поради престъпните действия на дуета Станишев - Борисов”, посочи Румен Петков. И допълни, че изявлението на Владимир Путин - че ще търси южно решение, идва само да покаже, че сме изгубили 200 млн. лв. годишно транзитни такси с построяването на „Турски поток”. Петков уточни, че тези 14 млрд. куб метра, които Турция си доставя сега пряко от Русия, са минавали през България, а 10 млрд куб. метра, които трябва да транзитираме сега за Сърбия и нагоре ние сме на път да загубим, ако бъде построена южната връзка, с което губим още 100-150 млн. лв. транзитни такси. Т. е. Борисов нанася тежък удар върху бюджета и България става газовозависима държава, подчерта Румен Петков. Според него фразата на Борисов, че „Всеки може да ни заобикаля”, всъщност е манталитетът Борисов.  \r\n \r\n„Него всички искат и го заобиколят – Фолксваген, Хюндай, инвеститорите които си изнесоха бизнеса от Варна в Румъния и т. н. Проблемът е, че така заобикалят България. И като ни заобиколят с газта освен, че ще загубим повече от 350 млн. лв. транзитни такси годишно, и трябва да знаем, че това го дължим изцяло на Борисов и неговия слугинаж на интересите на Украйна. Борисов обслужва натиска на чужди сили, които нямат нищо общо с българския държавен и обществен интерес”, категоричен е Петков.", "date": "2019.12.05", "title": "Румен Петков, АБВ: Бойко Борисов е виновен България да стане газовозависима държава"}
{"url": "http://www.focus-news.net/news/2019/12/05/2726621/ministar-neno-dimov-napravihme-vsichko-za-da-e-yasno-che-vodata-v-pernik-nyama-da-bade-izpolzvana-za-promishleni-tseli.html", "text": "Направихме всичко, за да е ясно, че водата в Перник няма да бъде използвана за промишлени цели. Това каза министърът на околната среда и водите Нено Димов по време на среща, свикана от президента Румен Радев, във връзка със създалата се водна криза в Перник, предаде репортер на  Агенция „Фокус“ . По думите му оттук нататък се търсят алтернативни варианти за справяне с проблема с водоснабдяването.  \r\n \r\n„ВиК-Перник е носител на над 25 разрешителни за водоползване от повърхностни и подводни обекти. Нямам информация за това каква вода е налична там. Така че при всички положения мерките, които се взимат, трябва да бъдат в ограничаване на ползването на водата. Първите няколко дни след запечатването на станцията, имаше положителен ефект“, добави Нено Димов. По думите му водата за питейни нужди би трябвало да се използва само и единствено по предназначение, освен ако не е наложително да бъде потребявана и с други цели. „В минимална степен да се използва, само там, където няма друга възможност, за цели, различни от питейните, защото очевидно това ще бъде проблем, който ще се задълбочава с течение на годините“, обясни министърът на околната среда и водите.  \r\n   \r\n„В сферата, в която отговаря Министерството на околната среда и водите (МОСВ), основният ресурс, който се предвижда по европейското финансиране, е свързан с подобряването на ВиК системите в страната, пречистването на отпадните води, включително пречистването на питейните води, така че ресурсът, който е необходим за страната, е доста съществен, не се покрива изцяло от европейските средства, но най-голямата част от Оперативна програма (ОП) „Околна среда“ и в предходния, и в настоящия период са инвестирани именно в тази посока“, добави Нено Димов. Той обясни, че след усилена работа на консолидираните 12 ВиК оператора са подали проектните си документи и до края на септември са били сключени договори за изпълнени по проектите на ОП „Околна среда“.  \r\n \r\n„Така че, на практика те разполагат с достатъчен период от време, за да започнат процедурите по обществени поръчки, изпълнение и последващ контрол. Общият размер е над 1 милиард лева, като специално за ВиК-Перник в края на август месец беше подписан договор между МОСВ и ВиК-Перник на стойност 105 милиона лева, от които малко над 80 се финансират по ОП „Околна среда“, допълни министър Нено Димов.  \r\n \r\nТеодора ПАВЛОВА", "date": "2019.12.05", "title": "Министър Нено Димов: Направихме всичко, за да е ясно, че водата в Перник няма да бъде използвана за промишлени цели"}
{"url": "http://www.focus-news.net/news/2019/12/05/2726628/yordan-tsonev-dps-za-nas-8-lv-partiyna-subsidiya-na-glas-ne-e-prekrasno-bihme-podkrepili-10-11-lv.html", "text": "За нас 8 лв. партийна субсидия на глас не е прекрасно, бихме подкрепили 10-11 лв.  \r\nТова каза зам.-председателят на ПГ на ДПС Йордан Цонев по време на дебатите по предложението на БСП партийната субсидия да бъде 8 лв. за получен действителен глас, предаде репортер на  Агенция \"Фокус\" .  \r\n\"Да припомня на някои партии и отделни народни представители. Финансирането на политическите партии се случи преди много години с активното участие на ДПС и на депутати от ДПС, които заемаха тогава определени публични постове, от които зависеше да се прокара този процес\", обясни още Цонев.  \r\nТой подчерта, че ДПС никога не са били привърженици на друго финансиране освен от бюджета.  \r\n \r\n \r\n\"Когато обаче започнаха процесите, мотивирани от други процеси и събития, нашата партия се оказа в епицентъра на охулванията за това, че всички получават партийни субсидии. Когато едно предаване е решило да се превърне в политическа партия, реши да се заиграва с популизма и да нанесе този тежък удар върху българската демокрация и българския политически процес, ние не се страхуваме от това какво ще ни се случи. ние не се страхуваме и по време на референдума да казваме, че това е глупост. Вие се страхувахте\", каза още Цонев на Корнелия Нинова.  \r\n \r\n\"Нашият електорат не подкрепи референдума. Ако и вашият не беше го подкерпил, референдумът нямаше да мине. Защо поискахме да се разреши финансирането от икономически субекти. Защото или има държавно финансиране, или има друго.Ние бяхме авторите, когато направихме забраната за каквото и да е друго финансиране\", допълни още Цонев.  \r\n \r\n\"Обръщам се сега към управляващите. Когато ГЕРБ внесе предложението за 1 лв., ние направихме консултации. Г-жо Стоянова спомянте ли си: Това ще бъде временно докато направим политически дебат. Колеги, това казахте, че ще стане по време на бюджетната поцедура. Колеги, такъв дебат не се състоя. Г-жа Нинова се опит ада предизвика такъв, управляващото мнозинство не иска такъв. Ние няма какво да правим. Не се състоя този дебат, за да видим какво точно трябва да е финансирането, за да се види какво трябва да е финансирането, така че малките и средни партии да получават достатъчно средства ,за да могат да функционират нормално. Вместо това се случи някаква среща някъде, нещо друго и изникна нещо друго и изникна една цифра 8. Осем ние не искаме. За нас това не е решение. Това е решение за тези, които имат 1, 5 млн. и 950 хил. гласа. За ДПС това не е прекрасно решение. ПРедложете 10 или 11 лв., което е добро решение за малките партии и ще видите ДПС как ще гласува \"за\". Не приемаме никакъв менторски тон. Това, за което плачете, ние го направихме - ние от ДПС\", каза още Цонев.  \r\nДеница КИТАНОВА \r\n \r\n \r\nДеница КИТАНОВА", "date": "2019.12.05", "title": "Йордан Цонев, ДПС: За нас 8 лв. партийна субсидия на глас не е прекрасно, бихме подкрепили 10-11 лв."}
{"url": "http://www.focus-news.net/news/2019/12/05/2726630/", "text": "Рядък немски подводничарски знак от периода на Първата световна война, какъвто са имали някои от първите български подводничари, преминали подготовката си в Германия, може да бъде видян във Военноморския музей във Варна до края на февруари следващата година. Експонатът е една от малкото откупки, направени през тази година от културната институция. Това каза за  Радио „Фокус“ – Варна  директорът на Музея д-р Мариана Кръстева. \r\n \r\nПодводничарският знак е изложен като част от изложбата „По пътя към морската история“, включваща още вещи и документи, предоставени от дарители и свързани както с военния, така и с търговския ни флот. \r\n \r\nСред най-интересните от тях е униформата на адмирал Васил Янакиев. Той е командващ на българския военноморски флот от 1971-та до 1990-та година. За първи път негови лични вещи влизат в Музея благодарение на сина му Георги Янакиев. В изложбата могат да бъдат разгледани много лични отличия на заслужили дейци в морското дело. Такива са отличия на кап. Николай Христов, който е бил капитан на кораба „Васил Левски“. От предоставените от съпругата му Петра документи, публиката може да проследи кариерата на един български моряк. Дарението включва и отличие за самоотрицание. През 1978 година екипажът на кораба, под ръководството на кап. Николай Христов, спасяват 46 души бедстващи на лодка в морето при 9 бала вълнение в Южнокитайско море. \r\n \r\nСпоред д-р Кръстева, сред интересните документи, е и летателната книжка на първия командир на вертолетната ескадрила, полк. от резерва Димитър Георгиев. Могат да бъдат разгледани също няколко униформи, сред тях има и дамски. Интересен експонат е и карта на света, в която е отбелязан по поръчка маршрутът на ветроходеца кап. Георги Георгиев. \r\n \r\nЕкспозицията включва също документи на възпитаниците на Нахимовското училище, което е просъществувало във Варна само за три години. \r\n \r\nДиана СТОЕВА", "date": "2019.12.05", "title": "Военноморският музей във Варна откупи ценен немски подводничарски знак, принадлежал на български моряк"}
{"url": "http://www.focus-news.net/news/2019/12/05/2726610/predstaviteli-na-malki-predpriyatiya-zanayatchii-i-zemedeltsi-shte-se-obuchavat-po-proekt-za-povishavane-na-konkurentosposobnostta.html", "text": "Представители на малки предприятия, занаятчии и земеделци ще се обучават по проект за повишаване на конкурентоспособността. Това стана ясно по време на представянето на проекта „Онлайн маркетинг – възможност за повишаване на конкурентоспособността”, финансиран по Програмата за трансгранично сътрудничество между България и Северна Македония, предаде репортер на  Радио „Фокус” – Кюстендил . Проектът беше представен в залата на парк-хотел „Кюстендил”. Партньори по проекта са Сдружение „Регионален Център за Евроинтеграция” – Кюстендил и Център за устойчиво развитие „Елипса” – Куманово, Република Северна Македония. \r\n \r\n \r\n„Изключително сме горди със спечелването на този проект, защото това е една наша дългогодишна идея. Надявам се, че тя наистина ще допринесе за развитието на малките и средни предприятия в трансграничния регион, а и да се създадат нови предприятия”, каза ръководителят на проекта Даниела Стоянова. По думите й дейностите в проекта ще се изпълняват в рамките на 15 месеца. Повече от 70 души присъстваха на представянето на проекта, сред тях представители на общини, на кметства, занаятчии, земеделски производители, представители на малки и средни предприятия. „Целта е тази платформа да бъде популяризирана и на нея да се представят продуктите на бенефициентите”, каза Даниела Стоянова.  \r\n \r\n \r\nСред дейностите по проекта са избор на участници, развитие на онлайн платформа за електронна търговия и създаване на мрежа, серийни обучения за работа с онлайн платформа за електронна търговия, стъпка за изграждане на капацитет, обучителни модули за маркетинг и успешен маркетинг в интернет, провеждане на тридневен практически семинар \"Онлайн сделки - нова възможност за повишаване на конкурентоспособността на малките предприятия в района на трансграничния регион\". Ще бъде представена и изградената онлайн платформа за електронна търговия пред два регионални бизнес форума или търговски панаири.  \r\nВенцеслав ИЛЧЕВ", "date": "2019.12.05", "title": "Представители на малки предприятия, занаятчии и земеделци ще се обучават по проект за повишаване на конкурентоспособността"}
{"url": "http://www.focus-news.net/news/2019/12/05/2726635/osadiha-uslovno-30-godishen-mazh-vav-varna-za-krazhba-na-instrumenti.html", "text": "Районният съд във Варна осъди условно 30-годишен мъж за кражба на инструменти. Това съобщават от  пресслужбата на ВРС . Делото бе разгледано в процедура на съкратеното съдебно следствие, с признаване на вината от подсъдимия и редуциране с 1/3 на наложеното наказание. Така за извършената кражба, съдът осъди 30-годишния подсъдим на 8 месеца лишаване от свобода, чието изтърпяване се отлага с изпитателен срок от 3 години. \r\n \r\nКражбата е осъществена на 31-ви май миналата година в село Каменар, от тухлена постройка в двора на частен имот. Престъплението е извършено чрез разрушаване на прегради, здраво направени за защита на имот. Бараката се ползвала от собственика й като склад за инструменти и за съхранение на различни резервни части и принадлежности. Сред отнетото от подсъдимия имущество били множество свредла, метално менгеме, шублер, водопроводни и машинни части. Откраднатите вещи, на обща стойност за близо 1800 лева, подсъдимият продал още същия ден срещу 20 лева на трето лице, което впоследствие предало доброволно на пострадалия собственик всички инкриминирани вещи. \r\n \r\n30-годишният мъж е неосъждан досега. В негова тежест са направените по делото разноски. Присъдата Районен съд – Варна подлежи на обжалване в 15-дневен срок пред ВОС.", "date": "2019.12.05", "title": "Осъдиха условно 30-годишен мъж във Варна за кражба на инструменти"}
{"url": "http://www.focus-news.net/news/2019/12/05/2726632/toma-bikov-gerb-shte-glasuvame-partiynata-subsidiya-da-ostane-1-lv-otvoreni-sme-da-govorim-no-taka-ad-hok-i-ne-v-tozi-moment.html", "text": "Ще гласуваме субсидията да остане 1 лв.- отворени сме да говорим, но така ад хок и не в този момент.  \r\nТова каза народният представител от ПГ на ГЕРБ Тома Биков по време на дебатите по предложението на БСП за 8 лв. партийна субисидия, предаде репортер на  Агенция \"Фокус\" .  \r\n \r\n\"Цената в този дебат, който се води няколко години я плащахме ние. В миналия парламент и в този парламент бяхме най-голямата парламентарна група и бяхме представени като хората, които спират това всенародно искане за субсидия от 1 лв. Разбира се, че вашите аргументи имат основание, че партиите се нуждаят от финансиране. Добре е, че след като приехме субсидията да бъде 1 лв. този дебат започна да се води от всички. Преди това този дебат се водеше от нас и от едно телевизонно шоу, което вървеше по една от националните телевизии.  \r\n \r\n\"Воплите и на БСП, и на ДПС, колеги, не бяха чак толкова силни в наша подкрепа. Ние бяхме подложени на тежък натиск през цялото време. Всички мълчаха, докато ние плащахме политическата цена за това. Ние казахме преди няколко месеца, че отказваме повече да плащаме тази цена. Това е резонно. Друг е въпросът, че едва ли бюджетът е мястото за този дебат. Този дебат има място в Закона за политическите партии. Ние сме отворени за диалог, но не мислим, че точно в този дебат за бюджета трябва да решим този сериозен политически въпрос, който е въпрос за политическия модел в България\", каза още Биков.  \r\n \r\nДепутатът от ГЕРБ заяви, че от управляващите не са готови да плащат тази политическа цена. Той призова да се напавят стъпки за провеждането на дебата за субсидията, а бюджетът да бъде приет във вида, в който е предложен. Биков обясни, че ГЕРБ поема пълната отговорност да продължи да водим дебата с разумни аргументи, а не с тези на една шоупрограма, която вече и не съществува.  \r\nДеница КИТАНОВА", "date": "2019.12.05", "title": "Тома Биков, ГЕРБ: Ще гласуваме партийната субсидия да остане 1 лв.- отворени сме да говорим, но така ад хок и не в този момент"}
{"url": "http://www.focus-news.net/news/2019/12/05/2726624/ministar-petya-avramova-v-rezultat-na-zasushavaneto-bez-normalno-vodosnabdyavane-sa-127-000-balgarski-zhiteli.html", "text": "Промените в климата в последните години водят до аномалии: засушаване или продължителни обилни валежи. Към момента в резултат на засушаването, не само в Перник, имаме нарушено нормално водоснабдяване на 127 000 жители в 5 града и 119 села, намиращи се на територията на  11 области. Това каза министърът на регионалното развитие и благоустройството Петя Аврамова преди среща, свикана от президента Румен Радев, във връзка със създалата се водна криза в Перник, предаде репортер на  Агенция „Фокус“ . Тя посочи, че основната причина за нарушеното водоподаване е намалелият дебит на водоизточниците поради продължителната суша.  \r\n \r\nПо отношение на язовирите, които се ползват за питейно водоснабдяване, към момента намалели водни обеми под 50 % има в Дяково, Област Кюстендил, Асеновец, Област Сливен, Ястребино, Област Търговище, които водоснабдяват Дупница, Бобов дол, Сливен, Антоново и няколко села. „В тези населени места водоподаването към момента не е ограничено, тъй като водните количества са достатъчни за осигуряването на нормалното водоснабдяване на Сливен. В системите са включени допълнителни местни водоизточници“, добави Аврамова.  \r\n \r\nПо отношение на язовир Студена министърът посочи, че това е едногодишен изравнител, който обезпечава необходимостта от вода за потребление в обслужвания район в рамките на една година на база на постъпилите в него водни количества от водосбора му. „Това е в резултат на продължителното засушаване и в частност в района на водосбора на язовир Студена наличният обем е намалял повече от обичайното“, допълни министърът на регионалното развитие и благоустройството. Петя Аврамова припомни, че след профилактика и изпълнени технически действия от страна на ВиК-Перник, съвместно със „Софийска вода“, на Владайския канал са прехвърлени допълнителни количества към язовир Студена.  \r\n„Към днешния ден допълнителните водни количества са 120 литра в секунда“, посочи Аврамова.  \r\n \r\nИмайки се предвид очакваното затопляне в идните дни, очакванията на министър Аврамова са в края на седмицата са за увеличаване на притока.  \r\nДопълнителни водоизточници продължават да се търсят. След проведените вчера експертни срещи за предприемане на дългосрочни мерки все още няма взето решение.  \r\n \r\nТеодора ПАВЛОВА", "date": "2019.12.05", "title": "Министър Петя Аврамова: В резултат на засушаването без нормално водоснабдяване са 127 000 български жители"}
{"url": "http://www.focus-news.net/news/2019/12/05/2726638/dvizhenieto-ot-62-ri-km-do-63-ti-km-na-avtomagistrala-hemus-v-posoka-varna-shte-se-osashtestvyava-v-edna-lenta-poradi-pochistvane-na-svlechena-zemna-masa-na-6-dekemvri.html", "text": "Утре – 6 декември, от 08.00 ч. до 14.00 ч. движението от 62-ри км до 63-ти км на автомагистрала „Хемус“ в посока Варна ще се осъществява в една лента поради почистване на свлечена земна маса в активната и аварийната лента. Това съобщиха от пресцентъра на  Агенция \"Пътна инфраструктура\" . \r\n \r\nТрафикът ще се извършва в изпреварващата лента. Шофьорите е необходимо да се движат с повишено внимание и съобразена скорост, като спазват пътната сигнализация.", "date": "2019.12.05", "title": "Движението от 62-ри км до 63-ти км на автомагистрала „Хемус“ в посока Варна ще се осъществява в една лента поради почистване на свлечена земна маса на 6 декември"}
{"url": "http://www.focus-news.net/news/2019/12/05/2726633/desislava-atanasova-gerb-uchastieto-vav-vlastta-na-pp-gerb-ot-13-godini-ne-idva-nito-s-teror-nito-s-prevrat-nito-s-pari.html", "text": "Участието във властта на ПП ГЕРБ от 13 години не идва нито с терор, нито с преврат, нито с пари. Това каза народният представител от ПГ на ГЕРБ Десислава Атанасова по време на дебатите по предложението на БСП за 8 лв. партийна субсидия, предаде репортер на  Агенция „Фокус“ . \r\n \r\n„Участието на ГЕРБ във властта идва, защото българските граждани така са пожелали. Българските граждани- над 2, 5 млн. пожелаха и гласуваха на референдум субсидията за политическите партии да бъде 1 лв. Ние бяхме длъжни да се съобразим.“, каза още Десислава Атанасова.  \r\n \r\n„Учудвам се, че за първи път може би вие от БСП няма да молите нещо Борисов“, допълни още Атанасова. \r\n Деница КИТАНОВА", "date": "2019.12.05", "title": "Десислава Атанасова, ГЕРБ: Участието във властта на ПП ГЕРБ от 13 години не идва нито с терор, нито с преврат, нито с пари"}
{"url": "http://www.focus-news.net/news/2019/12/05/2726636/vazstanoveno-e-dvizhenieto-po-pat-i-1-mezdra-botevgrad-v-rayona-na-rebarkovo.html", "text": "Възстановено е движението по път I-1 Мездра -Ботевград в района на Ребърково. Това съобщиха от пресцентъра на  Агенция \"Пътна инфраструктура\" .", "date": "2019.12.05", "title": "Възстановено е движението по път I-1 Мездра -Ботевград в района на Ребърково"}
{"url": "http://www.focus-news.net/news/2019/12/05/2726641/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил.  \r\n \r\nДвижението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.  \r\nВенцеслав ИЛЧЕВ", "date": "2019.12.05", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/12/05/2726634/ministar-emil-karanikolov-oshte-predi-godina-i-polovina-nie-kazahme-che-po-otnoshenie-na-prehvarlyaneto-na-sobstvenostta-na-yazovirite-kam-darzhavno-predpriyatie-shte-ima-problemi.html", "text": "Още преди година и половина ние казахме, че по отношение на прехвърлянето на собствеността на тези язовири, предимно  от общини към държавно предприятие, ще има проблеми. Това каза министърът на икономиката на среща с президента Румен Радев за водната криза в Перник, предаде репортер на  Агенция „Фокус“ . „Знаете, преди година и половина се взе решение Министерство на икономиката да отговаря за тези язовири и съоръжения, защото не всички са язовири, които си представяме, които не могат да бъдат стопанисвани обикновено от общините, в някои случаи - от държавата. Бяха представени във връзка с анализ на Държавната агенция за метрологичен и технически надзор в първия проект на Министерски съвет 414 съоръжения, които се нуждаят от спешен ремонт. Няколко седмици след това бяха добавени още четири язовира. Тоест, към момента имаме 418, които се нуждаят от ремонт“, обясни министърът на икономиката.   \r\n \r\n„Към момента по отношение на наводнения при тези язовири, които следим, няма за какво да се опасяват хората. Язовирите, които към момента са предложени от общините, са към 2 700. Първо беше взето решение на кого да бъде прехвърлена собствеността на тези язовири - общинска собственост. Това е държавно предприятие към Министерство на икономиката. Проблемите идват от това, именно, липса на документи, липса на технически документи, липса на документи дори за собственост, различни имена. Още тогава ние преценихме, че ако чакаме създаването на дружеството, което си има все пак процес за организацията, това ще забави много изпълнението на нашето задължение да не се стига до инциденти с преливане на язовири или аварии“, допълни Караниколов. „В следствие на това беше взето решение и осигурени 500 милиона лева от държавния бюджет, с които беше увеличен капиталът на Държавна консолидационна компания, която има задължения да извършва ремонти на спешните 418 язовира, дори и да не са прехвърлени на държавното предприятие. Обръщам внимание, че тук трябва да апелираме общините да имат предвид, че след извършване на съответните ремонти, ако при тяхно желание считат, че могат да управляват по-добре язовирите, те могат да поискат те отново да бъдат върнати в тяхна собственост“, допълни той.  \r\n \r\n„Наистина се оказахме прави в това, което казваме, защото Законът за водите в частта прехвърляне на собственост няколко пъти влизаше в Народното събрание с цел да бъде облекчена процедурата, тъй като наистина има затруднения и те са, че не може да се прехвърли нещо, за което няма документи“, каза още министърът на икономиката. „Въпреки всичко, Държавна консолидационна компания какво направи – първо беше назначен експертен съвет. Вътре в експертния съвет са представители предимно на Университета по архитектура. Те са тези, които контролират проектите за изпълнение. Беше назначен още преди една година, този експертен съвет. В момента възложени язовири от тези 418 са 182 броя. Със започнати ремонтни дейности са десет язовира. До края на година трябва да стартират още два. В 182 язовира ще бъдат започнати ремонтни дейности до февруари следващата година“, каза още той.  \r\n \r\nТеодора ПАТРОНОВА", "date": "2019.12.05", "title": "Министър Емил Караниколов: Още преди година и половина ние казахме, че по отношение на прехвърлянето на собствеността на язовирите към държавно предприятие, ще има проблеми"}
{"url": "http://www.focus-news.net/news/2019/12/05/2726645/ana-mpa-obshto-20-dushi-sa-bili-spaseni-v-pozhara-v-hotel-v-atina-a-trima-dushi-sa-nastaneni-v-bolnitsa.html", "text": "Петима пожарникари спасиха общо 20 души от хотел в квартал „Неос Космос“ в столицата на Гърция Атина. От тях трима са били приети веднага след това в болница със сериозни дихателни проблеми, свързани с вдишване на дим, предава гръцката медия  ANA-MPA . \r\n \r\nТримата приети в болница включват две жени и един мъж, който освен това счупил крак в паниката, причинена от инцидента. Трима от всички 20 спасени са били изведени от горящата сграда с помощта на пожарна стълба от прозорците на хотела. Останалите са били изведени от пожарникарите през входа на сградата.  \r\n \r\nПожарът, който според информацията е започнал от първия етаж на хотела вече е изцяло изгасен. Предполага се, че той е започнал или от стая в хотела или от малката кухня на първия етаж. Пожарникарите се опитват да установят точната причина за инцидента. \r\n \r\n  Теодор Пенев", "date": "2019.12.05", "title": "ANA-MPA: Общо 20 души са били спасени в пожара в хотел в Атина, а трима души са настанени в болница"}
{"url": "http://www.focus-news.net/news/2019/12/05/2726631/london-evening-standard-boris-dzhonsan-nastoya-che-mozhe-da-postigne-targovsko-sporazumenie-s-es-do-kraya-na-2020-g.html", "text": "Премиерът на Обединеното кралство Борис Джонсън настоя, че може да постигне търговско споразумение с Европейския съюз до края на следващата 2020 г., въпреки критиките, че неговата сделка за Брекзит ще доведе до години на преговори, пише британският вестник  London Evening Standard . \r\n \r\nМинистър-председателят заяви по-рано, че хората ще престанат да говорят за Брекзит след януари 2020 г., ако неговата Консервативна партия получи мнозинство, след изборите на 12 декември.  \r\n \r\nНеговите опоненти обаче разкритикуваха обещанието му да „осъществи Брекзит“, като казаха, че сделката му ще е само началото от дълъг процес на преговори с ЕС.  \r\nТой обаче настоя пред журналисти, че ще успее да постигне търговска сделка с Брюксел, след като беше попитан дали може да „обещае“, че Великобритания ще излезе от ЕС със споразумение. \r\n \r\nДжонсън добави, че новото „свободно търговско партньорство“ може да бъде осигурено с Общността „до края на следващата година“ и отрече твърденията, че преговорите може да отнемат много години.  \r\n \r\nПреди това, той заяви, че в политиката се наблюдава липса на доверие, заради това, че страната още не може да излезе от структурите на ЕС. \r\n„Смятам, че има голям проблем с доверието в политиката в момента“, каза той. \r\n\"Мисля, че това е така, защото след три и половина години ние още не сме свършили това, което казахме на хората, че ще направим през 2016 г.“ \r\n„Ние поискахме от тях да гласуват на референдума за ЕС и те ни донесоха резултатите и за последните две до три и половина години ние се бавим“, каза Джонсън. \r\n„Аз стигнах до тази фаза като премиер, където беше очевидно, че не можем да прекараме това през парламента“, добави още министър-председателят на Великобритания.  \r\n \r\n  Теодор Пенев", "date": "2019.12.05", "title": "London Evening Standard: Борис Джонсън настоя, че може да постигне търговско споразумение с ЕС до края на 2020 г."}
{"url": "http://www.focus-news.net/news/2019/12/05/2726640/kmetat-na-sofiya-yordanka-fandakova-shte-predstavi-proekt-na-obshtata-struktura-na-stolichnata-obshtinska-administratsiya-na-6-dekemvri.html", "text": "Кметът на София Йорданка Фандъкова ще представи проект на общата структура на столичната общинска администрация. Това съобщиха от пресцентъра на  Общината . \r\n  \r\nПресконференцията ще се състои от 10.45 часа на 6 декември в първа зала на Столичната община.", "date": "2019.12.05", "title": "Кметът на София Йорданка Фандъкова ще представи проект на общата структура на столичната общинска администрация на 6 декември"}
{"url": "http://www.focus-news.net/news/2019/12/05/2726644/zam-ministar-svetlana-yordanova-kam-dneshna-data-nyamame-kritichna-situatsiya-koyato-da-e-bila-sazdadena-v-rayona-na-pernik.html", "text": "Към днешна дата ние нямаме критична ситуация, която да е била създадена в района на Перник. Това каза зам.-министърът на здравеопазването Светлана Йорданова на среща с президента Румен Радев във връзка с водната криза в Перник, предаде репортер на  Агенция „Фокус“ . „Министерство на здравеопазването контролира качеството на питейната вода през структурите на регионални здравни инспекции. В тази ситуация, създадена в Перник и в редица други региони този наш ангажимент е ежедневен. На първо място, за да могат хората да бъдат максимално уведомени за качеството на питейната вода, защото това предизвиква най-голямо притеснение, а и не на последно място нашите регионални и здравни структури са в пълна готовност и наблюдават да не се случи някаква ситуация, която да може да доведе до затваряне на обществени сгради, което за нас е много важно“, каза тя.  \r\n \r\n„В такива ситуации се създават и утвърждават планове за работа и реакция, както и мерките, които са задължени да изпълняват всички отговорни фактори в изпълнението на този план. Определено неудобството е свързано не само с това да не можем да си налеем една чаша вода. Санитарно-хигиенните норми, които са в изключително голямо затруднение да спазват обществените заведения, детските градини, училищата. Всичко това създава допълнително натоварване и допълнителни грижи на ръководствата на тези структури, на общините, и както и на ВиК операторите, които в тези ситуации поемат допълнителни ангажименти и грижи“, допълни Йорданова. „Едно от изискванията, които сме поставяли към други регионални структури, които отговарят за качеството на питейните води, е, че регионалните здравни инспекции трябва да бъдат част от този процес. Тогава, когато се обсъждат ситуациите по намаляването на дебита, тогава, когато се обсъждат ситуации по качеството на водата, както и ситуации, в които поради влошен химически състав на водата ни се налага да забраним използването на определен водоизточник за питейни цели“, каза още зам.-министър Светлана Йорданова.  \r\n \r\n„Хубавото е, ако може да се нарече хубаво, че към днешна дата ние нямаме критична ситуация, която да е била създадена в района на Перник. Което означава, че досега всички тези, които се налага аварийно да реагират в тази ситуация, се справят и разчитаме на доброто партньорство и съдействие, защото здравето е най-важното и най-съществената част“, каза още зам.-министърът на здравеопазването. „Няма да скрия, че на нас ни се налага да отговаряме на множество запитвания на граждани, когато се създават такива притеснителни ситуации. Ние сме в пълна готовност и изключително много разчитаме на всички мерки, които ще се предприемат от другите ведомства, за да може в тази ситуация и занапред тези ситуации да не бъдат повтаряни“, допълни Йорданова.  \r\n \r\nТеодора ПАТРОНОВА", "date": "2019.12.05", "title": "Зам.-министър Светлана Йорданова: Към днешна дата нямаме критична ситуация, която да е била създадена в района на Перник"}
{"url": "http://www.focus-news.net/news/2019/12/05/2726649/aktsenti-v-sutreshniya-blok-dobro-utro-balgariya-na-radio-fokus-na-6-dekemvri.html", "text": "Какви нарушения констатираха пожарните екипи при проверките в увеселителните заведения, с цел гарантиране пожарна безопасност на студентския празник на 8 декември? В сутрешния блок  „Добро утро, България“  на   Радио „Фокус“  с комисар Георги Толин от Главна дирекция „Пожарна безопасност и защита на населението“ ще говорим и кои са най-честите нарушения, както и за препоръки към празнуващите студенти.  \r\n \r\nПартия „Атака“ внася предложение за декларация на парламента, с която да се информира Европейския парламента за решението на Конституционния съд за Истанбулската конвенция. Каква е целта и какви са пътищата за решаване на въпроса с насилието над хора. Очаквайте коментара на заместник-председателят на ПП \"Атака\" и народен представител Десислав Чуколов.  \r\n \r\n6 ти декември е Денят на дарителя, с Деница Делвил, Директор Комуникации, УНИЦЕФ България, ще ви запознаем как УНИЦЕФ подкрепя децата и как се става Благодетел на дете в нужда? На този ден почитаме и Свети Николай Мирликийски Чудотворец, който е покровител на моретата, моряците и рибарите, на семейството и банкерите. Във Варна по традиция ще се отбележи празникът на всички свързани с морето. Жителите на морския град ще запалят тържествено и коледните светлини на елхата. Повече по темата ще разкаже репортерът ни във Варна Десислава Василева.  \r\n \r\nЛюдмила Йоргова от  Радио „Фокус“ – Сливен  ще допълни още информация за празника. \r\n \r\n Тези и още теми – в „Добро утро, България” от 06.00 до 10.00 часа на 6 декември, с водещ Елеонора Чолакова.", "date": "2019.12.05", "title": "Акценти в сутрешния блок „Добро утро, България“ на Радио „Фокус“ на 6 декември"}
{"url": "http://www.focus-news.net/news/2019/12/05/2726647/predsedatelyat-na-parlamenta-tsveta-karayancheva-nakaza-pavel-shopov-ot-ataka-sas-zabelezhka.html", "text": "Председателят на парламента Цвета Караянчева наказа Павел Шопов от \"Атака\" със забележка, предаде репортер на  Агенция \"Фокус\" . Това се случи след като той определи ДПС като турска и националистическа партия по време на дебата за партийната субсидия за следващата година.  \r\n \r\nДеница КИТАНОВА", "date": "2019.12.05", "title": "Председателят на парламента Цвета Караянчева наказа Павел Шопов от \"Атака\" със забележка"}
{"url": "http://www.focus-news.net/news/2019/12/05/2726646/babh-predprie-zasileno-nablyudenie-nad-pristigashtite-v-balgariya-pratki-s-meso-ot-polski-proizvoditel-zaradi-informatsiya-za-nalichie-na-salmonela.html", "text": "Поради зачестили нотификации по Системата за бързо известяване RASFF за замърсяване на птиче месо от полски производител със салмонела Българската агенция по безопасност на храните (БАБХ) предприе засилено наблюдение над пристигащите в България пратки с месо от този производител. Това съобщиха от пресцентъра на  БАБХ . Всички пратки от бизнес оператора, влизащи в страната, ще бъдат подложени на лабораторен анализ за салмонела. \r\n \r\nАгенцията отправи запитване до полските компетентни власти за евентуални допълнителни мерки, които те предприемат спрямо предприятието. БАБХ поиска и методическа помощ от Центъра за оценка на риска по хранителната верига (ЦОРХВ) за препоръки за подобряване на ефикасността на прилаганите мерки.  \r\n \r\nОт началото на годината по Системата за бързо съобщаване на храни и фуражи са получени 168 нотификации за наличие на салмонела в птиче месо от Полша. Засегнати са различни държави членки на ЕС (Белгия, Италия, Германия, Холандия, Дания, Ирландия, Латвия, Литва, Естония, Финландия, Хърватска, Чехия, Франция, Словакия, Великобритания, Румъния, Унгария, България, Норвегия, Словения, Австрия, Испания, Гърция, Кипър). Нотификациите, в които България е засегната страна са 16 на брой.  \r\n \r\nПървата нотификация е получена през месец март, като до края на месец октомври нотификациите са 6. За периода от 29.10.2019 г. до момента са получени 10 съобщения по системата. Във всички нотификации за месец ноември е засегнат един полски производител. Всяка нотификация се отнася за конкретни партиди. Получатели в България са различни компании, които се занимават с преработка и търговия.  \r\nПо всички случаи са предприети мерки незабавно след получаване на информацията, че България е засегната страна. В рамките на 24 часа се извършват проверки на място в обектите и се прави пълно проследяване на засегнатите партиди. Уведомяват се всички клиенти, закупили от тях. И се възбраняват количествата, налични на пазара. В предприятията, преработили замърсена суровина допълнително се извършват почистване и дезинфекция.  \r\n \r\nПроверките на агенцията са установили, че голяма част от месото е предназначена за термична преработка. Салмонелните бактерии се унищожават при температурна преработка, поради което термично обработените продукти не представляват риск за здравето на хората. \r\n \r\nЗаконодателството в областта на храните позволява продуктите да се върнат на доставчика, да се насочат за термична преработка или да се предадат за обезвреждане в предприятие за преработка на странични животински продукти. За последващите действия към засегнатите продукти отговорността се носи от всеки производител или търговец, който предлага храни на пазара, а БАБХ контролира изпълнението.", "date": "2019.12.05", "title": "БАБХ предприе засилено наблюдение над пристигащите в България пратки с месо от полски производител заради информация за наличие на салмонела"}
{"url": "http://www.focus-news.net/news/2019/12/05/2726643/pavel-shopov-ataka-dps-se-finansira-i-shte-se-finansira-kato-turska-i-natsionalisticheska-partiya.html", "text": "ДПС се финансира и ще се финансира като турска и националистическа партия. Това каза Павел Шопов от \"Атака\" в реплика към Стоян Мирчев от БСП по време на дебата за партийните субсидии, предаде репортер на  Агенция \"Фокус\" .  \r\n \r\n\"Различни проблеми и виждания по въпросите. Едни са прави, други не са. Въпрос на демокрация, на референдум\", допълни Шопов. \r\n \r\n\"Г-н Мирчев кажете истината, защото вие сте човек, който много добре знае. Турският реваншизъм, турският национален интерес са се финансирали от бившата метрополия. Това е отговорът\", каза още Шопов.  \r\nДеница КИТАНОВА", "date": "2019.12.05", "title": "Павел Шопов, \"Атака\": ДПС се финансира и ще се финансира като турска и националистическа партия"}
{"url": "http://www.focus-news.net/news/2019/12/05/2726651/kathimerini-vlastite-v-atina-podozirat-che-pozharat-v-stolichniya-hotel-e-prichinen-ot-umishlen-palezh.html", "text": "Пожарът, в който сериозно пострадаха трима души в южната част на гръцката столица Атина може да е бил запален умишлено. Това смятат разследващите инцидента, пише гръцкото издание  Kathimerini . \r\n \r\nСпоред информацията, разследващите са открили следи от някакъв вид гориво на първия и втория етаж на хотела. Те също така са констатирали, че пожарът е започнал в стая на първия му етаж.  \r\n \r\nТрима души със сериозни дихателни проблеми в следствие на вдишан дим бяха приети в болница, след като са били изведени от горящата сграда от пожарникарите в Атина.  \r\n \r\n  Теодор Пенев", "date": "2019.12.05", "title": "Kathimerini: Властите в Атина подозират, че пожарът в столичния хотел е причинен от умишлен палеж"}
{"url": "http://www.focus-news.net/news/2019/12/05/2726637/stoyan-mirchev-bsp-subsidiite-ne-sa-plashtane-na-politicheska-tsena-a-tsenata-na-demokratsiyata-a-dps-sa-v-skrita-koalitsiya-s-gerb-i-obedineni-patrioti.html", "text": "Говорим не за плащане на политическа цена, а за плащане на цената на демокрацията, а ДПС са в скрита коалиция с ГЕРБ и \"Обединени патриоти\".  \r\nТова каза народният представител от ПГ на „БСП за България“ Стоян Мирчев по време на дебатите по предложението на БСП за 8 лв. партийна субсидия, предаде репортер на  Агенция „Фокус“ . \r\n \r\n„Колегата от ДПС заговори за игра на популизъм. Колеги, имахте възможност между първо и второ четене според вашите разчети да направите предложение за 10 лв. субсидия на глас. Точно липсата на такова предложение показва и популизъм в говоренето ви. Говорим за референдум, но все пак този референдум не е задължителен за Народното събрание. Чухме и шоупрограма. Имам чувството, че Народното събрание става заложник на една шоупрограма. Колегата от ГЕРБ говори за плащане на политическа цена“ы каза още Мирчев.  \r\n \r\nТой посочи, че ДПС са виновни партиите да минат в ръцете на бизнеса. „Това, което ние в момента предлагаме е да защитим политическия плурализъм. Ако не го направим, г-н Цонев, ще превърнем политическият живот в корпоративен диктат. Сигурен съм, че точно тава вие Искате. Вие сте най-корпоративната партия, най-безпринципната. Това, което правите е лицемерие, защото в този парламент вие сте в скрита коалиция с ГЕРБ и с „Обединени патриоти““, подчерта още Мирчев.  \r\n„Понеже г-н Цонев говореше, че защитава българските мюсюлмани. Вие никога не сте ги защитавали, вие винаги сте стояли върху техния гръб, потискалите сте ги, за да стоите в тази зала“, допълни още Мирчев.  \r\nДеница КИТАНОВА", "date": "2019.12.05", "title": "Стоян Мирчев, БСП: Субсидиите не са плащане на политическа цена, а цената на демокрацията, а ДПС са в скрита коалиция с ГЕРБ и \"Обединени патриоти\""}
{"url": "http://www.focus-news.net/news/2019/12/05/2726639/rossiyskaya-gazeta-moskva-tvardi-che-nato-iska-da-dominira-ne-samo-v-evropa-no-i-v-blizkiya-iztok.html", "text": "Рекордното нарастване на бюджета на НАТО показва, че Алиансът иска да доминира не само в Европа, но и в Близкия изток, заяви руският външен министър Сергей Лавров, пише московското издание  “Российская газета“ . \r\nТой каза това по време на свое изказване на министерската среща на Организацията за сигурност и сътрудничество в Европа (ОССЕ), която се провежда в столицата на Словакия Братислава.  \r\n\"Безразсъдното разширяване на НАТО продължава, военната му инфраструктура бързо се измества на изток, близо до руските граници. Има постоянно напрежение, постоянни обвинения в агресивните намерения на страната ни. И всичко това на фона на факта, че на срещата на върха (на НАТО) в Лондон бяха взети решения за рекордно увеличение на военните бюджети на страните от Алианса\", каза Лавров.  \r\nСпоред него всичко това подсказва, че \"НАТО иска да доминира както в евроатлантическия, така и в другите региони на света, по-специално в Близкия изток\". \r\nРуският външен министър обърна внимание на факта, че дори без последното увеличение на бюджета, разходите на НАТО са повече от 10 пъти по-високи от бюджета за отбрана на Русия. \r\n \r\nТой добави, че въпреки възникващите заплахи от НАТО, Москва няма да се включи в нова надпревара във въоръжаването. \r\n\"Ние знаем как да реагираме на тези заплахи, така че да не попаднем отново в надпревара във въоръжаването, но в същото време да осигурим и нашата безопасност\", увери Лавров. \r\nТой коментира и факта, че НАТО обяви космическото пространство за своя оперативна зона.  \r\nСпоред него това решение трябва да се вземе предвид в работата на всички международни организации. Лавров подчерта, че държавите трябва да следват „правилото, което е записано в Хартата на ООН - че сигурността е нашето общо наследство и системата за колективна безопасност трябва да се основава на принципа на равенство и зачитане на суверенитета на другия“. \r\n \r\nПо-рано, на срещата на министрите от страните от ОССЕ, руският министър отбеляза, че в последно време се наблюдава тенденция страните от НАТО да се опитват да заменят „системата на международното право с основан на правила ред“, който да отговаря на външнополитическите цели на западните държави.  \r\n \r\nЛавров твърди, че всички фактори, включително раширението на Алианса и неговата инфраструктура към границите на Русия и увеличението на неговия военен бюджет са довели до „напрежение, които не помним от времето на Студената война“. Според него е важно да се обърне внимание на тази опасна тенденция, както и да се заложи на диалог, без излишно политизиране на този въпрос. \r\n \r\n  Теодор Пенев", "date": "2019.12.05", "title": "„Российская газета“: Москва твърди, че НАТО иска да доминира не само в Европа, но и в Близкия изток"}
{"url": "http://www.focus-news.net/news/2019/12/05/2726650/v-parlamenta-se-provede-poimenna-proverka-za-nalichie-na-kvorum.html", "text": "В парламента се проведе поименна проверка за наличие на кворум, предаде репортер на  Агенция \"Фокус\" . Поименната проверка поиска Йордан Цонев от ДПС преди гласуването на размера на партийните субсидии в Закона за държавния бюджет за 2020 г. \r\nПроверката установи 137 народни представители в пленарна зала. Необходимите за кворума са 121.  \r\nДеница КИТАНОВА", "date": "2019.12.05", "title": "В парламента се проведе поименна проверка за наличие на кворум"}
{"url": "http://www.focus-news.net/news/2019/12/05/2726642/yordan-tsonev-dps-nuzhen-e-debat-koyto-shte-reshi-vsichki-problemi-s-finansiraneto-na-partiite.html", "text": "Нужен е дебат, който ще реши всички проблеми с финансирането на партиите. Това каза народният представител от ПГ на ДПС Йордан Цонев  в реплика към Стоян Мирчев от БСП, предаде репортер на  Агенция „Фокус“ .  \r\n„Лично обяснение на внука на един от идеолозите на възродителния процес няма да правя. Не за друго, а защото децата не са виновни за това, каквото са правили бащите и дя довците им. Когато се говорят неистини правя реплика. Вие или не слушате или не можете да разберете\", каза Цонев на Стоян Мирчев.  \r\n \r\n\"ДПС не предложи 10 или 11 лв., защото нямаше дебат, какъвто си обещахме политическите партии, за да променим модела. Ще ви кажа защо – 10 и 11 лв. решава проблема на ДПС, но създава друг проблем. Партиите, които имат 1 млн. и над 1 млн. гласа ще вземат повече пари, отколкото са им нужни. Това създава недоволство у хората и ще правят депозити от около 20 млн.“, заяви още Цонев.  \r\n \r\nХалил Летифов от ДПС призова БСП да си остави двойния аршин за своята партия.  \r\nДеница КИТАНОВА", "date": "2019.12.05", "title": "Йордан Цонев, ДПС: Нужен е дебат, който ще реши всички проблеми с финансирането на партиите"}
{"url": "http://www.focus-news.net/news/2019/12/05/2726648/stoyan-mirchev-bsp-myastoto-na-debata-za-partiynite-subsidii-e-v-narodnoto-sabranie.html", "text": "Мястото на дебата е в Народното събрание. Това каза народният представител от ПГ на \"БСП за България\" Стоян Мирчев в дуплика към Йордан Цонев, предаде репортер на  Агенция \"Фокус\" .  \r\n \r\n\"Ако имаше достатъчно предложение, може би дебатът щеше да бъде по-задълбочен. ПРоблемът е, че единствените, които искат дебат са БСП и само поради тази причина ние имаме предолжение между първо и второ четене\", каза още Стоян Мирчев.  \r\n \r\nТой обърна внимание, че не е много редно да говорят за дебати, защото когато са решили да са в коалиция с ГЕРБ, са отстъпили без никакъв общесктвен дебат.  \r\nДеница КИТАНОВА", "date": "2019.12.05", "title": "Стоян Мирчев, БСП: Мястото на дебата за партийните субсидии е в Народното събрание"}
{"url": "http://www.focus-news.net/news/2019/12/05/2726654/d-r-ivan-valkadinov-stana-parviyat-burgaski-absolvent-na-godinata.html", "text": "Носителят на наградата \"Златен Хипократ\" доктор Иван Вълкадинов бе удостоен с приза \"Абсолвент на годината\". Това стана на специална церемония при обявяването на победителите в анкетата \"Ученик на годината\", която се проведе в Атриума на Бургаския свободен университет. Това съобщиха от пресцентъра на  Община Бургас .  \r\n \r\nДоктор Вълкадинов завърши с пълно отличие Варненския медицински университет \"Проф. д-р Параскев Стоянов\". По време на следването си той е издържал всички изпити с отлична оценка. \r\n \r\n\"Наградата \"Абсолвент на годината\" е много специална за мен, защото тя е израз на уважение от страна на хората към моите успехи\", каза младият лекар. \r\n \r\nПо време на церемонията бяха обявени победителите в анкетата на Община Бургас \"Ученик на годината\". \r\n \r\nВ категория \"Математика и природни науки\" - I - VII клас победител е Ангел Христов от ППМГ \"Акад. Никола Обрешков\" с 916 гласа. \r\n \r\nВ категория \"Математика и природни науки\" - VIII - XII клас приза печели Кристиан Минчев от \"Акад. Никола Обрешков\" с 550 гласа. \r\n \r\nСимона Ходулова от ОУ \"Св. Княз Борис I\" и Вирджиния Спиридонова от НУМСИ \"Проф. Панчо Владигеров\" са победителките в категория \"Изкуства\" - I - VII клас. Те събраха по равен брой гласове -  664. \r\n \r\nВ категория \"Изкуства\" - VIII - XII клас победител с 668 гласа е Христиана Въжарова от НУМСИ \"Проф. Панчо Владигеров\". \r\n \r\nСофия Архипова от ПГЧЕ \"Васил Левски\" е победителят в категория \"Хуманитарни науки\" VIII - XII клас с 1033 гласа. \r\n \r\nПризовете на изявените бургаски деца връчи кметът Димитър Николов. \r\n \r\n\"Неслучайно, когато се отчитат резултатите в сферата на образованието в страната, Бургас получава адмирации за качеството на началното и средното образование. Ние сме благодарни за това, че всички вие полагате много усилия и прославяте нашия град\", каза кметът Николов. \r\n \r\nСред официалните гости на церемонията бяха председателят на Общинския съвет проф. Севделина Турманова, зам.-кметът Йорданка Ананиева, началникът на РУО - Бургас Виолета Илиева, общински съветници и експерти от сферата на образованието.", "date": "2019.12.05", "title": "Д-р Иван Вълкадинов стана първият бургаски абсолвент на годината"}
{"url": "http://www.focus-news.net/news/2019/12/05/2726674/vavedena-e-vremenna-organizatsiya-na-dvizhenieto-za-zasnemane-na-reklamen-klip-v-sofiya.html", "text": "Въведена е временна организация на движението за заснемане на рекламен клип в София. Това съобщиха от пресцентъра на  Столична община . \r\n   \r\nЗабраняват се престоят и паркирането на пътни превозни средства, с изключение на колите на снимачния екип и извън местата в режим на платно паркиране „служебен абонамент“, както следва:  \r\nДо 19.30 часа тази вечер:  \r\n- на ул. „Върбица“ между бул. „Евлоги и Христо Георгиеви“ и ул. „Проф. Асен Златаров“;  \r\n- на бул. „Евлоги и Христо Георгиеви“ между ул. „Върбица“ и ул. „ Анджело  Ронкали“.  \r\nОт 07.00 до 19.00 часа на 7 декември 2019 г.:  \r\n- на ул. „Искър“ между ул. „Сердика“ и ул. „Бачо Киро“;  \r\n- на ул. „Веслец“ между ул. „Искър“ и ул. „Триадица“.", "date": "2019.12.05", "title": "Въведена е временна организация на движението за заснемане на рекламен клип в София"}
{"url": "http://www.focus-news.net/news/2019/12/05/2726675/zapaleni-byaha-svetlinite-na-kolednoto-darvo-v-stara-zagora.html", "text": "Запалени бяха светлините на коледното дърво в Стара Загора. Засия Елхата на площада пред сградата на Общината засия в красива бяла и синя светлина премяна. Стотици старозагорци се стекоха на обновения площад, за да посрещнат Дядо Коледа. Това съобщиха от пресцентъра на  Община Стара Загора .  \r\n \r\nМалко преди тържественото запалване помощниците на Дядо Коледа от Детска театрална школа „Фантазио“ при Народно читалище „Родина - 1860“ обикаляха сред събралите се на площада и питаха децата дали са слушали, писали ли са на Дядо Коледа, очакват ли подаръци. \r\nТържеството откриха малките певци от Вокална студия „Розов свят“.  \r\n \r\nИванка Сотирова, зам.-кмет на Община Стара Загора оповести, че стопанинът на този град и е поръчал да доведе на сцената тези, които са се трудили упорито и са свършили много работа, за да бъде Стара Загора най-красивия град. Тя покани зам.-кмета Йордан Николов, Мария Динева, председател на Общински съвет Стара Загора, областния управител Гергана Микова и зам.-кмета Красимира Чахова, заедно да посрещнат белобрадия старец. \r\n \r\n„Пожелавам да има много добрина да си отворим сърцата и да помагаме на всички, защото малки и големи трябва да са щастливи“, поръча Сотирова. \r\n \r\nВ Стара Загора живеят най-послушните, най-умните и най-веселите деца оповести водещата Елена Азалова. После всички извикаха дружно Дядо Коледа. \r\n \r\n„С всяко мое идване в Стара Загора виждам как става все по-красив и все по-гостоприемен град. Коледното чудо е в самите нас“, обяви Дядо Коледа и даде началото на обратното броене до запалването на елхата. Красивото дърво засия в своята коледна премяна. Празнични илюминации озариха небето за радост на малки и големи. Празненството продължи с концерт на вокална студия „Розов свят“.", "date": "2019.12.05", "title": "Запалени бяха светлините на коледното дърво в Стара Загора"}
{"url": "http://www.focus-news.net/news/2019/12/05/2726653/balgariya-izprati-na-albaniya-12-stroitelni-inzheneri-za-otsenka-na-sgradite-sled-zemetresenieto.html", "text": "България изпрати 12 строителни инженери в Албания, за да помогнат при оценката на сградите, пострадали след земетресението. Това заяви вицепремиерът и министър на външните работи Екатерина Захариева пред временно изпълняващият длъжността външен министър на Албания Гент Цакай, съобщиха от пресцентъра на  Министерството на външните работи .  \r\n   \r\nДвамата разговаряха в Братислава в рамките на срещата на външните министри от Организацията за сигурност и сътрудничество в Европа (ОССЕ).  \r\n   \r\nЕкипът инженери пристигна в Тирана по молба на албанската страна, отправена от г-н Цакай по телефона пред министър Захариева в края на миналата седмица. Веднага след получаването на искането, вицепремиерът се свърза с  Министерството на регионалното развитие и благоустройството и с тяхно съдействие Университетът по архитектура, строителство и геодезия излъчи 12 специалисти под ръководството на проф. д-р инж. Богомил Петров от Катедра “Строителни материали и изолации”. В 6 ч. сутринта те отпътуваха от България с техника за определяне на вероятната якост на натиск на бетона, за сканиране на армировка и за ултразвукова диагностика на бетона, а към 17 ч българско време екипът отпътува от Тирана за Дуръс.  \r\n   \r\nЦакай благодари за незабавния отговор на България на призивите за помощ.  \r\n   \r\n„Реакцията ви е на истински приятел, а истинските приятели се познават в моменти като този. По приблизителни първоначални оценка ще са ни нужни близо 700 млн. евро. Над 7000 души са без покрив“, каза Гент Цакай.  \r\n   \r\nВеднага след земетресението правителството ни отпусна и 200 000 лева финансова помощ за Албания от бюджета на МВнР.  \r\n   \r\nПо време на срещата с Гент Цакай днес министър Захариева потвърди последователната подкрепа на България за започването на преговори с Албания за членство в Европейския съюз.", "date": "2019.12.05", "title": "България изпрати на Албания 12 строителни инженери за оценка на сградите след земетресението"}
{"url": "http://www.focus-news.net/news/2019/12/05/2726670/kmetat-na-smolyan-nikolay-melemov-zapali-svetlinite-na-kolednata-elha-v-grada.html", "text": "На официална церемония кметът на Смолян Николай Мелемов запали светлините на коледната елха в града, предаде репортер на  Радио „Фокус“ – Смолян . Въпреки минусовите температури, амфитеатърът на Новия център в града бе пълен с деца и техните родители, които с нетърпение очакваха Дядо Коледа и Снежанка. Те пристигнаха с еленомобил и раздадоха лакомства на всички. Пред гостите на празника кметът Мелемов заяви, че е щастлив отново в навечерието на най-светлия и хубав празник Коледа всички да са заедно и да запалят светлините на коледната елха. „Мили деца, желая ви много здраве, весели игри и прекрасен празник. На родителите пожелавам да имат усмихнати  и щастливи деца, защото за всички нас е най-важно нашите деца да са добре, да са здрави и да играят и да учат в прекрасна обстановка. Весели празници“, каза още кметът на Смолян и заедно с джуджетата на Дядо Коледа включиха светлините на елхата.  \r\n \r\nПразникът продължи с изпълнение на стихотворения и коледни песни от децата от театралната школа към Общински детски комплекс – Смолян, както и малчуганите от детските градини „Зорница”, „Буратино”, „Синчец”, „Слънце”, „Родопчанче”, „Славейче“ и „Веселушко“.  \r\n \r\nЗа поредна година кметът Мелемов заменя поздравителните картички до институциите с електронни честитки, а средствата се дават за подаръци за децата. Най-малките жители на града ще получат лакомства.  \r\n \r\nНели ГЕРГЬОВСКА", "date": "2019.12.05", "title": "Кметът на Смолян Николай Мелемов запали светлините на коледната елха в града"}
{"url": "http://www.focus-news.net/news/2019/12/05/2726671/vavedena-e-vremenna-organizatsiya-na-dvizhenieto-za-zasnemane-na-reklamen-klip-v-sofiya.html", "text": "Въведена е временна организация на движението за заснемане на рекламен клип в София. Това съобщиха от пресцентъра на  Столична община . \r\n   \r\nЗабраняват се престоят и паркирането на пътни превозни средства, с изключение на колите на снимачния екип и извън местата в режим на платно паркиране „служебен абонамент“, както следва:  \r\n- до 21.00 часа тази вечер на ул. „Кърниградска“ в участъка между ул. „Княз Борис I“ и бул. „Витоша“ и на ул. „Цар Асен“ между ул. „Иван Денкоглу“ и ул. „Солунска“;  \r\n- от 06.00 до 12.00 часа на 6 декември 2019 г. на ул. „Будапеща“ в участъка между бул. „Кн. Александър Дондуков“ и ул. „Московска“.", "date": "2019.12.05", "title": "Въведена е временна организация на движението за заснемане на рекламен клип в София"}
{"url": "http://www.focus-news.net/news/2019/12/05/2726673/ekaterina-zaharieva-uchastva-v-sreshtata-na-vanshnite-ministri-ot-osse.html", "text": "Вицепремиерът и министър на външните работи Екатерина Захариева участва в 26-ата министерска среща на Организацията за сигурност и сътрудничество в Европа (ОССЕ), която се провежда в Словакия в рамките на Словашкото председателство на организацията. Това съобщиха от пресцентъра на  Министерството на външните работи . \r\n  \r\n“Благодаря на министър Мирослав Лайчак за отличното председателство. На неформалната ни среща във Високите Татри всички се съгласихме да работим за възстановяване на спазването на основните принципи на ОССЕ, съдържащи се в Заключителния акт от Хелзинки.  Подкрепям Апела от Братислава на министър Лайчак. В тази връзка не бива да губим от полезрението конфликта в Украйна. Искам  да  подчертая  специално важната  роля на полевите мисии на ОССЕ в Украйна,  както и приноса на моите близо 50 сънародници в двете мисии”, каза Захариева в изказването си на форума. \r\n  \r\nБългарският вицепремиер изрази задоволство от това, че хуманитарното направление на ОССЕ беше сред приоритетите на Словашкото председателство, като специално акцентира върху организираните събития за борба с антисемитизма и факта, че предстоящото Албанско председателство ще продължи изпълнението на същите приоритети. България изрази и пълна подкрепа за Албания като предстоящ Председател за 2020 година. \r\n  \r\nВ рамките на форума на ОССЕ вицепремиерът Захариева проведе двустранни срещи с министрите на външните работа на Албания, Беларус и Румъния. \r\n  \r\nС новия външен министър на Румъния Богдан Ауреску тя констатира, че двете държави имат почти пълно съвпадение на позициите по основните досиета от външната политика на Европейския съюз. Обсъдени бяха и редица въпроси от двустранните отношения, включително нуждата от напредък по проектирането и изграждането на трети мост над река Дунав. “Не може за 30 години да успеем да изградим само един нов мост”, каза Захариева.  На среща на транспортните министри на България и Румъния през юни т.г. бе договорено да се подготви междуправителствено споразумение за изграждането на трети мост над Дунав при Свищов и Зимнич. \r\n  \r\nС  Владимир Макей, министър на външните работи на Беларус, тя обсъди предстоящото му посещение в София на 6 февруари 2020 г., първо на беларуски външен министър у нас. Двамата министри набелязаха областите от взаимен интерес, които ще обсъдят по време на визитата. \r\n  \r\nВременно изпълняващият длъжността външен министър на Албания Гент Цакай благодари за незабавния отговор на България на призивите за помощ. “Реакцията ви е на истински приятел, а истинските приятели се познават в моменти като този. По приблизителни първоначални оценка ще са ни нужни близо 700 млн. евро. Над 7000 души са без покрив”, каза Гент Цакай.   \r\n  \r\nКак помогна България на Албания - можете да прочетете  .", "date": "2019.12.05", "title": "Екатерина Захариева участва в Срещата на външните министри от ОССЕ"}
{"url": "http://www.focus-news.net/news/2019/12/05/2726679/vazstanoveno-e-osvetlenieto-v-tunel-topli-dol-na-avtomagistrala-hemus-v-posoka-varna.html", "text": "Възстановено е осветлението в тунел \"Топли дол\" на автомагистрала \"Хемус\" в посока Варна. Това съобщиха от пресцентъра на  Агенция \"Пътна инфраструктура\"  (АПИ). \r\n \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.12.05", "title": "Възстановено е осветлението в тунел \"Топли дол\" на автомагистрала \"Хемус\" в посока Варна"}
{"url": "http://www.focus-news.net/news/2019/12/05/2726676/ministar-vladislav-goranov-patriotite-nastoyaha-da-se-podkrepi-predlozhenieto-na-bsp-za-8-lv-subsidiya.html", "text": "Патриотите настояха да се подкрепи предложението на БСП за 8 лв. субсидия.  \r\nТова каза пред журналисти министърът на финансите Владислав Горанов, предаде репортер на  Агенция \"Фоукс\" .  \r\nТой посочи,че ГЕРБ уважава тяхната позиция. \"За нас приоритет е следващата финансова година да има устойчив и предвидим бюджет. Те не са поставили въпросът, че няма да подкрепят бюджета, ако този текст не мине, но помолиха да се обединим върху подобно решение\", допълни още Горанов.  \r\n \r\n\"Колегите от \"ОБединени патриоти\" отдавна защитават тезата, че решението по отношение на партийните субсидии не може да остане от това, което се случи след гласуването на изменението в Закона за държавния бюджет през 2020 г. Днес в пленарна зала не успяхме да постигнем консенсус какъв е адекватният размер на финансирането на политическите партии и те помолиха да прекратим заседанието да изясним острата позиция\", каза Горанов.  \r\n \r\nТой посочи, че ГЕРБ не са отричали необходимостта от адекватно финансиране на партиите, но не са искали да са заложници на популистки тези. \"По наше мнение този дебат не трябва да бъде част от дебата за Закона за държавния бюджет. Законът за политическите партии сега предвижда да бъде част от дебата за бюджета. С колегите от \"Обединени патриоти\" постигнахме принципно съгласие да влезем в пленарно зала и отново да възобновим дебата\", заяви още Горанов.  \r\n \r\nДеница КИТАНОВА", "date": "2019.12.05", "title": "Министър Владислав Горанов: Патриотите настояха да се подкрепи предложението на БСП за 8 лв. субсидия"}
{"url": "http://www.focus-news.net/news/2019/12/05/2726680/prezidentat-rumen-radev-shte-bade-domakin-na-sreshta-na-balgarski-startirashti-firmi-s-predstaviteli-na-vodeshti-nemski-kompanii-s-biznes-v-balgariya-na-6-dekemvri.html", "text": "Президентът Румен Радев ще бъде домакин на среща на български стартиращи фирми с представители на водещи немски компании с бизнес в България от 10.00 часа на 6 декември, петък, на „Дондуков“ 2. Това съобщиха от  прессекретариата на държавния глава . \r\n   \r\nВ рамките на събитието, което се организира по инициатива на държавния глава и в партньорство с Германо-Българската индустриално-търговска камара, стартиращите компании ще представят своите бизнес идеи, както и предизвикателствата и очакванията пред българската стартъп екосистема.   \r\n   \r\nПо-късно същия ден – от 13.30 часа, президентската институция ще бъде домакин на церемонията по връчването на годишните награди в конкурса „Доброволческа инициатива“ за 2019 година. Държавният глава Румен Радев ще приветства доброволците, които участват в националното състезание.  \r\n   \r\nКонкурсът се организира от Фондация „Лале“ и Националния алианс за работа с доброволци. Тази година са номинирани 49 доброволчески инициативи от цялата страна.", "date": "2019.12.05", "title": "Президентът Румен Радев ще бъде домакин на среща на български стартиращи фирми с представители на водещи немски компании с бизнес в България на 6 декември"}
{"url": "http://www.focus-news.net/news/2019/12/05/2726683/svetlin-rusev-i-maksim-eshkenazi-shte-iznesat-kontsert-v-zala-balgariya-na-19-dekemvri.html", "text": "19-та вечер от декември е вечер на хармонията! Сцената на зала „България” ще се изпълни с виртуозност, чувственост и лекота. Това съобщиха от пресцентъра на  Столична община . \r\n \r\nГолямата звезда на световното цигулково изкуство, Светлин Русев ще изпълни едни от най- пъстрите на музикални изразни средства цигулкови концерти. Заедно със Софийската филхармония изключителният солист ще изпълни “Концерт за цигулка и оркестър No 2” на Сергей Прокофиев, „Симфония No 5” на Франц Шуберт, както и от 19 часа Симфонични вариации” на Георги Андреев.   \r\n \r\nНа диригентския пулт ще застане определяният от световната преса като „посланик на класическата музика”, маестро Максим Ешкенази.  \r\n \r\nСвръхчувствителният и поетичен лък на Светлин Русев ще изпълни произведенията в програмата на редкия инструмент създаден преди три века, Страдивари 1710 Кампоселиче. Уникалният инструмент, собственост на японската фондация Nippon Music Foundation, ще оживее в ръцете на световноизвестния цигулар. \r\n \r\nОнези, които са имали възможността да слушат на живо виртуозното  свирене на музиканта споделят, че преживяването е неповторимо. Всички те, както и всички почитатели на класическата музика, могат отново да срещнат финия му колорит от 19.00 часа на 19 декември в зала „България”.  \r\n  \r\nСъбитието е част от календара на културните събития на Столична община.", "date": "2019.12.05", "title": "Светлин Русев и Максим Ешкенази ще изнесат концерт в зала „България” на 19 декември"}
{"url": "http://www.focus-news.net/news/2019/12/05/2726672/ria-novosti-v-protestite-v-parizh-uchastvat-okolo-250-hil-dushi.html", "text": "Около 250 хиляди души участват в протестна акция  в Париж срещу пенсионната реформа във Франция, предава  РИА Новости , като се позовава на информация на местните профсъюзи, организатори на демонстрациите и на общите стачки в страната. \r\nМитингите срещу пенсионната реформа започнаха около 14:00 часа (15 часа българско време) в Париж. Организатори на демонстрацията бяха редица от най-големите синдикати във Франция. За осигуряване на сигурността във френската столица бяха мобилизирани 6 хил. полицаи и части от жандармерията. \r\n \r\nДемонстрацията в Париж е придружена от безредици и сблъсъци с полицията, след като някои радикални протестиращи са започнали да чупят витрини и да хвърлят фойерверки срещу органите на реда. Полицията от своя страна е използвала сълзотворен газ срещу демонстрантите и е задържала поне 70 от тях. \r\n \r\n  Теодор Пенев", "date": "2019.12.05", "title": "РИА Новости: В протестите в Париж участват около 250 хил. души"}
{"url": "http://www.focus-news.net/news/2019/12/05/2726684/n1-sarbiya-angela-merkel-pokani-aleksandar-vuchich-da-poseti-germaniya.html", "text": "Германският канцлер Ангела Меркел е поканила сръбският президент Александър Вучич да посети Берлин през януари 2020 г., предава белградската телевизия  N1 . \r\nТова се казва в прессъобщение на сръбското президентство.  \r\n„Канцлера Меркел покани президентът Вучич на визита в Берлин през януари, която сръбския държавен глава прие с удоволствие“, се казва в съобщението.  \r\nВ него се добавя, че Вучич и Меркел са разговаряли по телефона за взаимоотношенията между Германия и Сърбия и за ситуацията в Западните Балкани. Освен това се отбелязва, че двамата са изразили задоволство от постоянния прогрес в политическия диалог и икономическото сътрудничество между двете дърави. \r\n \r\nВучич е благодарил на Меркел за продължаващата подкрепа на Германия за евроинтеграцията на Белград, особено предвид факта, че Берлин ще председателства Европейския съюз във втората половина на 2020 г. Вучич освен това изрази нуждата за ясен план за разширение на ЕС и времева рамка за членство, тъй като този процес е важен за мира и стабилността на Западните Балкани. Той е казал, че Сърбия ще продължи своята политика на мир и сътрудничество.  \r\n \r\nВъв връзка с косовския въпрос, Вучич е казал на Меркел, че е важно Германия и Европа да настояват пред властите в Прищина да бъдат отменени стопроцентовите мита на сръбския внос, за да може диалога между двете страни, на който Белград много държи, да продължи. \r\n \r\n  Теодор Пенев", "date": "2019.12.05", "title": "N1 (Сърбия): Ангела Меркел покани Александър Вучич да посети Германия"}
{"url": "http://www.focus-news.net/news/2019/12/05/2726677/koledno-izdanie-na-mish-mash-fest-shte-se-provede-pod-kupola-na-largoto-v-sofiya-na-7-i-8-dekemvri.html", "text": "И този декември в София ще се проведе празнично издание на Mish Mash Fest - Christmas is coming - един светъл и красив празник на талантливите хора, добрия вкус и най-оригиналните идеи за подаръци. Това съобщиха от пресцентъра на  Столична община .  \r\n \r\nКоледното издание на феста ще се проведе под купола на Ларгото (античен културно-комуникационен комплекс „Сердика“) на 7 и 8 декември (събота и неделя), а работното време е от 10.00 до 19.00 часа. \r\n \r\nВходът е свободен, ще има и игри за децата. \r\n \r\nФестивалът е част от Календара на културните събития на Столична община за 2019 г.", "date": "2019.12.05", "title": "Коледно издание на Mish Mash Fest ще се проведе под купола на Ларгото в София на 7 и 8 декември"}
{"url": "http://www.focus-news.net/news/2019/12/05/2726681/tass-turtsiya-ratifitsira-sporazumenieto-s-libiya-za-morskite-zoni-v-sredizemnomorieto.html", "text": "Депутатите в турския парламент ратифицира подписаното по-рано споразумение за разбирателство между Турция и Либия относно разграничаването на морските зони, което предизвика остра реакция от Атина и Кайро, предава  TACC . \r\nВ гласуването участваха общо 306 депутати, от които 293 гласуваха за ратифицирането на документа. \r\n \r\n  Теодор Пенев", "date": "2019.12.05", "title": "ТАСС: Турция ратифицира споразумението с Либия за морските зони в Средиземноморието"}
{"url": "http://www.focus-news.net/news/2019/12/05/2726652/s-98-glasa-za-119-protiv-i-6-vazdarzhali-se-deputatite-othvarliha-predlozhenieto-za-8-lv-partiyna-subsidiya-za-deystvitelno-poluchen-glas.html", "text": "С 98 гласа \"за\", 119 \"против\" и 6 \"въздържали се\" депутатите отхвърлиха предложението за 8 лв. партийна субсидия за действително получен глас, предаде репортер на  Агенция \"Фокус\" . Предложението бе направено между двете четения на Закона за държавния бюджет в преходни и заключителни разпоредби в Закона за политическите партии.  \r\nДеница КИТАНОВА", "date": "2019.12.05", "title": "С 98 гласа \"за\", 119 \"против\" и 6 \"въздържали се\" депутатите отхвърлиха предложението за 8 лв. партийна субсидия за действително получен глас"}
{"url": "http://www.focus-news.net/news/2019/12/05/2726686/vremenno-dvizhenieto-po-pat-iii-198-petrich-kpp-zlatarevo-pri-km-75-se-osashtestvyava-v-edna-lenta-poradi-paten-intsident.html", "text": "Временно движението по път III-198 Петрич - КПП \"Златарево\" при км 75 се осъществява в една лента поради пътен инцидент. Това съобщиха от пресцентъра на  Агенция \"Пътна инфраструктура\" . Шофьорите е необходимо да се движат с повишено внимание и съобразена скорост, като спазват указанията на \"Пътна полиция\".", "date": "2019.12.05", "title": "Временно движението по път III-198 Петрич - КПП \"Златарево\" при км 75 се осъществява в една лента поради пътен инцидент"}
{"url": "http://www.focus-news.net/news/2019/12/05/2726687/nezavisimaya-gazeta-rusiya-mozhe-da-posreshtne-koleda-v-usloviya-na-novi-amerikanski-sanktsii.html", "text": "Конгресът на САЩ ще гласува въвеждането на нови „съществени“ санкции срещу Руската федерация, пише московското издание  ”Независимая газета“ . Законопроектът е изготвен през 2018 г., така че причините за неговото гласуване включват задържането на украинските кораби, които бяха върнати на Киев, и реакцията на руските власти срещу протестите в страната, както и възможността от намеса в изборите в САЩ.  \r\n \r\nНа 11 декември комисията по външни работи в Камарата на представителите планира да гласува законопроект за въвеждане на нови санкции срещу Руската федерация, според вашингтонските медии. Законопроектът предвижда налагането на санкции срещу руските представители, ограничения срещу корабостроителната индустрия, както и върху износа на втечнен природен газ. Те обхващат и киберсектора, банките и държавния дълг на страната. \r\n \r\nЗаконопроектът за санкциите беше внесен от двама представители на Републиканската партия и трима от Демократическата. Въвеждането му бе обявено още в средата на февруари 2019 г., но поради вътрешнополитически проблеми в САЩ, по-конкретно финансирането на стената по границата с Мексико, беше отложено. \r\nСега руският въпрос отново е на дневен ред. Камарата на представителите на Конгреса одобри резолюция срещу участието на Руската федерация в срещите на върха на формата Г-7. Очаква се също, че на 11 декември Комисията по външните работи ще разгледа законопроект за санкции и срещу Турция, свързани със закупуването на руската зенитно-ракетна система С-400. \r\n \r\nПо-рано, по време на изслушване, свързано с Русия, заместник-държавният секретар на САЩ Дейвид Хейл призна, че САЩ не са успели да постигнат основните цели, които бяха поставени с въвеждането на антируските санкции. В същото време той каза, че САЩ не разбират защо Русия агресивно разширява присъствието си в Близкия изток, Северна Африка и Латинска Америка, при положение, че е изправена пред вътрешни проблеми – демографската криза и слабата индустриална база. \r\n\"За да отклони вниманието от вътрешните си проблеми, Русия използва агресивни тактики, за да подкопае интересите на САЩ и нашите съюзници\", каза той.  \r\n \r\nДругият автор на законопроекта, сенаторът от Демократическата партия Боб Менендес, посочи пет причини, поради които е необходимо да се затегнат санкциите срещу Руската федерация. По-конкретно, в допълнение към „старите“ санкции, наложени заради намесата в изборите в САЩ и нахлуването в Украйна, той назова като други причини за ограничения „тежкото положение на руския народ, които продължава да живее в условията на широко разпространена корупция и безпощадна пропаганда“. Той призовава администрацията на президента на САЩ Доналд Тръмп да не се отклонява от традиционната, според него, американска подкрепа за демократичния процес, правата на човека и универсалните ценности. \r\n \r\nТой също така призна, че санкциите срещу Русия днес очевидно не дават желания ефект. За да го постигнат, са необходими нови санкции, които обаче вече ще са болезнени и самите американци. Според него „с укрепването на режима на санкции американските компании вече няма да могат да се възползват от руската икономика“. Освен това проблем за американските инвеститори ще е факта, че при нови ограничения те вече „няма да могат да се възползват от руския пазар на държавен дълг“. \r\n„Енергийният пазар и банковият сектор също могат да пострадат\", каза Менендес. \r\n \r\n„Историята на санкциите продължава отдавна, но те на практика не са причинили реални икономически щети, тъй като почти не пречат на текущата икономическа дейност (на Русия)“, каза доцентът от Руската академия за национална икономика и публична администрация Сергей Хестанов.  \r\n\"Санкциите значително намалиха оценката на перспективите за руската икономика, но те все още не са засегнали текущите дейности на руския бизнес\", твърди той.  \r\n \r\nСпоред експертите най-сериозните инициативи на този законопроект са ограничаването на чуждестранните инвеститори да купуват руския държавен дълг, както и прекратяването на доларовите плащания в московските държавни банки. \r\nАко обаче на чуждестранните инвеститори им бъде забранено да държат руски държавни облигации, те ще бъдат принудени да ги продадат бързо, и следователно, не на най-добрата цена, което от своя страна може драматично да повлияе на стабилния курс на рублата за почти цялата 2020 г. \r\n \r\nВ края на ноември председателят на Руската централна банка Елвира Набиулина в интервю за германския вестник  Handelsblatt  увери, че банковата система на страната се е адаптирала към санкциите.  \r\n„Само фирми и банки, пряко засегнати от санкциите, страдат от ограниченията. Но това е така до голяма степен благодарение на достъпа до вътрешната руска финансова система“, подчерта Набиулина. \r\n \r\n  Теодор Пенев", "date": "2019.12.05", "title": "„Независимая газета“: Русия може да посрещне Коледа в условия на нови американски санкции"}
{"url": "http://www.focus-news.net/news/2019/12/05/2726685/mustafa-karadaya-dps-lasna-saglashatelstvoto-mezhdu-gerb-i-bsp-yavno-populizmat-i-litsemerieto-v-politikat-ae-po-vazhno-ot-pravilata.html", "text": "Лъсна съглашателството между ГЕРБ и БСП - явно популизмът и лицемерието в политикат ае по-важно от правилата. Това каза председателят на ДПС Мустафа Кардайъ пред журналисти във връзка с решението на парламента за 8 лв. партийна субсидия, предаде репортер на  Агенция \"Фокус\" . \r\n \r\n\"Днес сутринта ви призовахме да наблюдавате гласуването на чл. 64 от Закона за държавния бюджет, където са партийните субсидии, защото ние предполагахме и до нас достигна такава информация, че БСП и ГЕРБ са влезли в задкулисно съглашателство за субсидиите против демокрацията, плурализма размер на субсидията, която е достатъчна само за големите партии ГЕРБ и БСП и не е достатъчна за по-малките. Видя се популизма и на ГЕРБ, и на БСП. Те се видяха и се познаха\", каза Карадайъ.  \r\n \r\n\"Доколкото имам спомени тук в залата по време на дебатите никой не се хвърли по този начин нито за здравеопазването, нито за социалните помощи, нито за децата, нито за пенсиите, обаче за техните си партийни субсидии си позволиха да нарушат абсолютно съзнателно и арогантно Правилника за организацията и дейността на Народното събрание. В чл. 71 е казано, че повторно гласуване може да има веднага след гласуването, каквото имаше, когато се гласуваше чл- 64, когато му беше времето. Такова гласуване беше проведено. Видяхме от г-жа Караянчева отказ да следи за изпълнението на Правилника на Народното събрание, тя се отказва по този начин да бъде председател на Народното събрание. Всички народни представители са длъжни и са се клели да спазват Конституцията и законите на страната, а тя най-аротантно и абсолютно съзнателно наруши правилника и се отказа да следи за изпълнението му. Това е ГЕРБ, това е БСП - те имат усещането, че са над закона.  \r\n \r\n \r\n\"Най-вероятно за тяхната арогантност в политиката ще си изразим позицията и оценката. Днес това се случи. Лъсна задкулисното съглашателство между ГЕРБ и БСП. От БСП днес твърдяха, че аз съм лъгал, не знам кой лъже. Фактите говорят точно обратното на това, кеото твърди г-жа Нинова. Явно тя лъже. ГЕРБ твърдяха, че няма такива съглашателства, обаче и те нарушиха правилника за организацията на дейността на Народното събрание. Явно и те лъжат. Явно популизмът, лицемерието в политиката е много по-важно от правилата\", допълни още Карадайъ.  \r\nДеница КИТАНОВА", "date": "2019.12.05", "title": "Мустафа Карадайъ, ДПС: Лъсна съглашателството между ГЕРБ и БСП - явно популизмът и лицемерието в политикат ае по-важно от правилата"}
{"url": "http://www.focus-news.net/news/2019/12/05/2726688/elha-ot-680-prazni-bireni-butilki-ozari-tsentralniya-park-na-stara-zagora.html", "text": "Коледна елха от празни бирени бутилки озари парк „5-ти октомври“ в Стара Загора. Тя ще „грее“ до 27-ми декември. Това съобщиха от пресцентъра на  Община Стара Загора . Иновативната тематична украса е изработена от 680 стъклени шишета и е по инициатива на местната пивоварна „Загорка“, с подкрепата на Община Стара Загора и „Екопак“.  \r\n„Дървото“ грейна в присъствието на ресорния зам.-кмет Красимира Чахова и Ондрей Коуцки, мениджър „Загорка“ АД. „Преди пет години, на това място стартирахме съвместно със „Загорка“ нашата инициатива „Бирфест“. Събитието в годините се разви и Градската градина стана тясна за всичките му почитатели, то откри своя естествен дом – парка до пивоварната, а тук е време да стартираме новата ни идея – Коледното дърво, първо и единствено в България“, сподели ресорният зам.-кмет Чахова.  \r\n„Може би се чудите защо е от стъклени бутилки? Искаме да напомним, че това е най-природосъобразният материал за опаковка. Купувайки бутилка за многократна употреба и консумирайки от такава се грижите за природата“, обобщи идеята за „дървото“ мениджъра на пивоварната Ондрей Коуцки.  \r\nОт компанията представиха и още една изненада за жителите и гостите на града – срещу върната празна бирена бутилка, в определени дни, всеки ще има възможност да получи пълна, която ще има и специален персонализиран етикет. Това ще бъде възможно между 6-ти и 8-ми, както и между 13-ти и 15-ти декември. Екипите от коледни елфи ще очакват желаещите в петък от 16:00 до 20:00 часа, а в събота и неделя от 12:00 до 20:00 часа.  \r\nНа тържеството за „запалване“ на стъклената елха музикален поздрав със селекция от любими коледни песни отправиха музикантите от „Over ground brass band“ и приятели.", "date": "2019.12.05", "title": "Елха от 680 празни бирени бутилки озари централния парк на Стара Загора"}
{"url": "http://www.focus-news.net/news/2019/12/05/2726692/predstoyashti-mezhdunarodni-sabitiya-za-6-dekemvri-agentsiya-fokus.html", "text": "Конференция на Германската социалдемократическа партия (ГСДП). \r\n*** \r\n \r\n  Среща на премиерите на Русия и Беларус.  \r\n*** \r\n \r\n  Масови демонстрации за борба с промените в климата.  \r\n*** \r\n \r\n  Дебат между лидерите на двете водещи партии във Великобритания Борис Джонсън и Джереми Корбин. \r\n*** \r\n \r\n  Среща между страните от разпадналата се ядрена сделка с Иран. \r\n*** \r\n \r\n  Комисарят по човешките права към Съвета на Европа Дуня Миятович ще проведе пресконференция по миграцията в Босна и Херцеговина.  \r\n*** \r\n \r\n  Посещение на френския външен министър Жан-Ив льо Дриан в Чехия. \r\n*** \r\n \r\n  Краен срок за президента на САЩ Доналд Тръмп да заяви дали ще сътрудничи в следващата фаза на разследването за неговия импийчмънт. \r\n***", "date": "2019.12.05", "title": "Предстоящи международни събития за 6 декември (Агенция „Фокус“)"}
{"url": "http://www.focus-news.net/news/2019/12/05/2726689/iliyan-vasilev-balgariya-izgrazhda-gazoprovod-po-koyto-ne-mozhe-da-tranzitira-kolichestvoto-ruska-gaz-kakvato-prezidentat-putin-i-gazprom-ochakvat.html", "text": "България изгражда газопровод, по който не може да транзитира количеството руска газ, каквато президентът Путин и Газпром очакват. Това каза за обзорното предаване  „Това е България“  на  Радио „Фокус“  Илиян Василев, член на УС на Центъра за балкански и черноморски изследвания и бивш посланик на България в Русия. Според него с ултиматума към страната ни руският президент прилага психологически натиск, който обаче попада в същата схема, както в „Южен поток“: колкото и да натиска, независимо от българските реакции, проектът се решава не в София, а в Брюксел. Анализаторът уточни, че с бързи крачки „Балкански поток“ върви към крайната фаза на „Южен поток“, при което България отново се оказва виновна за нещо, което не зависи от нея и влиза в драмата на не състоялите се добри намерения. Илиян Василев каза още, че негативната реакция спрямо България е провокирана от срещата на президентите Александър Вучич и Владимир Путин.  \r\n \r\n„ Тук няма кой знае какво значение срещата на НАТО. Тя е многостранна. Там не сме само ние, България не може да се отличи, докато в контекста на руската балканска политика са специалните й отношения със Сърбия, днес изтече информация, че Русия е разрешила на Сърбия да вземе на кредит противовъздушната система С400, което води до натрупване на такива напрежения. Това е като в покера, вдигаш залозите и който мигне пръв“, каза той. \r\n \r\nИлиян Василев допълни, че „Балкански поток“ може да бъде построен, защото на този етап никой не може да спре България да харчи свои пари или гарантирани пари. Проблемът, според него, ще дойде в момента, в който проектът влезе в експлоатация. Експертът поясни, че газопроводът се възприема от Брюксел като транзитен и не подлежи на регулация от националния регулатор, а от ЕК. Тоест България не може да гарантира на Газпром, че ще даде и осигури възможност тя да ползва капацитет над 50% и лишава проектът от геополитическата насоченост, която Русия му дава. \r\nЦоня СЪБЧЕВА", "date": "2019.12.05", "title": "Илиян Василев: България изгражда газопровод, по който не може да транзитира количеството руска газ, каквато президентът Путин и Газпром очакват"}
{"url": "http://www.focus-news.net/news/2019/12/05/2726678/the-guardian-evrodeputati-napusnaha-partiya-brekzit-za-da-podkrepyat-konservatorite-v-idnite-izbori-vav-velikobritaniya.html", "text": "Трима евродепутати напуснаха партия „Брекзит“, за да подкрепят консерваторите и сделката за напускане на Европейския съюз на премиера Борис Джонсън в идните избори в Обединеното кралство, пише британското либерално издание  The Guardian . \r\nТова са Анунциата Рийс-Мог – сестра на консерватора и лидер на Камарата на общините Джейкъб Рийс-Мог – Ланс Формън и Луси Харис. Всички те напуснаха евроскептичната партия на Найджъл Фараж, за да подкрепят усилията на премиера Джонсън да „осъществи Брекзит“.  \r\n \r\nТази информация идва малко след като партия „Брекзит“ реши да уволни евродепутата Джон Лонгуърт заради това, че е „подкопавал“ предизборната стратегия на Фараж.  \r\nИзявлението нанася още един удар на евроскептиците, които според последните статистически проучвания ще получат едва 3% от вота в изборите на 12 декември, въпреки че спечелиха най-много места в Европейския парламент по-рано.  \r\n \r\nПо време на пресконференция, тримата депутати, заедно с уволнения Лонгърт, заявиха, че напускат партията, защото е станало ясно, че тя ще раздели вота за Брекзит и така излага напускането на Европейския съюз на риск.  \r\nРийс-Мог заяви, че страната има нужда от правителство, което да се погрижи за Брекзит.  \r\n„Имаме нужда от силно, подкрепящо напускането (на ЕС) правителство, за да изпълни това, за което 17 млн. (души) гласуваха. Консерваторите са единствената опция за подкрепящите Брекзит и демократите“, каза тя.  \r\n \r\nЕвродепутатите са недоволни от това, че изготвилият предизборния манифест на партия „Брекзит“ Лонгуърт е бил отстранен заради „нелоялност“ към политическата формация, макар самият той да заяви, че сам е решил да напусне.  \r\nТой беше с конфликт с партията във връзка с предизборната й стратегия, като настояваше тя да се бори за максимално 30 добре подбрани района на Великобритания, където да спечели мнозинство и така тя да получи повече места в парламента. Фараж обаче реши да се опита да се противопостави на Лейбъристката партия в общо почти 300 избирателни региона в Обединеното кралство. \r\n \r\nНайджъл Фараж коментира ситуацията, като заяви, че партията му е „разочарована“, че четирима от нейните евродепутати не разбират, че реално той действа в услуга на Консерваторите. \r\n„Спасихме консерваторите от сериозни загуби от либералдемократите в южна и югозападна Англия, а освен това вземаме и част от електората на лейбъристите, подкрепящ напускане (на ЕС) в техните традиционни области, което ще помогне на торите да спечелят повече места“, каза той, като добави, че рискът от разделяне на вота на подкрепящите Брекзит във Великобритания е малък.  \r\n \r\nГоворител на партия „Брекзит“ допълни, че тримата депутати отдавна са имали силни връзки с консерваторите, докато Лонуърт изведнъж се е оказал привърженик на плана на Джонсън, макар отдавна да е подкрепял Брекзит без сделка.  \r\n„Ние също така отбелязваме, че един от евродепутатите е родственик на министър от кабинета, друг има партньор, който работи в офиса на същия този министър, а трети е приятел на Борис Джонсън“, каза той.  \r\n„В случая с Джон Лонгуърт, който от години е най-големият привърженик на (Брекзит) без сделка, който сме срещали, той (…) изведнъж се превърна в поддръжник на новото споразумение с ЕС, след два дни срещи в Лондон“, каза още говорителят.  \r\nПо време на пресконференция, говорителят на партия „Брекзит“ отново обвини консерваторите, че се опитват да подкупват членове на евроскептиците и предположи, че и сега случаят е такъв.  \r\n \r\nСамите напускащи депутати отрекоха обвиненията и заявиха, че нямат контакт с Консервативната партия, като Форман отбеляза, че управляващите са научили за решението им от медиите. \r\nРийс-Мог отбеляза, че е „старомодно“ хората да смятат, че брат й диктува политическите й виждания и отрече това да е така.  \r\n„Ясно е, че партия Брекзит разделя вота“, добави тя.  \r\n \r\n  Теодор Пенев", "date": "2019.12.05", "title": "The Guardian: Евродепутати напуснаха партия „Брекзит“, за да подкрепят консерваторите в идните избори във Великобритания"}
{"url": "http://www.focus-news.net/news/2019/12/05/2726682/deputatite-reshiha-partiynata-subsidiya-za-2020-g-da-bade-8-lv-na-deystvitelno-poluchen-glas.html", "text": "Депутатите решиха партийната субсидия за 2020 г. да бъде 8 лв. на действително получен глас, предаде репортер на  Агенция \"Фокус\" . Това се случи на повторно гласуване в пленарна зала. Прегласуването се наложи, тъй като първоначално искането на БСП бе отхвърлено. При повторното гласуване \"за\" гласуваха 182 народни представители, \"против\" - 1 и \"въздържали се\" - 1, с което предложението бе прието. \r\n \r\nОт ДПС не участваха в гласуването, тъй като напуснаха пленарна зала преди то да се проведе.  \r\nТе бяха против прегласуването на текстовете за субсидиите.  \r\nМустафа Карадайъ призова Цвета Караянчева или да следи за правилника, или да отстъпи длъжността си на председател на парламента.  \r\nПредседателят на парламента Цвета Караянчева обясни, че Правилникът не изчерпва всички ситуации в живота.  \r\nДеница КИТАНОВА", "date": "2019.12.05", "title": "Депутатите решиха партийната субсидия за 2020 г. да бъде 8 лв. на действително получен глас"}
{"url": "http://www.focus-news.net/news/2019/12/05/2726690/tass-sledvashtite-konsultatsii-mezhdu-ukrayna-rusiya-i-es-po-energiynite-vaprosi-mozhe-da-se-sastoyat-do-dni.html", "text": "Следващите тристранни консултации между Русия, Украйна и ЕС във връзка с транзита на газ може да се проведат още следващата седмица, но компаниите трябва да подготвят всички необходими документи за това, предава  TACC . Срещата между Русия и Украйна за газта на техническо ниво трябваше да се проведе на 5 декември. \r\nТова съобщи пред репортери министърът на енергетиката на Русия Александър Новак. Той отговори положително, попитан дали през следващата седмица ще се проведе подобна тристранна среща.  \r\n\"Готови сме по всяко време. Необходимо е само компаниите да са подготвили всички документи\", добави Новак. \r\n \r\n  Теодор Пенев", "date": "2019.12.05", "title": "ТАСС: Следващите консултации между Украйна, Русия и ЕС по енергийните въпроси може да се състоят до дни"}
{"url": "http://www.focus-news.net/news/2019/12/05/2726693/predstoyashti-sabitiya-v-stranata-za-6-dekemvri-agentsiya-fokus.html", "text": "*** \r\n \r\nОт 10.00 часа на „Дондуков“-2 президентът Румен Радев ще бъде домакин на среща на български стартиращи фирми с представители на водещи немски компании с бизнес в България. \r\n \r\n \r\n*** \r\n \r\nОт 13.30 часа президентската институция ще бъде домакин на церемонията по връчването на годишните награди в конкурса „Доброволческа инициатива“ за 2019 година. Държавният глава Румен Радев ще приветства доброволците, които участват в националното състезание. \r\n \r\n \r\n*** \r\n \r\nОт 09:00 часа Народното събрание ще проведе извънредно заседание.  \r\n \r\n \r\n*** \r\n \r\nОт 8.30 до 14.30 часа на ул. „Атанас Далчев“ № 12, часа мобилен пункт ще приема опасни отпадъци, генерирани от домакинствата. \r\n \r\n*** \r\n \r\nОт 10:00 часа в Интер Експо Център, Мария Габриел ще участва в конференцията „20 години Център за развитие на човешките ресурси - „Еразъм+ - Changing lives, Opening minds“ по повод 20-годишнината на Центъра. По време на събитието тя ще обсъди бъдещето на програмата „Еразъм+“ за периода 2021-2027 г. с представители на училищното и професионално образование, образованието за възрастни, висшето образование и млади хора. \r\n \r\n*** \r\n \r\nОт 10.00 часа в централното фоайе на МБАЛ „Надежда“, ще се проведе благотворителен коледен базар за двойки с репродуктивни проблеми, 100 безплатни прегледа от водещи репродуктивни специалисти и емоционална среща със семейства, станали родители, благодарение на дарен репродуктивен материал. \r\n \r\n*** \r\n   \r\nОт 10.45 часа в първа зала на Столичната община кметът на София Йорданка Фандъкова ще представи проект на общата структура на столичната общинска администрация.  \r\n \r\n \r\n*** \r\n \r\nОт 11.00 часа в зала 201 на НИП, Миглена Тачева, директор на Националния институт на правосъдието, за участие в заключителна пресконференция, на която ще бъдат представени резултатите от проектите на Института, финансирани по Оперативна програма „Добро управление“.   \r\n \r\n*** \r\n \r\nОт 14:00 часа кметът на София Йорданка Фандъкова  ще присъства на откриването на новия сезон на ледената пързалка на  „Спортна София“. \r\n \r\n*** \r\n \r\nОт 17:00 часа в Централен Военен Клуб, комисар Мария Габриел ще се включи в церемонията „Лекар на годината – София 2019“, която отличава труда на най-изявените лекари на столицата.   \r\n \r\n*** \r\n \r\nОт 19:00 часа в Зала „България“, ще се проведе съвместен концерт на Детския хор на БНР и Фуюки Енокидо, с който ще бъдат закрити 30-ите Дни на японската култура в България. \r\n \r\n*** \r\n \r\nОт 09.30 часа в зала „22-ри Септември“ в сградата на Общината, ще се проведе заседание.  \r\n \r\n*** \r\n   \r\nОт 17.00 часа ще се проведе ритуал по полагане на цветя пред барелефа на Никола Вапцаров на фасадата на Драматичен театър „Никола Вапцаров“.  \r\nОт 17.30 часа в зала „22 септември“ Народно читалище „Никола Вапцаров“ организира концерт – спектакъл по повод 110-та годишнина от рождението на поета.  \r\n \r\n \r\n*** \r\n \r\nОт 11.30 часа на площад „Никола Вапцаров”, Общината ще отбележи 110-та годишнина от рождението на поета Никола Вапцаров. \r\n \r\n \r\n*** \r\n \r\n \r\nОт 09.00 часа в храм „Св. св. Кирил и Методий“  литургия ще бъде отслужена от Високопреосвещенство Сливенски Митрополит Йоаникий.  \r\n \r\n \r\n*** \r\n   \r\n \r\nОт 09.30 часа в КЦ „Морско казино“ ще се проведе празнично заседание на Общинския съвет.  \r\n \r\n \r\n*** \r\n \r\n \r\nОт 10.30 часа на площад „Атанас Сиреков“ ще се проведе ритуал по издигане на националния флаг.  \r\n \r\n \r\n*** \r\n \r\n \r\nОт 10.45 часа до Часовника, до Компаса, на Магазия 1 до Морска гара и до СУ \"Петко Росен\" в ж.к. \"Меден рудник\" ще започне раздаване на традиционния рибен курбан по стара рибарска рецепта. \r\n \r\n \r\n*** \r\n \r\n \r\nОт 11.00 часа в парка в ж.к. \"Изгрев\" ще се проведат концертни изяви с участието на група \"Тоника Домини\", Фолклорна формация \"Чинките\", танцов състав \"Младост\", танцов състав \"Медено котле\", оркестър \"Веселие\" с народни изпълнители Цветелина и Панайот Стойчеви. \r\n \r\n \r\n*** \r\n \r\n \r\nОт 11.00 часа на площад \"Тройката\"  и пред сградата на Археологическия музей на ул. \"Богориди\" 21 ще се състои празничен концерт.  \r\n \r\n \r\n*** \r\n \r\n \r\nОт 11.30 часа от площад \"Атанас Сиреков\" ще се проведе литийно шествие, което ще премине по ул. \"Алеко Богориди\" и ще стигне до Моста.  \r\n \r\n \r\n*** \r\n \r\n \r\nОт 12.00 часа на алеята пред Културен център \"Морско казино\" ще бъде даден старта на никулденския шосеен пробег за празника на града. \r\n \r\n \r\n*** \r\n \r\n \r\nОт 12.00 часа до храм \"Св. Николай Чудотворец\" в к-с \"Меден рудник\" ще се проведе концерт на смесен хор \"Родна песен\" с диригент Милена Добрева. \r\n \r\n \r\n*** \r\n \r\n \r\nОт 12.30 часа пред сградата на Дружеството на бургаските художници на ул. \"Александровска\" 22 Бургаският духов оркестър ще поздрави жителите на града с празнични мелодии на незабравими световни евъргрийни. \r\n \r\n*** \r\n \r\n \r\nОт 13.00 часа Дружеството на бургаските художници на ул. \"Александровска\" 22 ще се проведе традиционната изложба на бургаските художници, на която ще бъдат обявени имената на \"Художник на годината\" и \"Бург на годината\". \r\n \r\n \r\n*** \r\n \r\n \r\nОт 13.30 часа на площад \"Атанас Сиреков\" пред сградата на Общината ще се проведе превърналата се в една от новите традиции за Никулден - \"златната\" снимка на имениците.  \r\n \r\n \r\n*** \r\n \r\n \r\nОт 14.00 часа пред сградата на градската библиотека на ул. \"Богориди\" екипът на Регионална библиотека \"Пейо Яворов\" ще изненада своите съграждани със \"Забавление с морски привкус\" - уличен театър, в който ще участват актьорите Валери Еличов и Ива Трифонова. \r\n \r\n*** \r\n \r\n \r\nВ 17.30 часа на площад \"Тройката\" ще се проведе големият Никулденски концерт и ще бъдат запалени светлините на Коледната елха.  \r\n \r\n \r\n*** \r\n \r\nОт 11.00 часа пред православния храм „Св. Николай Чудотворец” ще се проведе военен ритуал и отслужване на молебен за здравето и силата на всички моряци по случай църковния празник на Св. Николай Мирликийски – закрилник на моряци и рибари. \r\n \r\n*** \r\n \r\nОт 14.00 часа министърът на отбраната Красимир Каракачанов и началникът на отбраната генерал Андрей Боцев ще участват в церемонията за приемане на вертолет AS 365N3 „Dauphin” (Дофин) в състава на Морската вертолетна авиобаза „Чайка”.  \r\n \r\n*** \r\n \r\nОт 18.00 часа на площад „Независимост“, светлините на коледната елха ще бъдат запалени в рамките на празнична церемония под надслов: „И грейна нашата елха“. \r\n \r\n \r\nОт 18:00 ч. в ателие в Художествен музей „Георги Велчев“ ще бъде открита колективна изложба на 18 автори от различни поколения с живопис, скулптура и фотография. \r\n \r\n \r\n*** \r\n \r\nОт 11:00 часа във филиала на Висшето училище по агробизнес и развитие на регионите в града ще се състои церемония по дипломиране на випуск 2019.  \r\n \r\n \r\n*** \r\n \r\nОт 10:30 ч. в храм \"Св. Николай Чудотворец\" заместник-кметът Борислава Борисова ще присъства на тържествената Света литургия за Никулден. В 11.30 ч. от храма ще потегли литийно шествие към централния понтон на река Дунав (срещу Драматичния театър), където ще бъде отслужен молебен, а в 12.00 ч. ще се раздаде курбан. \r\n \r\n \r\n*** \r\n \r\nОт 11:30 часа на площад „Христо Ботев“, за четвърта поредна година големият християнски празник – Никулден, ще бъде отбелязан с водосвет за здраве и благополучие за жителите на града. \r\n \r\n*** \r\n \r\nОт 10.00 в Общинската библиотека ще се проведе тържество под надслов „Коледна магия“ – украсяване на коледно дръвче в Общинска библиотеката от деца-читатели.  \r\n \r\n \r\n*** \r\n \r\nОт 17.30 часа на площад „Свобода” ще бъдат запалени светлините на коледната елха.   \r\n \r\n \r\n*** \r\n  \r\nОт 17.00 часа във фоайето на Общинския драматичен театър ще бъде открита фотодокументалната изложба „История на Полицията в Кюстендилско”.   \r\n \r\n \r\n*** \r\n \r\nОт 11.00 часа пред катедралния храм „Св.св. Кирил и Методий“ в центъра на града, Община Ловеч ще осигури на гражданите безплатна рибена чорба и питка по случай Никулден. \r\n \r\n \r\n*** \r\n \r\nВ 09.00 часа в храм „Св. Николай Мирликийски Чудотворец” в кв. „Хр. Смирненски“ Негово Високопреосвещенство Пловдивският митрополит Николай ще оглави архиерейска света Литургия по повод Никулден. \r\n \r\n \r\n*** \r\n \r\nВ 09.30 часа в двора на църквата „Св. Иван Рилски” ще бъде осветен и раздаден курбан за здраве и благополучие на миряните по случай Никулден.  \r\n \r\n \r\n*** \r\n \r\nВ 13.30 часа в зала 1 на Районния съд ще се проведе заседание по делото срещу Рангелина Н. и Владимир К., обвинени в измама и изнудване.  \r\n \r\n \r\n*** \r\n \r\nОт 18.00 часа в Драматичен театър „Н. О. Масалитинов“, Пловдивската света митрополия организира празничен концерт с византийска църковна музика. \r\n \r\n*** \r\n   \r\nОт 11.00 часа в зала 712 на Областната администрация ще се проведе работна среща с директори на професионални гимназии и представители на бизнеса във връзка с подготовката и планирането на приема на ученици за учебната 2020-2021 година. \r\n \r\n \r\n*** \r\n \r\nОт 12.00 часа в залата на Търговската гимназия „Княз Симеон Търновски“, ще бъде връчена наградата „Румен Камбуров“ за ученически постижения на състезания и олимпиади в областта на географията и икономиката. \r\n \r\n*** \r\n \r\nОт 18.30 часа в зала „Сливен“, Сливенският симфоничен оркестър ще изнесе концерт с руска класика. \r\n \r\n*** \r\n \r\nОт 17:30 часа на пл. „Сава Младенов“, ще бъдат запалени светлините на коледната елха. \r\n \r\n \r\nОт 09.30 часа в храм „Св. Николай Чудотворец“, ще бъде отслужена Архиерейска света Литургия за Никулден. \r\n \r\n*** \r\n   \r\nОт 10.00 часа в зала „Арена Шумен“ ще се проведе церемония по промоция на абсолвентите в Шуменския университет „Епископ Константин Преславски“ от факултетите по хуманитарни науки, природни науки, технически науки и факултета по математика и по информатика. Церемония за завършилите Педагогическия факултет ще се състои от 13.00 часа.  \r\n   \r\n \r\n*** \r\n   \r\nОт 10.30 часа в къща музей „Лайош Кошут“ пред деца от подготвителната група от НУ „Илия Р. Блъсков“ ще бъде представена традицията, свързана с Микулаш – унгарския Дядо Коледа.", "date": "2019.12.05", "title": "Предстоящи събития в страната за 6 декември (Агенция „Фокус“)"}
{"url": "http://www.focus-news.net/news/2019/12/05/2726699/rtk-kosovo-kosovskite-sarbi-mozhe-da-napusnat-darzhavnite-institutsii-ako-prisadata-na-todosievich-ne-bade-izmenena.html", "text": "Косовските сърби може да напуснат държавните институции, ако присъдата на бившия министър на публичната администрация в Прищина Иван Тодосиевич не бъде изменена. Това заявиха представители на „Сръбска листа“, след като беше обявена неговата присъда за насаждане на расова омраза, предава  RTK . \r\nАко решението на съда не бъде променено, политическото движение ще призове всички представители от сръбската общност и граждани да напуснат работните си места в косовските институции, твърдят техните представители.  \r\nПредседателят на „Сръбска листа“ Горан Ракич заяви пред журналисти, че този ден ще бъде запомнен като „черно петно върху правосъдието в Косово“.  \r\nНеговият заместник Игор Симич добави, че това е първият случай, в който някой е осъден за подобно нещо в страната и че очаква реакцията на международните представители в Косово.  \r\n \r\n  Теодор Пенев", "date": "2019.12.05", "title": "RTK (Косово): Косовските сърби може да напуснат държавните институции, ако присъдата на Тодосиевич не бъде изменена"}
{"url": "http://www.focus-news.net/news/2019/12/05/2726697/gazeta-express-kosovo-bivsh-kosovski-ministar-beshe-osaden-v-prishtina-za-nasazhdane-na-omraza.html", "text": "Бившият министър на публичната администрация в правителството на Косово Иван Тодосиевич беше осъден на две години затвор за насаждане на етническа омраза, след като нарече албанците „терористи“, фабрикуващи фиктивни масови убийства по време на войната от 1999 г., пише прищинското издание  Gazeta Express . \r\nПрищинският съд реши, че Тодосиевич е виновен в насаждането на расова, религиозна и етническа омраза. Очаква се потвърждение на присъдата. Това е първото решение на съда и Тодосиевич има право да го обжалва.  \r\n \r\n  Теодор Пенев", "date": "2019.12.05", "title": "Gazeta Express (Косово): Бивш косовски министър беше осъден в Прищина за насаждане на омраза"}
{"url": "http://www.focus-news.net/news/2019/12/05/2726698/prof-aleksandar-marinov-tapo-i-nepredvidlivo-e-reshenieto-na-deputatite-da-ostavyat-partiite-bez-subsidirane-za-dogodina.html", "text": "Тъпо и непредвидливо е решението на депутатите да оставят партиите без субсидиране за догодина. Това каза за обзорното предаване  „Това е България“  на  Радио „Фокус“  проф. Александър Маринов. Според него решението е белег на непрофесионализъм и безотговорност и представлява подигравка със законодателството. За политолога въпросът е, че няма сериозна дискусия за партийната субсидия с аргументи – дали да има, колко да бъде, как се харчи, за какво може да се харчи, кой я контролира, как се отчита и къде се отчита.  \r\n \r\n„Те не разбират, че не е въпрос само за някакви суми от бюджета, а въпросът е за доверието на гражданите в държавата и в партиите, което знаете, че не е голямо. Може да се спекулира, в добрия смисъл на думата, че този въпрос е изваден, за да отклони някакво внимание или да замъгли други неща, но аз смятам, че стигането до нулевата субсидия е спонтанна неподправена проява на безхаберие. Иначе тези неща би трябвало да се дискутират, да се отметнат преговори между политическите сили. Ръководството на парламента все пак има някаква функция освен като ватман да бие звънеца, да организира законодателния процес. Това, пак повтарям, е бюджет и би трябвало специално по бюджета да бъдат проведени съответните консултации при председателя на парламента“, уточни той. \r\n \r\nАлександър Маринов допълни, че различия между политическите сили може да има, но парламентът да отхвърли всичко не е нормално и не може да се случи в една нормална държава. \r\nЦоня СЪБЧЕВА", "date": "2019.12.05", "title": "Проф. Александър Маринов: Тъпо и непредвидливо е решението на депутатите да оставят партиите без субсидиране за догодина"}
{"url": "http://www.focus-news.net/news/2019/12/05/2726700/api-i-svetovnata-banka-organiziraha-forum-za-tol-sistemata-obzor.html", "text": "Агенция „Пътна инфраструктура“ (АПИ) и Световната банка – консултант на държавната пътна администрация, организираха форум във връзка с въвеждането на тол системата в рамките на общественото обсъждане на проекта на тарифа на тол таксите, което продължава до 16 декември 2019 г.  \r\n \r\nВъв форума участваха министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, Николай Нанков, председателят на УС на АПИ Георги Терзийски, председателят на комисията по регионална политика, благоустройство и местно самоуправление Искрен Веселинов, представители на дипломатическия корпус, експерти на Световната банка, представители на транспортния бизнес, както и на консорциума, изградил Електронната система – „Капш трафик солюшънс“.  \r\nПроф. Олег Асенов, член на Управителния съвет на АПИ, представи философията и същността на електронната система. Експерти на Световната банка акцентираха на най-добрите европейски и световни практики при въвеждането на тол таксуването, принципите за определяне на тарифите у нас и как те ще се отразят на цените на стоките от първа необходимост и на автобусните билети.  \r\n \r\nПред журналисти  проф. Олег Асенов  каза, че единият акцент, който търсят е да намерят механизъм, с който да удовлетворим исканията на превозвачите за намаляване на тарифите. „От една страна разбираме проблема, който имат автобусните превозвачи по отношение на линиите, които отдавна вече са включени договори за тях. Те трудно могат да привлекат допълнително финансиране, защото са по обществено поръчки\", обясни проф. Попов. Той уточни, че мислят за техническо решение, през което по определен начин да се управляват таксите. Проф. Асенов допълни, че самите автобусни превозвачи настояват да се запазят определени високи нива на тарифите за случайните превози. Той подчерта, че вторият етап на тестовете за тол системата ще започнат категорично в средата на декември. „Изработили сме форма, заявка за тестове на бордови устройства, които ще имаме възможност от следващата седмица да ги предоставим на превозвачите. Този тест се свързва и с началото на процедури за оперативни съвместимост с национални доставчици. След обявяването на общите условия имаме активност от страна на тях и очаквам също да започнем съвместно тези процедури за оперативна съвместимост по графика, който сме си задали - от средата на декември тестове с бордови устройства“, допълни проф. Асенов.  Той допълни, че Агенция „Пътна инфраструктура“, като оператор на Електронната система за събиране на пътни такси, няма причини да отлага старта на тол системата по-късно от 1 март 2020 г. \r\n \r\n Министър Аврамова  съобщи, че въвеждането на електронната винетка и тол таксите за тежкотоварните автомобили на база изминато разстояние е проект, който по своята същност представлява една радикална реформа в събирането на пътни такси за движение по републиканската пътна мрежа. „Надяваме се с въвеждането на тол таксуването да се възстанови баланса и пътната инфраструктура да започне да се самоиздържа. Както всяка една реформа, така и тази не може да стане с магическа пръчка. Нито може да мине напълно гладко и безболезнено“, каза още Аврамова. \r\n \r\n Министър Желязков  каза, че всяка нелека политика, която намира своето практическо решение и реализация е свързана с дискусии и с обществени вълнения, с очаквания и опасения \"Много ясно е казано, че освен ползването на инфраструктурата, където принципът, че разрушителят е този, който плаща, много ясно ще се категоризират превозните средства според степента на замърсяемост, за да бъде въведен много категорично и ясно принципът, че замърсителят плаща“, каза още министърът. \r\n \r\nТеодора ПАТРОНОВА", "date": "2019.12.05", "title": "АПИ и Световната банка организираха форум за тол системата (ОБЗОР)"}
{"url": "http://www.focus-news.net/news/2019/12/05/2726702/the-times-of-israel-sled-sreshtata-si-s-pompeo-netanyahu-zayavi-che-izrael-ima-palnoto-pravo-da-aneksira-yordanskata-dolina.html", "text": "Премиерът на Израел Бенямин Нетаняху дискутира възможното анексиране на Йорданската долина и други части от Западния бряг с американския държавен секретар Майк Помпео по време на срещата им, като след ней добави, че страната му има „пълното право да го направи, пише вестник  The times of Israel . \r\nНетаняху подчерта, обаче, че такъв ход е невъзможен по време на транзитния период след изборите, в който страната не разполага с функциониращо правителство. \r\n \r\n„Ние дискутирахме въпроса с анексирането, но не разговаряхме за това кога може да се случи това. Тези неща са по-лесни, когато има правителство“, каза той пред репортери в португалската столица Лисабон, където се срещна и с премиера на страната Антониу Коща.  \r\n„Затова е толкова важно да формираме правителство“, добави Нетаняху.  \r\n \r\nТой критикува лидера на опозиционната партия „Синьо и бяло“ Бени Ганц и ръководителят на „Наш дом – Израел“ Авигдор Либерман за това, че не правят отстъпки в преговорите си с неговата политическа формация „Ликуд“.  \r\n„Ще се опитам да предотвратя ненужни избори. Ще продължа да полагам усилия (за формирането на коалиция), но засега тован не се случва, заради „Синьо и бяло“ и „Наш дом – Израел“, каза той. \r\nТой добави, че Ганц може да стигне до споразумение с „Ликуд“, ако се справи с вътрешнопартийните противоречия, а Либерман – ако просто направи отстъпки.  \r\n \r\nНетаняху още каза, че Помпео се е съгласил САЩ и Израел да продължат да работят по плана за споразумение за обща отбрана.  \r\nТой коментира изявлението на главния прокурор на Международния наказателен съд от по-рано, в което той твърди, че е притеснен заради обещанието на Нетаняху да анексира Йорданската долина.  \r\n„Наше пълно право е да го направим, ако решим“, каза премиерът.  \r\n \r\nНетаняху каза, че срещата му с Помпео е била от „основно значение“ за безопасността на Израел, заради дискусиите по анексирането на Йорданската долина и плана за съвместна отбрана. По-важни обаче са били техните дискусии за Иран. Нетаняху добави, Техеран представлява „незабавна“ заплаха, като отказа да обясни думите си.  \r\n \r\nТой още заяви, че двамата не са разговаряли за плана на САЩ за мир между Палестинската автономия и Израел. Попитан дали този план може да бъде приложен, ако и когато бъде изготвен, той отговори уклончиво. \r\n„Не знам. Те (САЩ) първо чакат, за да видят какво ще се случи в Израел“, каза той, като имаше предвид политическата криза в страната.  \r\n \r\nПо време на пресконференцията, Нетаняху отказа да говори във връзка с обвиненията срещу себе си в корупция. Той отказа и да коментира дали ще поиска от парламента имунитет или дали е възможно да помоли президента Ривуен Ривлин за амнистия, ако бъде осъден.  \r\n \r\nВ същото време той обясни защо не иска да напусне поста си на премиер, въпреки че не може да формира правителство след изборите. \r\n„Все още има какво да направя. Вие вярвате, че хората не ме искат, че хората искат да напусна? Нека те да решат“, каза той.  \r\nВ този контекст, Нетнаяху каза, че възможността за директни избори за премиер става „все по интересна“ за него. Макар още да може да бъде формирано правителство, каза той, тази идея трябва да бъде разгледана. \r\n \r\nПремиерът заяви, че „необходимостта от приемственост на управлението“ изисква той да бъде първи в потенциално ротационно споразумение със „Синьо и бяло“. Той смята, че заради своите връзки със САЩ ще може да осъществи анексирането на Йорданската долина и пакта за отбрана между Вашингтон и Тел Авив. \r\n„Ето защо трябва да бъда министър-председател сега, а не по-късно\". \r\n \r\n  Теодор Пенев", "date": "2019.12.05", "title": "The Times of Israel: След срещата си с Помпео, Нетаняху заяви, че Израел има пълното право да анексира Йорданската долина"}
{"url": "http://www.focus-news.net/news/2019/12/05/2726701/prof-aleksandar-marinov-ne-e-vazhno-kolko-pari-se-davat-za-partiynata-subsidiya-a-kakvo-se-postiga-sreshtu-izharchenite-pari.html", "text": "Не е важно колко пари се дават за партийната субсидия, а какво се постига срещу изхарчените пари. Това каза за обзорното предаване „Това е България“ на Радио „Фокус“ проф. Александър Маринов. Той допълни, че каквото и да става, вниманието на хората няма да бъде отклонено от пенсиите и детските надбавки.  \r\n \r\n„ Това е досадно вече и бих казал малоумно подчертаване, колко пари се дават в повече за еди какво си. Как няма най-после да разберат българските политици и управляващи, че не е важно колко пари харчите, важното е какво постигате срещу тези изхарчени пари. Какво като се дават повече милиони за българското образование, като видяхме, какви са резултатите от изследването на PISA. Какво, като са дадени, не знам си колко стотин милиона повече за здравеопазване, при положение, че и през изминалата година няма подобрение на здравния статус на българското население по нито един показател. Които и данни да вземете ще видите, че ние стоим отчайващо спрямо Европа. Ние сме със статута на някаква африканска държава. Сигурно доста африкански държави са по-добре от нас“, каза той. \r\n \r\nАлександър Маринов допълни, че парите се харчат, някой ги взима, а обществото не усеща нищо от това, че се е увеличило харченето, освен, че парите се взимат от гражданите. Според него, това не може да бъде скрито от подобен скандал със субсидии.  \r\nЦоня СЪБЧЕВА", "date": "2019.12.05", "title": "Проф. Александър Маринов: Не е важно колко пари се дават за партийната субсидия, а какво се постига срещу изхарчените пари"}
{"url": "http://www.focus-news.net/news/2019/12/05/2726696/georgi-svilenski-bsp-normalnostta-pobedi-v-zala-partiite-da-se-finansirat-ot-darzhavata-a-ne-ot-chastni-kompanii.html", "text": "Нормалността победи в зала - партиите да се финансират от държавата, а не от частни компании.  \r\nТова каза зам.-председателят на ПГ на \"БСП за България\" Георги Свиленски пред журналисти във връзка с обвиненията на ДПС за съглашателство за партийните субсидии, предаде репортер  на  Агенция \"Фокус\" .  \r\n \r\n\"Мисля, че не се сбъднаха тези обвинения. Нито ГЕРБ напуснаха залата, а БСП беше последователна от момента на внасяне на предложението до подкрепата както при първото гласуване, така и при второто. Мисля, че се разсеяха всички съмнения за някакви договорки меджу премиера Борисов и Корнелия Нинова.  \r\n \r\nСпоред него от \"Обединени патриоти\" още при първото гласуване са подкрепили предложението на БСП. \"Мисля, че те са партия, която е за спазване на демократичните правила в държавата и също така разбират важността на това решение, не изразявайки само в някакви числа, а като политика, която трябва да се води спрямо граджанските организации и партиите в държавата\", допълни Свиленски.  \r\n \r\nПред журналисти проф. Румен Гечев от БСП заяви, че социалистите се радват, че е подкрепено предложението на партията, защото е било разумно. \"Популизмът и шоуто могат да доведат до сътресение с трудно предвидими последици. Това е победа на здравия разум\", заяви още Свиленски.  \r\n \r\nДеница КИТАНОВА", "date": "2019.12.05", "title": "Георги Свиленски, БСП: Нормалността победи в зала - партиите да се финансират от държавата, а не от частни компании"}
{"url": "http://www.focus-news.net/news/2019/12/05/2726695/the-independent-boris-dzhonsan-tvardi-che-vtoriyat-referendum-za-brekzit-koyto-leybaristite-planirat-shte-bade-naglasen.html", "text": "Премиерът на Обединеното кралство Борис Джонсън заяви, че ако се проведе втори референдум за Брекзит, както обещава опозиционната Лейбъристка партия, той ще бъде „нагласен“, за да остане страната в рамките на Европейския съюз, пише британското издание  The Independent . \r\nТой каза, на „милиони“ допълнителни гласоподаватели, за които се очаква, че ще бъдат скептично настроени към Брекзит, ще получат право на глас в нов референдум, ако такъв бъде проведен.  \r\nИзглежда премиерът имаше предвид предположенията, че лейбъристите ще дадат право на глас на хора от ЕС с чуждо гражданство и юноши на възраст от 16 и 17 години.  \r\n \r\nВ предизборната си кампания Лейбъристката партия обещава, че ще намали възрастта, след която гражданите на страната ще могат да гласуват на 16 години. Освен това лейбъристите искат да предоставят право на глас на всички жители на Великобритания, макар да не става ясно дали тези промени ще бъдат въведени навреме, за да окажат влияние на нов референдум.  \r\nАко спечелят изборите, лейбъристите смятат да постигнат ново споразумение за Брекзит с ЕС, след което да проведат ново допитване, в което гражданите да решат дали одобряват новата сделка и дали изобщо искат да напуснат Общността. Това се очаква да се случи около юни 2020 г., в случай, че лидерът на опозиционната партия Джереми Корбин стане премиер.  \r\n \r\nПо време на предизборен митинг, Джонсън осъди плана на Корбин да преразгледа споразумението му за Брекзит в рамките на три месеца от изборите, които ще се проведат на 12 декември, след което да го гласува в референдум до шест месеца. \r\n„Ние ще имаме шест месеца или година за още един референдум по това странно споразумение, което той иска да постигне и аз мисля, че хората ще са ядосани за всичко това“, каза премиерът. \r\n„Мисля, че референдумът ще бъде нагласен по някакъв начин, като бъдат включени още милиони гласоподаватели, които вероятно ще гласуват по този начин (за оставане в ЕС)“, добави Джонсън.  \r\n„Мисля, че това ще предизвика голямо обществено недоволство и не смятам, че това е правилният път напред“. \r\n \r\nКоментарите на Джонсън повтарят думите на неговия съветник Доминик Къмингс, който по-рано предположи, че Корбин ще се съюзи с Шотландската национална партия (ШНП) и нейният лидер Никола Стърджън в ново правителство, което да „измами“, когато се проведе ново допитване.  \r\nВ своя блог, Къмингс заяви, че алиансът между Корбин и Стърджън ще си осигури по подобен начин милиони други гласове, които ще задържат страната в рамките на ЕС.  \r\n„Те не планират да губят отново и буквално написаха в своите предизборни програми, че ще измамят на втори референдум“, твърди Къмингс.  \r\n \r\n  Теодор Пенев", "date": "2019.12.05", "title": "The Independent: Борис Джонсън твърди, че вторият референдум за Брекзит, който лейбъристите планират, ще бъде „нагласен“"}
{"url": "http://www.focus-news.net/news/2019/12/05/2726704/otpadat-ogranicheniyata-za-dvizhenie-na-mps-nad-12-tona-po-patishtata-3-864-progled-stoykite-3-866-stoykite-shiroka-laka.html", "text": "Отпадат ограниченията за движение на МПС над 12 тона по следните пътища: ІІІ-864 Проглед – Стойките, ІІІ-866 Стойките - Широка лъка. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.12.05", "title": "Отпадат ограниченията за движение на МПС над 12 тона по пътищата ІІІ-864 Проглед – Стойките и ІІІ-866 Стойките - Широка лъка"}
{"url": "http://www.focus-news.net/news/2019/12/05/2726694/parlamentat-prie-zakona-za-darzhavniya-byudzhet-za-2020-g-na-vtoro-chetene.html", "text": "Парламентът прие Закона за държавния бюджет за 2020 г. на второ четене, предаде репортер на  Агенция \"Фокус\" .  \r\nПриходите, помощите и даренията са в размер на 28, 054 млрд. лв., а разходите възлизат на 14, 356 млрд. лв. Бюджетните взаимоотношения възлизат на 12, 2 млрд. лв., а трансферите за общините 4, 2 млрд. лв. Между двете четения бе постъпило предложение на управляващите разходите за персонал да бъдат увеличени с 47 хил. лв, което бе прието. Управляващите бяха предложили между двете четения на Закона за държавния бюджет и 100 хил. лв. повече за субсидии и други текущи трансфери за юридически лица с нестопанска цел.  \r\n \r\n \r\nНародните представители одобриха бюджета на Министерствата, на Народното събрание и на службите. 360 млн. лв. повече за учителски заплати и 100 хил. лв. за Македонския научен институт приеха депутатите в бюджета на МОН за 2020 г. \r\n430 млн. лв. са средставта за „Персонал“ в бюджета на МОН за следващата година. По предложение на БСП заплатите на социалните работници в Агенцията за социално подпомагане през 2020 г. ще бъдат увеличени с 15 %. \r\nТова е перото за учителските заплати, за които тази година са предвидени 360 млн. лв. повече. Между 17 и 18% ще нараснат работните заплати на педагогическите специалисти в образователната система от 1 януари 2020 г. \r\n \r\nДепутатите решиха партийната субсидия за 2020 г. да бъде 8 лв. на действително получен глас.  \r\n3, 653 млрд. лв. е приетата от Народното събрание обща субсидия за общините.  \r\n \r\nВ преходни и заключителни разпоредби бяха предложени промени в Закона за туризма от Валери Симеонов и Менда Стоянов и те бе приети. Съгласно текстовете онлайн, включително чрез електронна платформа, която свързва потребители на туристически услуги и лицата, които ги предоставят, могат да се предлагат туристиески  услуги само за категоризирани или регистрирани места за настяване.  \r\nДеница КИТАНВОА", "date": "2019.12.05", "title": "Парламентът прие Закона за държавния бюджет за 2020 г. на второ четене"}
{"url": "http://www.focus-news.net/news/2019/12/05/2726691/steli-dzhambazova-bmchk-nyama-po-hubavo-neshto-ot-tova-da-vidish-edna-usmivka-na-choveka-da-usetish-che-si-si-svarshil-rabotata-i-vsichko-si-e-struvalo.html", "text": "Няма по-хубаво нещо от това да видиш една усмивка на човека срещу него, да усетиш, че си си свършил работата и всичко си е струвало. Това каза зам.-председателят на БМЧК Стели Джамбазова в интервю на  Агенция „Фокус“  във връзка със световния ден на доброволеца. „Било то в пряката ни работа по различните теми или вече когато си от малко повече време доброволец и предаването на твоя опит и знания, които си трупал в продължение на много години“, допълни тя.   \r\n \r\n„Лично за себе си ще говоря, когато помогнем на някой, както ви казах ние помагаме на хората и всичко, което правим е безвъзмездно, ние не получаваме заплащане, не получаваме нищо материално, ние получаваме нещо повече – духовното“, каза още Джамбазова.  „Аз имам удоволствието и честа да съм вече седем години в нашата организация. То стана по много лесен начин. Имахме доброволци от БМЧК в Ямбол в часа на класа в училище. Предадоха лекция за превенция на зависимости и в края на лекцията ни казаха „В понеделник в 19.30 ще имаме сбирка, ако искате да разберете малко повече за това с какво се занимаваме, можете да дойдете и да разберете“.  Седем години по-късно още съм в организацията“, обясни тя за това как е станала доброволец. \r\n \r\nТеодора ПАТРОНОВА \r\n \r\n Пълния текст на интервюто четете в „Мнение”", "date": "2019.12.05", "title": "Стели Джамбазова, БМЧК: Няма по-хубаво нещо от това да видиш една усмивка на човека, да усетиш, че си си свършил работата и всичко си е струвало"}
{"url": "http://www.focus-news.net/news/2019/12/05/2726705/izvestiya-putin-zayavi-che-nyama-interes-da-podnovyava-nadprevarata-vav-vaorazhavaneto.html", "text": "Руският президент Владимир Путин заяви, че страната не се интересува от подновяването на надпреварата във въоръжаването и разполагането на ракети със среден и малък обсег там, където такива в момента няма, пише московското издание  “Известия“ . \r\nТой каза това по време на среща за развитието на въоръжените сили и военно-промишлената индустрия на Руската Федерация. Путин коментира и Договора за премахване на ракетите със среден и малък обсег на действие (ДРСМО). Той припомни, че Русия е обявила едностранно мораториум върху разполагането на такива ракети, след което е поканила своите колеги в Европа и САЩ да се присъединят към нея. Путин отбеляза, че само френският президент Еманюел Макрон е отговорил на предложението на Москва за такова споразумение. \r\n \r\n„Днес (5 декември) ще обсъдим и мерки за противодействие на потенциалните заплахи, свързани с оттеглянето на САЩ от договора\", добави президентът. \r\n \r\nОсвен това Путин отбеляза, че Русия е готова без предварителни условия да вземе решение до края на 2019 г. да поднови Договора за ограничаване на стратегическите нападателни оръжия за да не бъде грешно тълкувана позицията на Москва по въпроса. \r\n  \r\nВ допълнение, държавният глава предложи да се обсъди използването на изкуствен интелект в армията и флота. \r\n\"В наши дни (технологията за изкуствен интелект) се използва широко за създаване на съвременни видове оръжия и оборудване, роботизирани системи“ каза той.  \r\nПутин допълни, че оръжията, базирани на нови физически принципи, „до голяма степен ще определят бъдещето на нашата армия и флот\". \r\n \r\nНа 2 февруари Вашингтон инициира процедура за оттегляне от ДРСМО, обвинявайки Москва в неспазване на параграфи от документа заради руската ракета „9М729“. Руското министерство на отбраната отрече твърденията за нарушение на споразумението, като показа ракетата на брифинг на чуждестранни представители през януари 2019 г. \r\n \r\nВъпреки това САЩ не промениха решението си. Договорът изтече на 19 август и не беше подновен.  По-късно Вашингтон проведе тестове на крилата ракета с обсег на полета над 500 км на остров Сан Николас в Калифорния. \r\nПрез 1987 г. между СССР и САЩ беше сключено споразумение за елиминиране на ракетите със среден и по-малък обсег и беше забранено на двете страни да произвеждат и разполагат такива балистични ракети. \r\nДоговора за ограничаване на стратегическите нападателни оръжия изтича през 2021 г. Документът беше подписан през 2010 г. и в момента е единственият договор за ограничаване на въоръжаването на САЩ и Русия.  \r\n \r\n \r\n \r\n \r\n  Теодор Пенев", "date": "2019.12.05", "title": "„Известия“: Путин заяви, че няма интерес да подновява надпреварата във въоръжаването"}
{"url": "http://www.focus-news.net/news/2019/12/05/2726708/vazstanoveno-e-dvizhenieto-po-pat-iii-198-petrich-gkpp-zlatarevo.html", "text": "Възстановено е движението по път III-198 Петрич - ГКПП \"Златарево\" при км 75. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.12.05", "title": "Възстановено е движението по път III-198 Петрич - ГКПП \"Златарево\""}
{"url": "http://www.focus-news.net/news/2019/12/05/2726707/reuters-amerikanska-baza-e-bila-bombardirana-ot-minohvargachki-v-irak.html", "text": "Два снаряда от минохвъргачка са ударили американската военновъздушна база в иракския град Балад, предава  Reuters . Това е втората подобна атака в рамките на два дни, след като по-рано пет ракети удариха базата на САЩ в Айн ал-Асад, в провинция Анбар. \r\nИ при двете атаки не е имало жертви, според местни източници. Базата в Балад се използва от силите на САЩ и от частни фирми за сигурност и е разположена на около 80 км. от столицата на Ирак Багдад.  \r\n \r\n \r\n \r\n \r\n  Теодор Пенев", "date": "2019.12.05", "title": "Reuters: Американска база е била бомбардирана от минохвъргачки в Ирак"}
{"url": "http://www.focus-news.net/news/2019/12/05/2726711/nimh-utre-maksimalnite-temperaturi-shte-sa-mezhdu-5-i-10.html", "text": "През нощта над по-голямата част от страната ще е ясно. На места в низините и по поречието на Дунав ще се образува мъгла или ниска слоеста облачност. Утре преди обяд в равнините и котловините ще е мъгливо, а над останалите райони ще бъде предимно слънчево. Това съобщи за  Агенция \"Фокус\"  Боряна Маркова, дежурен синоптик в  Националния институт по метеорология и хидрология  (НИМХ). След обяд от запад ще започне да се заоблачава. Ще е почти тихо, в Източна България със слаб вятър от юг-югозапад. Минималните температури ще са от минус 6° до минус 1°, а максималните – между 5° и 10°, на местата с по-трайна мъгла и по-ниски. Атмосферното налягане е по-високо от средното за месеца и бавно ще се понижава. \r\n   \r\nПо Черноморието ще е предимно слънчево, почти тихо. След обяд вятърът ще се ориентира от юг-югозапад и ще е слаб до умерен. Максималните температури ще са между 8° и 10°. Вълнението на морето ще е 1-2 бала. \r\n  \r\nВ планините ще е предимно слънчево. След обяд от запад ще започне да се заоблачава. Ще духа слаб до умерен вятър от запад-югозапад. Максималната температура на височина 1200 метра ще е около 9°, на 2000 метра – около 2°. \r\n   \r\nПрез почивните дни облачността ще е променлива, често значителна и на отделни места ще има слаби превалявания от дъжд. Вятърът ще се ориентира от запад-северозапад и ще се усили до умерен. Минималните температури ще са по-високи в сравнение с предишните дни, в неделя в повечето места ще са над нулата; ще се повишат още и дневните температури и в неделя преобладаващите максимални ще бъдат между 10° и 15°. В понеделник вятърът пак ще стане югозападен и в източната половина от страната и на север от планините значително ще се усили. Облачността от запад ще се увеличава и вплътнява, все още без валежи.", "date": "2019.12.05", "title": "НИМХ: Утре максималните температури ще са между 5° и 10°"}
{"url": "http://www.focus-news.net/news/2019/12/05/2726714/v-obshtina-montana-bezrabotitsata-e-5-i-e-pod-srednata-za-stranata.html", "text": "В община Монтана безработицата е 5% и е под средната за страната, съобщиха за  Радио „Фокус“ – Видин  от Регионалната служба по заетостта. Покачва се безработицата в 9 община в областта - Лом, Берковица, Вършец, Чипровци, Бойчиновци, Брусарци, Медковец, Якимово и Георги Дамяново. От Регионалната служба по заетостта заявиха, че е това е нормална тенденция за този период от годината след като намалява сезонната работа в някои отрасли – земеделие, строителство, в почивните станции. През тази година увеличението на безработицата в тези общини е по-ниско в сравнение с миналата. Само в община Вълчедръм за месец безработните са с 50 души по-малко.  \r\n \r\nАнна ЛОЗАНОВА", "date": "2019.12.05", "title": "В община Монтана безработицата е 5% и е под средната за страната"}
{"url": "http://www.focus-news.net/news/2019/12/05/2726706/demonstratsiya-na-spasitelni-deystviya-pri-pozhar-v-uchebna-sreda-po-povod-mezhdunarodniya-den-na-dobrovoletsa-v-uchebniya-tsentar-na-bchk-v-selo-lozen-obzor.html", "text": "В Националния учебен център на БЧК в село Лозен се проведе демонстрация на спасителни действия при инцидент с възникнал пожар в учебна среда по повод Международния ден на доброволеца. По време на демонстрацията се наблюдаваха дейности по евакуиране на пострадали, организиране на евакуационен пункт, обгрижване на спешни състояния и демонстриране на умения за работа с външен автоматичен дефибрилатор. Участие взеха и екип на Столична дирекция „Пожарна безопасност и защита на населението“, като част от Единната спасителна система за защита при бедствия.  \r\n \r\nОфициални поздравления към доброволците по случай Световния ден на доброволеца отправиха заместник-генералният директор на Българския червен кръст д-р Славита Джамбазова, инспектор Мария Ботева от \"Пътна полиция“, кметът на с. Лозен Георги Младенов и др. \r\n \r\n Заместник-генералният директор на Български червен кръст д-р Славита Джамбазова  заяви, че доброволците са най-важната част от Червения кръст - фундаменталната същност. Тя допълни, че те са и тези, които предоставят помощта на нуждаещите се. Според нея това, което правят е интересно и ценно. По думите ѝ доброволците са тези, които предоставят първата долекарска помощ, психо-социалната подкрепа и първата психологична помощ. „Трябва да се гордеем, че нашата организация е предоставила каузи, мисия и дейности, които да привличат хората. В България има 18 000 доброволци – една част от тях са възрастни хора, но голяма част от тях са млади хора. Затова за нас е много важно да знаем, че млади хора осигуряват голямото бъдеще на организацията – нейното естествено продължение“, посочи Джамбазова. Тя обърна внимание, че доброволецът трябва да умее да работи качествено. По думите ѝ в днешния ден се е състояло едно много качествено ниво на работа. Джамбазова отправи благодарност както към доброволците, така и към служителите на БЧК. Тя припомни, че на днешния ден през 1985 г. ООН определя 5 декември да бъде Международен ден на доброволците. \r\n \r\n Инспектор Мария Ботева от „Пътна полиция“  подчерта, че за пореден път е във възхита от работата на доброволците. Тя благодари на организаторите, че за пореден път са поканили полицията да бъде гост и да се наслади на това, което са научили доброволците по време на своето обучение. Ботева им пожела никога през живота си да не забравят мигове като днешния и никога да не се срамуват от това, което изпитват и да изразяват това, което изпитват. „Не се срамувайте от себе си, от пораженията си, от всичко онова, което като белег може да остави едно нещастно събитие, с каквито светът се пълни ежедневно“, допълни тя. Тя ги посъветва никога да не крият белезите си, както днес умело демонстрират прекрасната дегизировка с грим за демонстрацията, защото, само когато са открити с хората, ще бъдат по-добри и ще срещат повече помощ. \r\n \r\nЗорница КОСТАДИНОВА", "date": "2019.12.05", "title": "Демонстрация на спасителни действия при пожар в учебна среда по повод Международния ден на доброволеца в учебния център на БЧК в село Лозен (ОБЗОР)"}
{"url": "http://www.focus-news.net/news/2019/12/05/2726703/kmetat-na-sofiya-yordanka-fandakova-proveri-gotovnostta-na-dobrovolnoto-formirovanie-v-pancharevo-i-ekipite-na-avariyna-pomosht-i-preventsiya-za-rabota-pri-tezhki-usloviya-obzor.html", "text": "С поздравления към Международния ден на доброволеца  кметът на София Йорданка Фандъкова  откри срещата за проверка на готовността на доброволното формирование към Общината в район „Панчарево“ и екипите на общинската дирекция „Аварийна помощ и превенция“ за работа при тежки метеорологични условия, която се проведе в новата база на формированието в район „Панчарево“. Тя изказа своите поздравления към Асоциацията на доброволците, създадена от директора на Главна дирекция „Пожарна безопасност и защита на населението“ главен комисар Николай Николов. Фандъкова коментира, че Столична община е първата община, която е създала доброволно формирования преди 8 години. Кметът на София заяви, че в момента във формированието участват 68 души, а лимитът е 80 човека. Фандъкова допълни, че доброволците са добре обучени и готови за реакция в случай на необходимост. Тя уточни, че част от тях са се отзовали при пожара в „Пирогов\". „Работим в много тясно сътрудничество с пожарната. Нашето звено „Аварийна помощ и превенция“ е винаги заедно с колегите от пожарната, които да реагират и да помагат на гражданите. При пожара в Бухово възстановяваме със средства от междуведомствената комисия. Сградата, в която се намираше поземлената комисия към Министерството на земеделието, беше оставена в изключително лошо състояние, така че, с доброволен труд и с малко средства от нас, успяха да възстановят сградата и да си направят работни помещения. Оттук ще се обслужват районите Панчарево, „Младост“ и „Витоша“ също\", добави още Фандъкова.  \r\n \r\n Красимир Димитров, директор на „Аварийна помощ и превенция“  посочи, че дирекцията е единствената по рода си в България. Той съобщи, че в дирекцията работят 39 души. „Пожарникарите рискуват живота си, спасявайки хора, но нашата работа е след това да им подпомогнем в евакуацията. Настаняването на хората, изкарване на водоноски, хора, техника. Работата на доброволеца е да преодолява последствията след дадените инциденти“, каза още той. Красимир Димитров припомни, че пожарникарите се борят, спасяват, а след това идва дейността по ликвидирането на последствията от пожара, подобно на случая в „Пирогов“. „Имаше 6 доброволци, с които заедно почистихме стаите, залите и едно отделение, което трябваше веднага да започне да функционира. Много е важно местната власт заедно с пожарните и екипите на полицията да бъде едни добре смазан механизъм“, допълни още Димитров.  \r\n \r\n Директорът на ГД „Пожарна безопасност и защита на населението“ главен комисар Николай Николов  отбеляза, че в България има 3 130 доброволни пожарникари. Той поясни, че доброволците са преминали необходимото обучение и са готови да се притекат в подкрепа на гражданите. „Важното е те да осигуряват добри условия за живот“, заяви гл. комисар Николов. \r\n \r\nБояна МАРКОВА", "date": "2019.12.05", "title": "Кметът на София Йорданка Фандъкова провери готовността на доброволното формирование в Панчарево и екипите на „Аварийна помощ и превенция“ за работа при тежки условия (ОБЗОР)"}
{"url": "http://www.focus-news.net/news/2019/12/05/2726715/spetsializiranata-prokuratura-shte-iska-myarka-zadarzhane-pod-strazha-za-petima-ot-uchastnitsite-v-prestapnata-grupa-za-kompyutarni-izmami-obzor.html", "text": "Специализираната прокуратура ще иска от Специализирания наказателен съд мярка „Задържане под стража“ за петима от участниците в разкритата организирана престъпна група за компютърни измами. Тази информация даде днес  говорителят на Специализираната прокуратура Сийка Милева .  \r\n \r\nОбвинения са повдигнати на шест лица, но на едното от тях е наложена мярка „Парична гаранция“ поради влошеното му здравословно състояние.  \r\nОрганизираната престъпна група за пране на пари е действала  от 2016 г. Един от участниците е с ливанско гражданство, друг – с българо-иракско, но постоянно пребиваващ на територията на България, а останалите са български граждани. Повечето от тях са с предходни осъждания за кражби и документни измами.  \r\n \r\nИзмамата се е случвала чрез нерегламентиран достъп до електронните пощи на две търговски дружества, които са били в процес на сключване на сделка. В обичайната кореспонденция между две търговски дружества се намесва трето лице, представящо се за доставчик на стоки или услуги. То изпраща проформа-фактура с подменена банкова сметка, като така се отклонява банковата транзакция и тя постъпва по сметка, която е пряко контролирана от извършителя на компютърната измама. Извършителят имал нерегламентиран достъп до пощенски кутии на дружествата.  \r\nТакъв достъп се осигурявал чрез налучкване, изпращане на фишинг имейл или компютърен вирус.  \r\n \r\nНачинът, по който организираната престъпна група е била разкрита е благодарение на добрата работа на ГДБОП с Асоциацията на банките в България, стана ясно от думите на  директора на ГДБОП Ивайло Спиридонов . След подадена информация от български банки за съмнителни преводи, измамата е била разкрита.  \r\n \r\nПо информация на  директора на Отдел „Киберпрестъпност“ към ГДБОП Явор Колев  парите от компютърните измами са били превеждани от компаниите-жертви на измамата по сметки в България, а впоследствие чрез интернет банкиране организаторите на престъпната дейност са превели около 44 милиона евро и 15 щатски долара на финансови мулета в Китай и Хонконг.  \r\n \r\nХакерите, които са се занимавали с поразяване на компютърните системи, са действали по няколко начина, като единият от тях е така нареченият „Троянски кон“. Този метод се е изпозлвал, когато се контролира активността на конкретното компютърно устройство. Другият вариант е чрез фишинг имейл: имейл, чрез който се крадат пароли за електронна поща.  \r\n \r\nБили са компрометирани пощенски кутии на фирми-жертви от САЩ и Европа. Следена е кореспонденцията, която двете фирми са водели помежду си, като на определен етап, когато се стига до разплащане, проформа-фактурата се подменя с банковата сметка, на дружеството-контрагент. Тогава фирмата-жертва превежда парите не на компанията, с която има финансово-търговски отношения, а на сметка, която се контролира от организираната престъпна група.  \r\n \r\nТеодора ПАВЛОВА", "date": "2019.12.05", "title": "Специализираната прокуратура ще иска мярка „Задържане под стража“ за петима от участниците в престъпната група за компютърни измами (ОБЗОР)"}
{"url": "http://www.focus-news.net/news/2019/12/05/2726712/prezidentat-rumen-radev-se-sreshtna-s-predstaviteli-na-izpalnitelnata-vlast-vav-vrazka-s-tezhkata-situatsiya-v-koyato-se-namira-vodniyat-sektor-obzor.html", "text": "Президентът Румен Радев се срещна с представители на изпълнителната власт във връзка с въпроси, свързани с тежката ситуация, в която се намира водният сектор, и множеството предизвикателства пред неговото добро и ефективно управление. На срещата бяха поканени министрите на отговорните по въпроса ведомства – на икономиката, на регионалното развитие и благоустройството, на околната среда и водите и на здравеопазването.  \r\n \r\n Президентът Румен Радев  каза във встъпителните си думи, че кризата в Перник е сигнал, че трябва да преосмислим цялостния модел на управление и стопанисване на водния ресурс. „Имаме криза във водния сектор. Причините, за да се стигне дотук, са наслоени през годините и са комплексни: недофинансиране, забавено усвояване на европейски средства, проблеми с поддържането на язовирите. Водата е стратегически национален ресурс, влияещ пряко върху икономиката и демографията на засегнатите области, както и на качеството на живот на хората“, допълни той. Това, което президентът държеше  да се изясни след тази среща са спешните предприети мерки за решаване на кризата и кога се очаква да бъде установен нормален режим, а също така дали има здравословни рискове за българското население.  \r\n \r\n Министърът на околната среда и водите Нено Димов  подчерта, че са направили всичко, за да е ясно, че водата в Перник няма да бъде използвана за промишлени цели. По думите му оттук нататък се търсят алтернативни варианти за справяне с проблема с водоснабдяването. „В сферата, в която отговаря Министерството на околната среда и водите (МОСВ), основният ресурс, който се предвижда по европейското финансиране, е свързан с подобряването на ВиК системите в страната, пречистването на отпадните води, включително пречистването на питейните води, така че ресурсът, който е необходим за страната, е доста съществен, не се покрива изцяло от европейските средства, но най-голямата част от Оперативна програма (ОП) „Околна среда“ и в предходния, и в настоящия период са инвестирани именно в тази посока“, добави Нено Димов. Той обясни, че след усилена работа на консолидираните 12 ВиК оператора са подали проектните си документи и до края на септември са били сключени договори за изпълнени по проектите на ОП „Околна среда“.  \r\n \r\n Министърът на регионалното развитие и благоустройството Петя Аврамова  обясни, че промените в климата в последните години водят до аномалии: засушаване или продължителни обилни валежи. Към момента в резултат на засушаването, не само в Перник, имаме нарушено нормално водоснабдяване на 127 000 жители в 5 града и 119 села, намиращи се на територията на 11 области. Тя посочи, че основната причина за нарушеното водоподаване е намалелият дебит на водоизточниците поради продължителната суша. „По отношение на язовирите, които се ползват за питейно водоснабдяване, към момента намалели водни обеми под 50 % има в Дяково, Област Кюстендил, Асеновец, Област Сливен, Ястребино, Област Търговище, които водоснабдяват Дупница, Бобов дол, Сливен, Антоново и няколко села. „В тези населени места водоподаването към момента не е ограничено, тъй като водните количества са достатъчни за осигуряването на нормалното водоснабдяване на Сливен. В системите са включени допълнителни местни водоизточници“, добави Аврамова. Имайки се предвид очакваното затопляне в идните дни, очакванията на министър Аврамова са в края на седмицата са за увеличаване на притока.  \r\n \r\n Министърът на икономиката  Емил Караниколов  подчерта, че още преди година и половина са казали, че по отношение на прехвърлянето на собствеността на тези язовири, предимно от общини към държавно предприятие, ще има проблеми. „Бяха представени във връзка с анализ на Държавната агенция за метрологичен и технически надзор в първия проект на Министерски съвет 414 съоръжения, които се нуждаят от спешен ремонт. Няколко седмици след това бяха добавени още четири язовира. Тоест, към момента имаме 418, които се нуждаят от ремонт“, обясни министърът на икономиката. „В момента възложени язовири от тези 418 са 182 броя. Със започнати ремонтни дейности са десет язовира. До края на година трябва да стартират още два. В 182 язовира ще бъдат започнати ремонтни дейности до февруари следващата година“, каза още той.  \r\n Зам.-министърът на здравеопазването Светлана Йорданова  обясни, че към днешна дата ние нямаме критична ситуация, която да е била създадена в района на Перник. „Министерство на здравеопазването контролира качеството на питейната вода през структурите на регионални здравни инспекции. В тази ситуация, създадена в Перник и в редица други региони този наш ангажимент е ежедневен“, подчерта тя.  \r\n \r\nТеодора ПАТРОНОВА", "date": "2019.12.05", "title": "Президентът Румен Радев се срещна с представители на изпълнителната власт във връзка с тежката ситуация, в която се намира водният сектор (ОБЗОР)"}
{"url": "http://www.focus-news.net/news/2019/12/05/2726709/tazi-godina-visshite-uchebni-zavedeniya-obuchavat-poveche-uchiteli-inzheneri-i-lekari-obzor.html", "text": "В сградата на Министерството на образованието и науката (МОН) изпълнителният директор на Институт \"Отворено общество\" Георги Стойчев и министърът на образованието и науката Красимир Вълчев представиха Рейтинговата система на висшите учебни училища в България за 2019 г. Основните изводи: по-малко студенти в университетите, увеличаване на научните публикации с международно значение, спад на студентите в областта на икономиката, администрацията и правото и увеличаване в областта на компютърните науки, медицината и стоматологията.   \r\n \r\nПрез 2019 година, в сравнение с миналата 2018, се обучават повече инженери, лекари и учители, по-малко икономисти, юристи и администратори. Това обяви  изпълнителният директор на Институт „Отворено общество“ Георги Стойчев . По думите му реализацията на завършилите висше образование се подобрява.  \r\n \r\nБезработицата сред младите висшисти за 2019, тоест тези, които са завършили в последните 5 години, е на рекордно ниско ниво от 2,2 %.  Проблемът, който остава за реализацията на завършилите, е, че на практика половината от висшистите се реализират на позиции, за които не се изисква висше образование. Това явление засяга по-скоро завършилите степен „Бакалавър“, отколкото степен „Магистър“, като над 60 % от магистрите се реализират на позиции, изискващи висше образование, а при бакалаврите този процент е под 36.  \r\nСред специалностите, в които висшистите заемат позиции, изискващи завършено висше образование на първо място е „Военно дело“, следвано от „Медицина“, „Фармация“ и „Общество и здраве“.  \r\n \r\nОт обратната страна на статистиката, най-малко от завършилите специалност „Туризъм“ се реализират на позиции, изискващи завършено висше образование. Сред другите специалности от тази страна на монетата са още „Биотехнологии“, „Животновъдство“, „Хранителни технологии“ и др.  \r\nПо думите на Стойчев анализът показва още, че за последните 5 години броят на студентите във висшите учебни заведения намалява драматично, като през 2019 г. са се обучавали около 6 000 студенти по-малко, отколкото през миналата година и с 45 000 студенти по-малко, отколкото преди 5 години, което е спад с около 17%.  \r\n \r\nСпадът на студентите е съпроводени с процес на тяхното преразпределение по професионални направления. Има спад в около 15 професионални направления, в които през последните 5 години броят на студентите е спаднал с над 30 %, в тази група попадат и двете най-масови: „Икономика“ и „Администрация и управление“. В тези две направления общият брой студенти през последните 5 години е намалял с около 31 000 .  \r\nВ същото време има направления, в които независимо от общия спад на студентите в България, броят на студентите се увеличава, като има пет такива, в които броят на студентите в последните пет години се е увеличил с около 30 и значително над 30 % . Това са „Медицина“, като броят на студентите се е увеличил със 76 %, във „Военно дело“ увеличението е със 60 %, „Стоматология“ – 41 %, „Педагогика“ – 36 %, „Ветеринарна медицина“ – 26 %.  \r\n \r\nДруги професионални направления, в които се наблюдава увеличение са тези, свързани със сектора на информационните технологии.  \r\nСтойчев посочи, че в резултат на тези процеси се наблюдава рационализиране на структурата на разпределени на студенти по професионални направления в България, като има по-голяма концентрация на студенти в професионални направления, в които се наблюдава по-добра реализация на завършилите на пазара на труда за сметка на намаляване на студентите в професионални направления, където се наблюдава по-лоша реализация на пазара на труда. Друга добра новина, която той сподели, е, че в последните няколко години се увеличава броят и качеството на научните публикации, произвеждани от български висши училища и тяхната международна разпознаваемост.  \r\n   \r\nПрез 2013 г. професионалните направления с най-много студенти са „Право“, „Икономика“, „Администрация и управление“. В челната десетка тогава не влизат специалности като „Медицина“, „Информатика“, „Компютърни науки“, но за 2019 г. тази графика изглежда по различен начин. Отново „Икономика“ и „Администрация и управление“ са най-масовите професионални направления, но разликата с останалите специалности не е толкова голяма. Броят на студентите в тези направления е спаднал с около 40 % за последните 5 години.  \r\n \r\nЗа 2019 г. на трето място е специалност „Педагогика“, следвана от „Медицина“, като специалност „Право“ от трето е изпаднала на пето място. След тях са двете инженерни направления най-тясно свързани със сектора на ИТ: „Комуникационна и компютърна техника“ и „Информатика и компютърни науки“, като броят на студентите, обучаващи се в тези две направления е по-голям от броя на студентите в направления „Администрация и управление“. По думите на Стойчев това е знак, че българското висше образование е по-близо до нуждите на пазара на труда и българските висши училища обучават повече учители, лекари и инженери за сметка на по-малко икономисти, администратори и юристи. Според него съотношението между търсенето на висше образование и търсенето на пазара на труда се подобрява за поредна година.  \r\n \r\n Министърът на образованието Красимир Вълчев  обърна внимание на нуждата от кадри с техническо образование, като посочи, че за ръст в БВП и привличане на национални и външни инвестиции образователната ни система трябва да работи в посока на обучение в специалности като „Електроника“ и „Машиностроене“. От думите му стана ясно, че МОН ще се ангажира и с нови начини за мотивиране на учениците в  училищното и предучилищно образование, като ще бъде предложена промяна, с която най-добрите сред тях да получат трета стипендия. Според министър Вълчев е важно да се продължи обвързването на механизма на търсене на образование с този на търсене на пазара на труда, върху което по думите му се работи, имайки се предвид пренасочване на студенти към приоритетните за държавата специалности. По думите на Красимир Вълчев висшето образование трябва да започне да предлага повече хибридни специалности, даващи множество компетентности, тъй като проучванията сочат, че днешните деца в бъдеще ще работят на между 3 и 9 професии, което налага и обучението им по различен начин от този, който е бил до момента.  \r\n \r\nТеодора ПАВЛОВА", "date": "2019.12.05", "title": "Тази година висшите учебни заведения обучават повече учители, инженери и лекари (ОБЗОР)"}
{"url": "http://www.focus-news.net/news/2019/12/05/2726710/kathimerini-kipar-shte-potarsi-pravata-si-v-iztochnoto-sredizemnomorie-v-mezhdunarodniya-sad-na-oon.html", "text": "Кипър се обърна към Международния съд на ООН в Хага за своите права в Източното Средиземноморие, заяви президентът на островната страна Никос Анастасиадис, пише гръцкото издание  Kathimerini . \r\n \r\nКипърският президент заяви, че страната му ще направи всичко по силите си, за да запази суверенните си права по законен начин.  \r\n„Нашето обръщение към Хага беше направено с именно такава цел“, каза той пред журналисти в Никозия.  \r\n \r\nАнкара, която не поддържа дипломатически връзки с Република Кипър, смята, че някои от местата от Изключителната икономическа зона (ИИЗ) на острова са или в турския континентален шелф или в зоните под контрола на признатата само от нея Севернокипърска турска република (СКТР) и по тази причина има права над енергийните ресурси в региона. Анкара вече изправи няколко сондажни кораба в кипърската ИИЗ.  \r\n \r\nОфициалният призив към Хага, който Кипър е отправил обаче не беше публикуван и Никозия отказа да коментира детайлите от него. Анастасиадис твърди, че Кипър се е опитал да уведоми Анкара за намеренията си чрез турското посолство в Атина, но това не се е случило, въпреки че официална нота е била изпратена. \r\n„Имаме доказателство, че е била получена, така че това ни дава право да апелираме“, каза той.  \r\n \r\nМеждународният съд на ООН все още не е коментирал дали е получил апелът на Кипър.  \r\n \r\n  Теодор Пенев", "date": "2019.12.05", "title": "Kathimerini: Кипър ще потърси правата си в Източното Средиземноморие в Международния съд на ООН"}
{"url": "http://www.focus-news.net/news/2019/12/05/2726713/ruskata-federatsiya-s-retsiprochni-deystviya-spryamo-balgariya-obzor.html", "text": "Посланикът на Република България в Руската федерация Атанас Кръстин беше извикан в Министерството на външните работи в Москва, където му бе връчена нота. С нея, позовавайки се на принципа на реципрочността, Министерството на външните работи на Руската федерация обявява за персона нон грата български дипломат от посолството ни в Москва. Българският дипломат е с ранг, равностоен на ранга на руския дипломат в София, който бе обявен за персона нон грата в края на октомври 2019 г.  \r\n \r\nСлучаят предизвика коментари сред политическите сили.  \r\nНародният представител от ПГ на ГЕРБ Тома Биков коментира, че отношенията между България и Русия нямат промяна. „Това, което се е случило днес, е реципрочно действие на наши действия във връзка с отзоваване на руски дипломати от България. Доколкото разбрах след разговор с външния министър г-жа Захариева разговорът в посолството е бил съвсем добронамерен към нашия първи дипломат там“, каза още Биков. \r\n \r\nОт БСП призоваха премиера и правителството да направят внимателен преглед в отношенията между България и Русия и да се опитат да ги нормализират.  \"Лошо е, когато се стигне до подобно изгонване на дипломати. Вярно е, че това е стандартна дипломатическа практика, която често се прилага\", каза Кристиан  Вигенин от БСП.  \r\n \r\nЛидерът на НФСБ Валери Симеонов прогнозира, че след случая няма да се разрази някакъв сериозен скандал между България и Русия.  „Това са едни стандартни ответни действия, свързани с отстраняването и с експулсирането на главния секретар на руското посолство преди около месец“, каза още той. \r\n  \r\nДеница КИТАНОВА", "date": "2019.12.05", "title": "Руската федерация с реципрочни действия спрямо България (ОБЗОР)"}
