{"url": "http://www.focus-news.net/news/2019/03/09/2632687/afp-dvanayset-dushi-zaginaha-pri-samoletna-katastrofa-v-kolumbiya.html", "text": "При самолетна катастрофа в събота в Колумбия загинаха 12 души, съобщава агенция  AFP . \r\nДвумоторен самолет, модел Douglas DC-3, чието първо производство е през 30-те години на 20 в., е катастрофирал в източната част на страната при полет между градовете Сан Хосе дел Гуавяре и  Вилявисенсио. \r\n\"За нещастие … няма оцелели,\" гласи съобщението на Гражданската авиация. Останките от катастрофиралия самолет са открити недалеч от Вилявисенсио. \r\nПо данни на службите за гражданска защита загиналите са 12 души, докато от Гражданската авиация казват, че в момента все още се издирват тела, за да се определи точната бройка на пътниците. Самолетът е с 30 места. От там не дават никаква информация за причините за катастрофата и се обръщат с молба към медиите да са внимателни при използването на визуален материал в социалните медии, „от уважение пред жертвите и скръбта на семействата им“.   Ивелина Ватова", "date": "2019.03.09", "title": "AFP: Дванайсет души загинаха при самолетна катастрофа в Колумбия"}
{"url": "http://www.focus-news.net/news/2019/03/09/2632665/tanya-mareva-regionalen-istoricheski-muzey-smolyan-na-mnogo-mesta-v-rodopite-praznikat-sirni-zagovezni-se-naricha-proshki.html", "text": "Празникът Сирни заговезни е свързан основно с прошката, която да поискаш и дадеш от сърце, за да бъде душата ти освободена в периода на най-дългите пости в църковният календар на християните  – Великденските пости. Това каза в интервю за  Радио „Фокус“ – Смолян  Таня Марева – директор на Регионален исторически музей „Стою Шишков“. По думите й на много места в Родопите празникът не се нарича Сирни заговезни или Сирница, а се нарича Прошки. „Основният обред в празника – прощаването е дал име на целия празник“, поясни Марева. \r\nТя уточни, че Сирни заговезни е подвижен празник, който е свързан с Великден. „Той също се движи според Юлианския календар, който използва православната църква. Великден трябва да се случи след 21 март – деня на пролетното равноденствие, но не по-късно от 25 април. Сирница също е с подвижна дата, която може да се случи между 2 февруари и 15 март. При всички случаи, това е времето, когато природата и хората се стягат за пролетта. По-дългата част от зимата е зад гърба, минал е празникът през януари Среде зима и погледът е насочен към следващата силна година на полето“, разказа Марева. \r\nТя посочи, че в това календарно време изключително място намират обредите за огньове, с които да се пречисти земята, хората и селището от зимата и от злосторни сили. „Огньовете в Родопите са едни огромни купове от иглолистни дървета – бор и хвойна и се наричат орада. В миналото тези огньове са се правили на високо място в отделните махали и е имало своеобразно състезание – коя орада ще е най-висока за тази година. Орадите се запалвали, огрявали нощното небе над съответната махала и когато огънят постихвал и спадала височината на огромната клада, най-често младите започвали първи да го прескачат, за да се пречистят и да покажат уменията си да скачат. След това почти всеки, който е имал сили и възможност да се качи до орадата я е прескачал за здраве, и както се казвало тогава, за да не ги хапят бълхите“, поясни Марева. Тя допълни, че огньовете са символ засилващото се слънце, символ на стоплянето на земята, символ на пречистването на тялото и душата за предстоящите пости. \r\nНели ГЕРГЬОВСКА", "date": "2019.03.09", "title": "Таня Марева, Регионален исторически музей – Смолян: На много места в Родопите празникът Сирни заговезни се нарича Прошки"}
{"url": "http://www.focus-news.net/news/2019/03/09/2632667/sport-atletiko-madrid-pobedi-leganes.html", "text": "Атлетико Мадрид победи Леганес с минималното 1:0 като домакин в мач от 27-ия кръг на Примера дивисион. Единственият гол отбеляза Саул Нигес. След тази победа Атлетико събра 56 точки и се доближи на 5 от лидера в класирането Барселона. През седмицата на испанският тим му предстои гостуване на Ювентус в мач реванш от осминафиналната фаза на Шампионската лига.", "date": "2019.03.09", "title": "Спорт: Атлетико Мадрид победи Леганес"}
{"url": "http://www.focus-news.net/news/2019/03/09/2632670/yeni-safak-pregovorite-v-kipar-tryabva-da-badat-orientirani-kam-rezultati.html", "text": "Всякакви бъдещи преговори по кипърския въпрос между гръцката и турската страна трябва да бъдат ориентирани към резултати и поставени във времева рамка, каза премиерът на Турската република Северен Кипър, пише в.  Yeni Safak . \r\nГоворейки пред репортери в Лондон, където присъства на различни срещи, Туфан Ерхюрман заяви, че лидерите на кипърските турци, в сътрудничество с турската република, няма да позволят губене на време от страна на гръцките кипърски власти за разрешаване на проблем, който продължава повече от четири десетилетия. \r\nПремиерът на кипърските турци каза, че процесът, който последва отхвърлянето на плана на Анан през 2004 г. от кипърските гърци, не работи в полза на турците поне в средносрочен план, въпреки че турците са казали „да“ на него. \r\nПодчертавайки, че кипърските турци заедно с турската република продължават да търсят решение в най-кратки срокове, въпреки отхвърлянето на плана на Анан, Ерхюрман заяви, че този процес ги е отвел в Кранс Монтана, швейцарски град, където преговорите за решение на острова бяха проведени между май 2015 г. и юли 2017 г. \r\n„В Кранс Монтана беше приета реалност от всички международни участници: Турската Кипърска страна и турската република показаха сериозна воля, която дори учуди кипърските гърци“. \r\n„Тази воля беше за възможно най-бързо постигане на справедливо и устойчиво решение. Въпреки това кипърската гръцка страна, особено [лидерът на кипърските гърци] Никос Анастасиадис, показа поведение, че не са дошли в Кранс-Монтана, подготвени за решение там“, каза той. \r\nЕрхюрман заяви, че след преговорите с Кранс Монтана лидерът на кипърските гърци започна да представя различни концепции. \r\n„Те даваха определения като „свободна федерация“ или „децентрализирана федерация \", за да обсъждат публично, и по някакъв начин те разбъркаха ситуацията“, добави той, като се позова на кипърската страна. \r\nЕрхюрман заяви, че след преговорите на Кранс Монтана кипърската турска страна предаде посланието, че ако отсега нататък ще има процес на преговори, той ще бъде процес ориентиран към резултати, и ще има времева рамка. \r\n„Това беше добавено и в доклада на уважаемия генерален секретар на ООН Антонио Гутериш, тъй като е и наистина стана официалната позиция на ООН“, добави той. \r\nАргументирайки, че лидерът на кипърските гърци е разбъркал ситуацията, като е използвал понятия като „политическо равенство“, Ерхюрман каза, че той (Никос Анастасиадис“ се опитал да отнеме във времето моралното превъзходство, което турската страна спечели с положителното си отношение към плана на Анан и Кран Монтана“. \r\nЕрхюрман добави, че кипърската гръцка страна винаги е имала разбиране, че провеждането на по-дълги преговори по кипърския проблем ще работи в тяхна полза. \r\nЕрхурман заяви, че в последните разговори са предприети някои стъпки за изграждане на доверие, но не е постигнат напредък по разрешаването на проблема. \r\nТой каза, че някои новинарски съобщения твърдят, че Великобритания се е отказала от гаранциите си за Кипър след неотдавнашното посещение на Анастасиадис във Великобритания, но това не е официално изявление от Великобритания. \r\nТой каза, че Брекзит е процес, по време на който Обединеното кралство ще трябва да сформира много близки връзки с държавите от Европейския съюз. \r\n„Обединеното кралство е страна, която има военни бази в Кипър. Така, че това какво ще се случи с тези бази е сериозна дискусия“. \r\n„Обединеното кралство в известен смисъл може да се чувства, че трябва да запази отношенията си с Южен Кипър. Но още не сме чули за официално изявление относно гаранции в Кипър. Това са собствените изявления на Анастасиадис“. Превод и редакция : Калоян Пенков", "date": "2019.03.09", "title": "Yeni Safak: Преговорите в Кипър трябва да бъдат „ориентирани към резултати“"}
{"url": "http://www.focus-news.net/news/2019/03/09/2632668/pazardzhik-zapochna-martenski-teatralen-maraton.html", "text": "За четвърта година Младежки дом-Пазарджик организира Мартенски театрален маратон, съобщиха за  Радио „Фокус“ – Пазарджик  от Младежкия дом. „През март ни очаква поредна среща с независими и камерни театрални проекти на млади артисти от страната. Всяка сряда от месец март ще гледаме по един професионален спектакъл. Март е месецът, с който подготвяме зрителите за Международния младежки театрален фестивал „Океан от любов“. Неговото 14-то издание ще се състои между 29 март и 2 април тази година“, уточниха от културната институция. В рамките на Мартенския театрален маратон до 27 март ще бъдат представени различни постановки.  \r\nВаня НИКОЛОВА", "date": "2019.03.09", "title": "Пазарджик: Започна Мартенски театрален маратон"}
{"url": "http://www.focus-news.net/news/2019/03/09/2632666/sport-tsska-sofiya-pobedi-etar.html", "text": "ЦСКА-София победи Етър с 3:1 като гост в мач от 25-ия кръг на Първа лига. Два гола за червените отбеляза Али Соу, а Жоржиньо добави още един. Почетното попадение за домакините реализира Даниел Младенов. След този мач ЦСКА-София събра 54 точки и заема втора позиция във временното класиране. Лидер в първенството продължава да е Лудогорец с 56 точки, а Левски заема трето място с 51 точки.", "date": "2019.03.09", "title": "Спорт: ЦСКА-София победи Етър"}
{"url": "http://www.focus-news.net/news/2019/03/09/2632669/plovdiv-regionalnata-zdravna-inspektsiya-priema-analizi-za-zdravoslovnoto-sastoyanie-na-detsata-i-uchenitsite-v-oblastta.html", "text": "Регионалната здравна инспекция приема анализи за здравословното състояние на децата и учениците в областта. Това съобщиха за  Радио „Фокус“ – Пловдив  от инспекцията. Изработен е график, който съответните общини трябва да следват и да спазят. До 14 март анализите за здравословното състояние на децата трябва да изготвят всички училища на територията на район „Централен“ в град Пловдив, до 15 март – всички детски градини в „Централен“, до 18 март – детските и учебни заведения на територията на районите „Южен“, а до 19 март – детските и учебни заведения в районите „Западен“ и „Тракия“. Учебните и детски заведения в район „Северен“ трябва да предадат анализите си до 20 март, а до 21-ви в Регионалната здравна инспекция трябва да постъпят анализите от район „Източен“. \r\nОт 22 до 29 март своите анализи за здравословното състояние на децата от учебните и детски заведения трябва да предадат останалите 17 общини в Пловдивска област – Асеновград, Първомай, Лъки, Марица, Родопи, Куклен, Перущица, Стамболийски, Съединение, Брезово, Раковски, Садово, Калояново, Кричим, Хисаря, Карлово и Сопот. \r\nТони МИХАЙЛОВ", "date": "2019.03.09", "title": "Пловдив: Регионалната здравна инспекция приема анализи за здравословното състояние на децата и учениците в областта"}
{"url": "http://www.focus-news.net/news/2019/03/09/2632671/sofiya-sadat-ostavi-v-aresta-7-ot-12-te-zadarzhani-pri-spetsializiranata-aktsiya-v-kv-orlandovtsi.html", "text": "Специализираният съд пусна 5-ма от общо 12 задържани при специализираната акция в „Орландовци”. Останалите 7 остават за постоянно в ареста, предаде  бТВ . \r\nТе са обвинени в организирането на престъпна група за кражби и разпространение на наркотици. \r\nСред петимата пуснати, двама са с мярка надзор на инспектор от детска педагогическа стая, тъй като са непълнолетни. Двамата полицаи от Второ РПУ, които са сред задържаните, остават в ареста.", "date": "2019.03.09", "title": "София: Съдът остави в ареста 7 от 12-те задържани при специализираната акция в кв. „Орландовци“"}
{"url": "http://www.focus-news.net/news/2019/03/09/2632677/blagoevgrad-otpusnata-e-mesechna-finansova-podkrepa-za-hora-s-uvrezhdaniya-za-17-703-sluchaya-prez-mesets-yanuari-v-oblastta.html", "text": "Отпусната е месечна финансова подкрепа за хора с увреждания за 17 703 случая през месец януари в областта. Това каза пред  Радио „Фокус“-Пирин   Станка Михова, експерт в Регионална дирекция „Социално подпомагане“-Благоевград. По думите й общият размер на помощите е 1 008 673 лв. Михова уточни, че реалният брой на лицата с увреждания в Благоевградска област към 31 януари е 17 735 лица. „В Държавен вестник е обнародван Закон за хората с увреждания, с който се отменя Закона за интеграция на хората с увреждания. Хората с увреждания имат право на финансова подкрепа, в зависимост от потребностите им, определени от индивидуалната оценка. Финансовата подкрепа се състои от месечна финансова подкрепа, съобразно степента на увреждането и целеви помощи съобразни с вида на увреждането“, уточни тя. Станка Михова отбеляза, че размерът на линията на бедност за страната е 348 лв. По думите й от 1 януари целеви помощи в сила са: помощни средства, приспособления, съоръжения и медицински изделия; покупка на лично моторно превозно средство; приспособяване на жилище; балнеолечение или рехабилитация; наем на общинско жилище. \r\nНатали СТЕФАНОВА", "date": "2019.03.09", "title": "Благоевград: Отпусната е месечна финансова подкрепа за хора с увреждания за 17 703 случая през месец януари в областта"}
{"url": "http://www.focus-news.net/news/2019/03/09/2632672/plovdiv-22-godishen-mladezh-e-zaginal-na-myasto-pri-katastrofa-na-patya-mezhdu-plovdiv-i-orizare.html", "text": "22-годишен младеж е загинал на място при катастрофа на пътя между Пловдив и Оризаре. Това съобщи за  Радио \"Фокус\"- Пловдив  говорителят на ОДМВР-Пловдив. Сигналът е подаден към 20.00 ч. По първоначални данни лек автомобил е блъснал отзад друга кола, завъртял се и ударил челно друг автомобил. На място загинал водачът на първата кола. Местопроизшествието е запазено, извършва се оглед. Автомобилите се отклоняват по обходен маршрут от полицейски екипи. Няма информация за сериозно пострадали от другите автомобили. \r\nЦветана ТОНЧЕВА", "date": "2019.03.09", "title": "Пловдив: 22-годишен младеж е загинал на място при катастрофа на пътя между Пловдив и Оризаре"}
{"url": "http://www.focus-news.net/news/2019/03/09/2632673/veliko-tarnovo-tsvetan-tsvetanov-prisastva-na-tarzhestvo-po-sluchay-8-mart-v-selo-pchelishte.html", "text": "Цветан Цветанов присъства на тържество по случай 8 март в село Пчелище. Това съобщиха от пресцентъра на  партията . „Много е радостно, когато видиш в едно читалище да има богат културен живот. Това са места, които съхраняват нашата духовност, където хората се събират да празнуват и да се заредят с положителни емоции“, това каза председателят на ПГ на ГЕРБ Цветан Цветанов пред близо 250 души по време на тържество по повод 8 март във великотърновското село Пчелище. Цветанов поздрави дамите по случай техния празник и отбеляза, че жените заслужават да получават любов и внимание ежедневно. Заедно със зам.-председателя на ГЕРБ в селото бяха кметът на Велико Търново Даниел Панов, народният представител Станислава Стоянова и домакинът - кметът на населеното място Гица Лазарова.  \r\nТържеството се проведе в местното читалище „Просвета – 1904”, което бе основно ремонтирано през 2012 година. Сградата, която беше пред рухване,  бе спасена с 383 000 лв., отпуснати през 2011 година от държавния бюджет след решение на Междуведомствената комисия за възстановяване и подпомагане към Министерски съвет, чийто председател тогава беше Цветан Цветанов. Година по-късно при откриването на ремонтираната сграда Цветанов пое ангажимент да осигури климатици за помещението, които и до ден днешен работят. \r\nПоздрав към дамите отправи и великотърновският кмет Даниел Панов, който изрази радостта си от факта, че читалищата в общината са действащи и са място, което събира много хора за всякакви празници. По-късно Цветанов и Панов подариха цветя на всички присъстващи дами. \r\nКметът на селото Гица Лазарова се похвали, че населеното място, което до 2012 година е нямало читалище, днес има четири самодейни фолклорни състава.", "date": "2019.03.09", "title": "Велико Търново: Цветан Цветанов присъства на тържество по случай 8 март в село Пчелище"}
{"url": "http://www.focus-news.net/news/2019/03/09/2632676/kyustendil-109-dushi-chlenuvat-v-organizatsiyata-kam-sayuza-na-invalidite-v-sapareva-banya.html", "text": "109 души членуват в организацията към Съюза на инвалидите в Сапарева баня. Това съобщи за  Радио „Фокус” – Кюстендил  Валентина Симеонова, председател на областната организация на съюза в Кюстендил. По думите й структурата в Сапарева баня е навършила 15 години от създаването й.  В нея членуват и хора с увреждания от Ресилово, Гюргево и Овчарци. Организацията е провела годишно отчетно събрание, на което е бил подсигурен и обяд за всички членове, а за по-възрастните и лежащо болните обядът е предоставен по домовете им. До края на месеца своите отчетни събрания остава да проведат и двете най-големи основни организации в кюстендилския регион – кюстендилската и дупнишката. \r\nВенцеслав ИЛЧЕВ", "date": "2019.03.09", "title": "Кюстендил: 109 души членуват в организацията към Съюза на инвалидите в Сапарева баня"}
{"url": "http://www.focus-news.net/news/2019/03/09/2632678/sport-manchestar-siti-pobedi-uotford.html", "text": "Манчестър Сити победи Уотфорд с 3:1 като домакин в мач от 30-ия кръг на Премиър лийг. И трите гола за сините отбеляза Рахийм Стърлинг в 46, 50 и 59 минути. За гостите точен беше Жерард Деулофеу в 66-та минута. С тази победа тимът на Пеп Гуардиола вече има 74 точки, с 4 повече от втория Ливърпул, който утре ще изиграе своя мач срещу Бърнли.", "date": "2019.03.09", "title": "Спорт: Манчестър Сити победи Уотфорд"}
{"url": "http://www.focus-news.net/news/2019/03/09/2632674/plovdiv-zhitelite-na-kv-karshiyaka-shte-izlyazat-na-protest-utre-sreshtu-zastroyavaneto-na-park.html", "text": "Жителите на кв. \"Кършияка\" се вдигат на протест утре срещу застрояването на парка, който се намира южно от хотел „Санкт Петербург”, съобщиха за  Радио „Фокус“-Пловдив  хората от квартала. Паркът е заключен между улиците \"Полк. Сава Муткуров\" и  \"Полковник Дрангов\" и е в близост до детска градина „Славей“ и до ОУ „Райна Княгиня”. Протестът е утре, неделя, от 14.00 часа, в парка.  \r\nПреди дни там бе извършена поголовна сеч на дървета, които са здрави и осигуряват прохлада в летните месеци. Много новодомци избират това място именно заради тези дървета.  \r\nОт много време насам хората алармират, че паркът запустява и не се полагат грижи за съоръженията там, за детската площадка и пейките за отдих, че мястото не се почиства. В писма до районната администрация те настояваха съоръженията в детската площадка да бъдат обезопасени, тъй като крият опасности за децата им. Опасен е и районът около парка, между него и хотела. Там има изоставена постройка, която е свърталище за бездомници и наркомани. От 2006 година паркът е част от публично-частно партньорство. Това е единствената зелена площ в квартала. \r\nМястото е и исторически важно за Пловдив. В този район през 1884-1886 година е била построена първата сграда от казармите на 9-и пехотен Пловдивски полк. В него са служили 5000 войници и офицери. Паркът, хотелът и жилищните кооперации около тях са част от мястото, където са били разположени и останалите казарми на 9-и пехотен Пловдивски полк в квартал \"Кършияка\". За това говорят имената на близките улици „Полковник Сава Муткуров”, „Полковник Борис Дрангов”, \"Драгота“ и паметникът на загиналия легендарен командир на 9-и пехотен полк полковник Борис Дрангов, открит през 2007 г., в градинката пред хотела. В началото на 20 век, казармите на полка се превръщат в емблема на Пловдив, няма парад и тържествена зара, в което да не взема участие полка. \r\nДнес, въпреки уверенията на районната администрация, че въпросната територия е регламентирано отредена за озаленяване в градоустройствения план на Пловдив, по всичко личи, че ще започне застрояване там.  Хората от квартала вече имат информация и за бъдещия инвеститор. Читател на Радио „Фокус“ ни изпрати снимка на заповедта на кмета на район \"Северен\" Ральо Ралев, с която се разрешава на фирма \"Парадайс Гардън Резидънс\" ЕООД с управител Байрям Сали Солак да извърши в имот, собственост на същото дружество, намиращ се между ул. \"Полковник Сава Муткуров\" и ул. \"Полковник Дрангов\" (парк зад хотел \"Санкт Петербург\") премахване на 5 броя декоративна растителност от вида явор, 2 броя саморасла растителност от вида ясен, 2 броя саморасла растителност от вида явор, както и саморасла храстовидна и дървесна растителност. Хората от квартала обаче твърдят, че изсечените дървета са над 20. \r\nЖителите на квартала се заканват да не спират с протестите, за да не позволят застрояване на зелената площ.  \r\nЦветана ТОНЧЕВА", "date": "2019.03.09", "title": "Пловдив: Жителите на кв. \"Кършияка\" ще излязат на протест утре срещу застрояването на парк"}
{"url": "http://www.focus-news.net/news/2019/03/09/2632437/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Военните на Турция започнаха да патрулират в зоната за деескалация в северозападната сирийска провинция Идлиб съгласно споразумение, постигнато на срещата в Сочи, отбелязва вестник  Yeni Safak . \r\nНа срещата на върха в руския курорт, проведена на 14 февруари, страните гаранти - Турция, Русия и Иран - се споразумяха за патрулите на турската армия в Идлиб, припомнят от редакцията, като същевременно припомнят, че те ще бъдат извършване по протежение от северния град Идлиб до южния Алепо. \r\nМаршрутът на патрулиране включва шест пункта - Кафр Лусин и Ал-Дана, райони, разположени северно от Идлиб; град Атариб западно от град Алепо; и Камари, Канатер и Ал-Ейс, югозападно от град Алепо. \r\nПо-рано турският министър на отбраната Хулуси Акар поясни, че армията на Анкара ще патрулира в демилитаризираната зона на Идлиб, докато руската армия ще патрулира извън града. \r\nВ рамките на споразуменията от Астана Турция понастоящем разполага с 12 пункта за наблюдение в Идлиб, докато Русия е изградила 10.  \r\nРежимът на президента на Сирия Башар Асад игнорира споразуменията и извършва нападения в зоната за деескалация в Идлиб. От началото на 2019 г. заради нападенията на военните на Дамаск са загинали най-малко 111 цивилни граждани, а повече от 300 други са ранени. \r\n****  Близо едно денонощие Венецуела остава без електричество заради прекъсване в захранването в резултат на „саботаж“, съобщава ежедневникът  El Nacional . \r\nДържавната енергийна компания заяви, че прекъсването на електрозахранването e в резултат от „саботаж\" във ВЕЦ, разположен в източната част на страната. Експертите, от друга страна, смятат, че прекъсванията на електрозахранването се дължат на липсата на поддръжка на електрическата система и на дефицита на ток. \r\nСитуацията предизвика хаос не само в столицата Каракас, където хиляди хора бяха принудени да се прибират до домовете си пеша заради неработещия обществен транспорт, но и в редица други части на страната.  \r\nСветлините в Каракас угаснаха около 17:00 часа в четвъртък (местно време), което доведе до незабавен срив на трафика заради евакуация на метрото и грешки на светофарите. Аварията засегна и международното летище „Симон Боливар“.   \r\n„Вече сме уморени, изтощени!\", споделя пред изданието Саид Естефания Пачеко, майка на две деца, принудена да ходи на 12 километра пеша до работното си място. \r\nСпоред съобщения в местната преса, аварията е засегнала почти цялата страна, или в 23 от 24-те й щата.  \r\nСпециалистите обвиняват социалистическото правителство за липсата на инвестиции в поддръжката на инфраструктурата в разгара на сериозната икономическа криза, но политиците определиха случващото се като „саботаж“.  \r\nПочти в полунощ вицепрезидентът Делси Родригес осъди „голямата атака\", но увери, че започва поетапното възстановяване на електроподаването.  Министърът на съобщенията Хорхе Родригес заяви, че става въпрос за престъпен саботаж, „брутален“, който се стреми да остави Венецуела без власт за „няколко дни“. \r\n***  Във водеща редакционна статия вестник  The New York Times  призова Конгреса на САЩ да одобри законодателни промени, за да „издигне стена срещу всеки президент, не само Тръмп, срещу създаване на извънредни ситуации там , където няма такива”. Очевидно обаче авторите не са уловили най-важната новина за деня – за броя на преминаващите южната граница на страната, който за пореден път чупи рекорд, коментират в редакцията на американското изолационистко списание  The American Conservative  в статия, озаглавена „Ще може ли Тръмп да спре инвазията през границата?“. \r\n„През февруари повече от 76 000 мигранти преминаха границата без разрешение. Това са най-високите цифри за последните 11 г.... Новодошлите продължават да пристигат, понякога по над две хиляди на ден“, подчертава изданието, като цитира данни от властите за ситуацията по границата между САЩ и Мексико.  \r\nВярата в отворените граници не е нито криза, нито извънредно положение. Но следва да се помисли за влиянието върху бюджета от тази инвазия, предупреждават от редакцията.  \r\nПо-голямата част от мигрантите, които нарушават границата, са от Мексико и Централна и Южна Америка. Повечето от тях не четат, пишат или говорят на английски език, не са завършили колеж и пристигат с малко умения. Те стават част от населението на САЩ, което се облагодетелства от социални помощи в по-голям размер, отколкото на данъците, които един ден ще платят.  \r\nТъй като националният дълг на САЩ надхвърля 100% от брутния вътрешен продукт, а дефицитът възлиза на близо 5% от БВП при пълна заетост, тежестта, която милионите мигранти налагат на нашата социална държава, един ден ще срине системата. Защото те идват в страна, където образованието до определена степен е безплатно, и където, ако демократите поемат властта, обучението в колеж може да бъде без такси.  \r\nТези хора ще имат право на градски, окръжни, щатски и федерални програми, които им предоставят безплатна или субсидирана храна, наем, жилище и здравни грижи. \r\nВсички те са приети в ущърб на гражданите на САЩ. Колко още от тях можем да поемем, преди правителството да потъне под тежестта на неговите бенефициенти? \r\nИ има по-голям проблем. Ако, както изглежда вероятно, президентът на САЩ Доналд Тръмп не успее да изгради стената и всички мерки за сигурност, предприети през този век, се окажат неадекватни, за да удържат инвазията в Америка, как ще свърши всичко това? \r\nИли това е безкрайната инвазия, чието бъдеще се решава на нашата граница с Мексико, а ние, като последна суперсила, сме жалък, безпомощен гигант, който е твърде морално парализиран, за да я спре? \r\nРешителността и на гражданите на страните от Третия свят да дойдат в Америка, дори ако трябва да нарушат нашите закони, за да влязат и да останат, е доказана. \r\nАко няма съответстваща национална воля за спиране на инвазията и наистина ефективни средства, които да са приемливи за нашите елити, мигрантите никога няма да спрат да идват. И защо? \r\nПолитически тази инвазия означава неизбежната смърт на Републиканската партия. Когато Тексас гласува като Калифорния в президентските избори, това е гейм, сет, мач. Забележителното е в това, че нашите културни елити прекомерно пренебрегват това, от което се отдръпва по-голямата част от напредналия свят. \r\nМедиите, които ругаят Тръмп за това, че се опитва да защити границата със стена, непрекъснато се оплакват от възникването на етническия национализъм, популизъм и „нелибералните демокрации“ в Европа. Но нарастващите „-изми“ на Новата Европа се задвижват от страха и отвращението, коментира The American Conservative. \r\nНаселението на Япония от 127 милиона души започва да се свива. Но в Токио няма никакво желание да се „внасят“ милиони южноазиатци или африканци, за да заменят изчезващия японец. \r\nСмята ли Китай многообразието като своя най-голяма сила? Едва ли. Пекин заселва Тибет с китайци и е създал „лагери за превъзпитание\" за уйгурските мюсюлмани, така че да прекъсне привързаността им към общността им и да ги превърне в добри комунисти. \r\nВ САЩ топката вече се намира в съда на Тръмп. Ако той не може да го накара да финансира стената и службите, които пазят границата, то тогава как ще бъде спряна инвазията? И ако той не я спре, тогава кой? Какво ли ще означава провалът за бъдещето на Америка като нация? \r\n***  Дамаск отправи официално предупреждение към Израел: Сирия няма да спре да атакува страната, докато тя не се откаже от Голанските възвишения. Съответното е предадено на израелските власти от ръководителя на Организацията на Обединените нации за контрол на примирието (UNTSO) Кристин Лунд от името на заместник-министъра на външните работи на Сирия Фейсал Мекдад, съобщава вестник  The Jerusalem Post . \r\nСпоред изданието предупреждението на Дамаск може да бъде изтълкувано като опит от страна на Сирия да предотврати официалното признаване от страна на САЩ на израелския суверенитет над Голанските възвишения.  \r\nРедица политици, сред които Габи Ашкенази, Яир Лапид, Бени Ганц и Моше Яалон посетиха Голанските възвишения по-рано тази седмица и се заклеха да не се отказват от тях. „Ще увеличим броя на жителите, изпращайки послание към всички - никога няма да се откажем от Голанските възвишения\", увери Ганц, като същевременно допълни: „Ще привлечем подкрепата на САЩ и международната общност за насърчаване на интересите на Израел на северната ни граница“. \r\n„Ние имаме историческо право за това, Голанските възвишения са стратегически актив\", заяви на свой ред Лапид. Той увери: „Ние никога няма да се откажем от Голанските възвишения. Те са наши и ще останат наш", "date": "2019.03.09", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/09/2632435/predstoyashti-sabitiya-v-stranata-za-9-mart-agentsiya-fokus.html", "text": "От 14.30 часа в Централния военен клуб ще се проведе конференция, организирана от Алианса на консерваторите и реформистите в Европа на тема: „Бъдещето на Европа: Традиционализъм, християнски ценности, патриотизъм.“ Домакин на събитието е евродепутатът и заместник-председател на ВМРО Ангел Джамбазки. В събитието ще участват Красимир Каракачанов – заместник министър-председател по обществения ред и сигурността и министър на отбраната,  и Нено Димов – министър на околната среда и водите. \r\n*** \r\nОт 11.00 часа в голямата зала на Софийската опера и балет ще се проведе първата среща на Вагнеровото общество в България за 2019 година. \r\n*** \r\nОт 10.30 часа на жп гара Буново НФСБ ще почете паметта на невинните жертви при терористичния акт на жп гара Буново. На поклонението ще присъстват председателят на партията Валери Симеонов и депутати от НФСБ. \r\n*** \r\nОт 13.00 часа на улица „Врабча“ 23 ръководството на ПП АБВ ще даде пресконференция. \r\n*** \r\nОт 13.00 часа пред резиденция “Лозенец” (ул. “Милин Камък” 70) млади социалисти от София ще се съберат, за да поискат паркът на резиденцията да стане достъпен за всички столичани. \r\n*** \r\nОт 13.30 часа в Телерик Академия ще се проведе DigiGirlz - единствената по рода си тех работилница за момичета, на възраст 7-13 години. \r\n*** \r\nОт 19.00 часа бул. „Витоша“ 32 Памбос Агапиу организира Латино стрийт карнавал и безплатни уроци. \r\n*** \r\nОт 19.30 Международната програма на ДНК-пространство за съвременен танц и пърформанс – „Мигриращо тяло“ започва 2019 година часа с два спектакъла – Jumpcore и Noish. \r\n*** \r\nОт 20.30 часа в Театър Азарян, сцена Backstage, ще бъде представен спектакълът „Животът е сън”. \r\n*** \r\nВ зала „Скаптопара“ ще се проведе Втори международен турнир „Golden Pirin Cup”. \r\n*** \r\nОт 11.30 часа в Етнографския музей на ул. „Славянска“ 69 ще се проведе музейна лекция на тема „Освобождението на България и Източния въпрос (1876 – 1878 г.)“. \r\n*** \r\nОт 12.00 часа пред паметника на благодарността до сградата на Община Бургас по повод 10 март – Национален ден за честване спасяването на българските евреи от Холокоста, Център за еврейско-българско сътрудничество АЛЕФ ще отдаде почит на смелите и достойни представители на бургаската общественост, които преди 76 години са поели риска да защитят и спасят своите съграждани евреи от ешелоните на смъртта.   \r\n*** \r\nОт 19.00 часа в Държавната опера Тони Димитрова ще изнесе концерт по проекта „Моите неизпратени писма“. \r\n*** \r\nВ село Приселци ще се проведе традиционният празник „Пали кош“. \r\n*** \r\nОт 09.00 часа в „Гранд хотел Янтра“ Жени ГЕРБ ще проведат осмата си политическа академия „България с хоризонт Европа 2023“. Встъпителни думи ще кажат председателят на ПГ на ГЕРБ и зам.-председател на партията Цветан Цветанов, председателят на Жени ГЕРБ Ирена Соколова и кметът на Велико Търново Даниел Панов. Гост-лектори ще бъдат министърът на културата Боил Банов, министърът на здравеопазването Кирил Ананиев, земеделският министър Румен Порожанов, евродепутатите от ГЕРБ/ЕНП Андрей Новаков, Ева Майдел, Андрей Ковачев, Владимир Уручев и Емил Радев, ръководителят на Бюрото на Фондация „Конрад Аденауер“ в София Торстен Гайслер, политологът Антон Тодоров, социалният антрополог Харалан Александров, доц. Велина Тодорова от Комитета на ООН по правата на детето и председателят на УС на Съвет на жените в бизнеса в България Боряна Манолова и еврокомисарят Мария Габриел. \r\n***  \r\nОт 10.00 часа в парк ''Дружба'' ще се проведе масова тренировка на открито.  \r\n*** \r\nОт 11.00 часа в читалище „Искра“ във Велико Търново, ще гостува спектакълът на ДКТ „Иван Радоев” – Плевен „Грозното патенце“. \r\n***  \r\nОт 14.00 часа в клуб 7 ще се проведе среща с футболния анализатор Матей Христов. \r\n*** \r\nВ 08.45 часа в Пункт за базиране Варна ще се проведе ритуал за посрещане на минен ловец „Цибър“ от състава на флотилия бойни и спомагателни кораби.  \r\n*** \r\nОт 10.30 часа в Куклена зала на ДКТ ще бъде представена постановката „Дядо вади ряпа“ от Мариета Ангелова. \r\n*** \r\nОт 11.00 часа в „Хижата“ ще се проведе Празник „Масленица”, организиран от Клуб на съотечествениците „Вестител”. \r\n*** \r\nОт 10.00 часа в офиса на ПП ГЕРБ в Добрич на бул. „25 септември” №3 Жени ГЕРБ-Добрич организират Осмомартенски табла турнир. \r\n*** \r\nВ Младежки център,  зала 6 ще се проведе с младежи от град Добрич и заседание на УС на Националния младежки форум. \r\n*** \r\nОт 13.00 часа на пл. „20-ти юли“ ще се проведе Детско карнавално шествие. Преди шествието, от 11.30 часа, присъстващите на площада деца ще станат част от забавен детски кът „В приказния свят на чудесата“. \r\n*** \r\nОт 11.00 часа пред паметника на Димитър Пешев Община Кюстендил организира отбелязване на 76 години от спасяването на българските евреи. \r\n*** \r\nОт 19.00 часа в Драматичен театър Ловеч ще се проведе Премиерният спектакъл „Комиците – бягство от телевизора“. \r\n*** \r\nОт 10.00 часа в конферентната зала на хотел „Премиер“ Медицински университет – Плевен (МУ-Плевен) ще проведе изнесени кандидатстудентски изпити за бакалавърските специалности. \r\n*** \r\nОт 11.00 часа в зала ,,Гена Димитрова\" ще се състои среща с евродепутата Светослав Малинов. \r\n*** \r\nОт 14.00 часа в 7 палата на „Международен панаир“ Пловдив, в рамките на традиционното областно съвещание представителите на БСП в Европейския парламент Сергей Станишев, Георги Пирински, Момчил Неков и Петър Курумбашев ще направят своя отчет за мандат 2014-2019 година  пред актива на левицата в областта.  В 13.30 часа, в кафенето на 7 Палата в Международен панаир е предвиден брифинг. \r\n*** \r\nОт 18.00 часа в залата на Театър „А`парт” художничката Мая Мечева ще представи платна в експозицията „Жената Х 3  (Театрално проявени)”. \r\n*** \r\nОт 10.00 часа село Камен ще бъде домакин на „Маскарадни игри“. \r\n*** \r\nОт 09.00 часа в МБАЛ „Д-р Братан Шукеров“ водещи специалисти от УМБАЛСМ „Н. И. Пирогов“ ще преглеждат деца. \r\n*** \r\nОт 10.00 часа пред Съдебната палата над 800 участници ще се съберат за Маскардните игри в града. \r\n*** \r\nОт 16.00 часа в кв. „Железник“ ще се проведе „Да прогоним заедно злото“ - традиционен фолклорен празник на НЧ „Железник 1988“. \r\n*** \r\nОт 19.00 часа в Оперен театър ще бъде представена „Италианката в Алжир“ – опера от Джоакино Росини. \r\n*** \r\nОт 10.00 часа от последната спирка на автобус №102 ще се проведе поход по повод 789 години от бляскавата победа на Цар Иван Асен II при Клокотница. \r\n***   \r\nОт 11.00 часа в концертната зала на Общински Младежки дом ще се състои официалното откриване на 14-тия Национален танцов фестивал „Магията на танца“, Шумен 2019. Събитието продължава и на 10 март.", "date": "2019.03.09", "title": "Предстоящи събития в страната за 9 март (Агенция „Фокус“)"}
{"url": "http://www.focus-news.net/news/2019/03/09/2632438/sport-real-madrid-podgotvya-oferta-ot-300-miliona-paunda-za-neymar-ot-pszh.html", "text": "Реал Мадрид подготвя оферта от 300 милиона паунда (347 милиона евро) за нападателя на Пари Сен Жермен (ПСЖ) Неймар. Лично президентът на мадридския Реал Флорентино Перес е разговарял с бразилеца и му е  заявил, че иска той да играе в неговия футболен клуб. Очаква се Неймар да получава по 45 милиона евро на сезон. Според Перес именно Неймар може да извади Реал от депресията и спортния хаос. \r\nИспанският вестник Sport потвърждава новината, но припомня също, че по договор футболистът има още три години във френския клуб.   \r\nПредложението на Реал, Мадрид, ще е за пет години, а заплатата на футболиста ще е най-голямата за всички времена, по-висока дори и от заплатата на Лионел Меси.", "date": "2019.03.09", "title": "Спорт: Реал Мадрид подготвя оферта от 300 милиона паунда за Неймар от ПСЖ"}
{"url": "http://www.focus-news.net/news/2019/03/09/2632444/tass-turtsiya-saobshti-che-razpolaganeto-na-s-400-zapochva-prez-oktomvri.html", "text": "Разполагането на руските зенитни ракетни системи С-400 в Турция започва през октомври. Това е съобщил турският министър на отбраната Хулуси Акар в петък, предава  ТАСС .  \r\n\"Разполагането на С-400 започва през октомври. В момента военновъздушните сили разучават в какви райони ще бъде най-удобно да ги разположим.“, е уточнил той.   \r\nРъководителят на военното ведомство отново е изтъкнал, че  да се купят именно руски системи за отбрана „ не е предпочитание на Турция, а принудителна мярка“. По думите на Анкара С-400 са нужни, за да „осигурят защита на жителите на страната“.   \r\nОсвен това военният министър е добавил, че Анкара и Вашингтон „продължават преговорите за възможна доставка на американските ракетни зенитни комплекси Patriot.  \r\nПрез ноември 2016 година Турция и РФ започнаха преговори за закупуването на С-400. През септември 2017 година в Русия потвърдиха, че двете държави са сключили договор, а президентът Реджеп Ердоган заяви, че е внесен и аванс по сделката. В средата на юни 2018-та военно-дипломатически източник съобщи на ТАСС, че предприятия от военно-отбранителния комплекс на Русия са получили задача през май 2019  година да приключат с производството на руските комплекси С-400 за Турция. \r\nС-400 \"Триумф\" е далекобойна зенитна ракетна система, предназначена за унищожаване на авиация, крилати и балистични ракети, в това число и със среден радиус на действие, може да се използва и срещу наземни обекти.  .  Ивелина Ватова", "date": "2019.03.09", "title": "ТАСС: Турция съобщи, че разполагането на С-400 започва през октомври"}
{"url": "http://www.focus-news.net/news/2019/03/09/2632439/mkd-makedoniya-pendarovski-obyavi-v-politsiyata-che-e-sleden-ot-taynite-sluzhbi.html", "text": "Стево Пендаровски, кандидат за президент от управляващата коалиция, обяви в СВР-Скопие, че е следен от тайните служби, близки до опозицията, съобщава електронната медия  МКД . В петък той е бил призован да даде показания, което е и направил вечерта.  \r\nВ двете си последни интервюта Пендаровски се оплака, че вече 10 дни тайни служби, близки до опозицията, го следят. Доказателство за това са три негови снимки, публикувани в социалните мрежи.  \r\n Опозицията реагира, че Пендаровски създава обстановка, при която съдът трябва да  издаде заповед, за да се наблюдават служители, симпатизиращи на ВМРО-ДПМНЕ, в периода преди изборите.Според опозицията тези обвинения са част от вътрешните борби в управляващите среди, така се създавало впечатление за фалшива враждебност между него и Оливър Спасовски.  \r\nНа това негово изявление реагира и кандидатката за президент на ВМРО-ДПМНЕ Гордана Силяновска – Давкова: \"Чудя се, ако някой, който е почти възпитан в службите за сигурност, който е национален съветник по сигурността на двама президенти, се чувства несигурен, какво да очакваме ние, останите претенденти за президент на Република Македония\", пише Силяновска.  Ивелина Ватова", "date": "2019.03.09", "title": "МКД (Македония): Пендаровски обяви в полицията, че е следен от тайните служби"}
{"url": "http://www.focus-news.net/news/2019/03/09/2632675/anadolu-agency-erdogan-zakupuvaneto-na-c-400-ne-e-svarzano-s-nato.html", "text": "Закупуването от Турция на системата за противоракетна отбрана С-400 от Русия „няма нищо общо“ с НАТО, изтребителите F-35 или сигурността на САЩ, заяви Ердоган. \r\n„Всички знаят, че този въпрос няма нищо общо нито с НАТО, нито с F-35, нито със сигурността на САЩ“, каза Ердоган по време на посещение в югоизточната провинция Диарбекир. \r\nЕрдоган каза, че Турция е подложена на натиск срещу закупуването на системата за противовъздушна отбрана С-400, добавяйки: „Въпросът не е за С-400. Това е така, защото Турция предприема действия със собствената си воля по отношение на регионалното развитие, особено в Сирия“. \r\n„Ясно е защо Турция купува тази система за противовъздушна отбрана и как ще я използва“, добави той. \r\nСлед продължителни усилия за закупуване на системи за противовъздушна отбрана от САЩ без успех, през 2017 г. Анкара реши да закупи руски системи С-400. \r\nТози ход беше критикуван от Пентагона, който предупреди, че закупуването на С-400 ще нарани турско-американските отношения и ролята на Турция в НАТО. \r\nАнкара също така планира да закупи 100 изтребители F-35 от САЩ, като очаква одобрение от Конгреса, а пилотите й в момента се обучават във военновъздушна база в Аризона. Превод и редакция : Калоян Пенков", "date": "2019.03.09", "title": "Anadolu Agency: Ердоган: Закупуването на C-400 не е свързано с НАТО"}
{"url": "http://www.focus-news.net/news/2019/03/09/2632442/otbelyazahme-mezhdunarodniya-den-na-zhenata-obzor.html", "text": "С различни инициативи в страната бе отбелязан Международния ден на жената. Той се чества всяка година на 8 март, след като през декември 1977 г. Общото събрание на ООН приема резолюция, с която обявява Деня на жената за международен празник. Днес той се отбелязва в над 30 държави по света като израз на признание на икономическите, политическите и обществените постижения на жените. В много страни, включително и в България, 8 март се чества и като Ден на майката. Според историка проф. Жоржета Назърска празникът има много интересна история. През 1857 г. нюйоркските шивачки и текстилни работнички правят един публичен протест, с който поставят съвременните проблеми на женското съсловие. 60 години по-късно на една Международна конференция на жените социалистки в Копенхаген 1910 г., по предложение на лидерката на жените социалисти Клара Цеткин от Германия, се взема решение да се инициира честване на Международен ден на работничките. Денят е определен за ден на солидарност на проблемите на жените, свързани с дискриминация, ниско заплащане, лоши условия на труд, невъзможност за кариерно развитие и изобщо начинът, по който те съществуват.  \r\nПолитици и представители на различни институции отправиха своите послания по повод празника. Президентът  Румен Радев  честити празника на дамите в официалния си профил в социалната мрежа „Фейсбук“, като им пожела да бъдат здрави, обичани и уважавани. „Вдъхновявайте и дарявайте с красота и доброта всички около Вас!“, отбеляза в съобщението си той.  \r\nПо време на публична дискусия във Велико Търново вицепрезидентът  Илияна Йотова  припомни, че България е една от страните в Европа, в която жените са получили правото да гласуват най-отдавна – още в далечната 1938 година. Йотова даде пример с Франция, която въпреки че има дълги демократични традиции, разрешава на жените да участват в национални и местни избори доста по-късно.  \r\nМинистър-председателят  Бойко Борисов  също поздрави дамите по случай празника. Той им пожела да бъдат здрави, щастливи и уважавани всеки ден. „Вие сте красотата, любовта и нежността в живота, която вдъхновява и ни мотивира да бъдем по-добри и по-успешни!“, допълни премиерът.  \r\nЗам.-председателят на ГЕРБ и председател на парламентарната група на партията  Цветан Цветанов  честити 8-ми март на представителките на женския пол. „За нас, мъжете, няма по-голямо богатство от Вас, защото през годините думата „жена“ се е превърнала в символ на красота, сила, мъдрост, обич и нежност. Благодарим ви за всичко и никога не забравяйте, че именно вие сте по-добрата половина на света“, написа в официалния си профил Цветанов.  \r\nПредседателят на БСП  Корнелия Нинова  поздрави всички дами с пожелания за здраве и любов. \"Във време, когато върху нас падат много отговорности в работата, за дома, семейството и децата, нека запазим усмивката и женствеността си. Нека създаваме уют и топлина. Честит празник!\", допълва в съобщението си тя.  \r\nНародният представител от ПГ на ГЕРБ  Евгени Будинов  в декларация от името на партията посочи, че административните стъпки няма да са достатъчни, ако не покажем личното си уважение и любов към обичаната жена, майката или колегата. Будинов отбеляза, че трябва да се отдаде значимото на жените учени и лидери в икономиката и в политиката. „Това няма да е достатъчно, ако всеки от нас, не полага усилия за създаване на условията за равнопоставеност на жените и мъжете във всички сфери на обществения, икономическия и политическия живот“, обясни още депутатът и уточни, че това е записано и в управленската програма на правителството. \r\nПротойерей  Боян Кочев  от Архиерейското наместничество в Пазарджик заяви, че не трябва да се гледа на жената като част от мъжа или само като еманципиран субект, защото по този начин тя или се принизява, или се въздига. Той изтъкна, че когато мъжът и жената минат през венчилото пред Бога, те стават едно цяло. „Мъжът трябва да гледа на жената като на негова съпруга и негова половинка, тъй като те двамата са едно цяло. Съпрузите рамо до рама гледат напред към Бога и вървят нагоре към небесата заедно. Не трябва да гледаме на жената като на неравнопоставен субект, защото пред Бога всички сме равни“, призова протойерей Боян. \r\nМеждувременно в столицата беше организирана инициатива „Да спрем омразата с цвете“ в знак на съпричастност за насилието и тормоза върху жените. Омбудсманът  Мая Манолова  се включи в проявата като заяви, че начинът да се отбележи 8-ми март е като се изрази подкрепа за всички жени, които са мачкани, унижавани, експлоатирани, притискани, пребивани и убивани. Според нея трябва да се направят ефикасни промени в Наказателния кодекс, които да наказват бързо и справедливо насилниците и да действат превантивно на агресията.  \r\nТази вечер през Министерски съвет се проведе и шествие в подкрепа на жените, жертви на насилие. Събитието беше организирано от Български фонд за жените и е посветено на международния ден на правата. Според дейците ширещото се домашно насилие е един от най-бруталните и явни показатели за дискриминацията и неравенствата между мъжете и жените в днешното общество. \r\nДаяна ДЮЛГЕРОВА", "date": "2019.03.09", "title": "Отбелязахме Международния ден на жената (ОБЗОР)"}
{"url": "http://www.focus-news.net/news/2019/03/09/2632440/tass-sasht-ne-izklyuchvat-sanktsii-sreshtu-darzhavite-koito-podkrepyat-maduro.html", "text": "Засега американската администрация не е приемала решение да предприеме  едностранни санкции  спрямо държави, които подкрепят президента на Венецуела Николас Мадуро, но не изключва тази възможност в бъдеще. За това е обявил в петък на брифинг с журналистите специалният пратеник на САЩ за Венецуела Елиът Ейбрамс, информира  ТАСС .    \r\n\"Винаги е възможно да се предприемат вторични санкции. Засега обаче ние не мислим за тях. А и на мен никак не ми се иска да се замислям дали ще бъдем принудени да стигнем до тях \", е заявил дипломатът. Това е неговият отговор на въпрос дали във връзка със ситуацията във Венецуела САЩ възнамеряват да предприемат санкции по отношение, в частност, на Индия, Русия и Куба. \r\nОсвен това Ейбрамс е обявил, че предприетите спрямо Венецуела мерки може да бъдат отменени. „От самото начало говорим, че санкциите, които предприехме, са временна мярка. Всички уведомления от страна на финансовото министерство на САЩ поясняват, че санкциите могат да бъдат отменени. Целта е в това да се накарат хората да променят поведението си. Затова и при налагането на санкции и отмяната на [американските] визи [за редица категории венецуелци] ние си даваме ясна сметка, че тези стъпки ще бъдат отменени, ако те променят схемата на своето поведение“, е отбелязал Ейбрамс.   Ивелина Ватова", "date": "2019.03.09", "title": "ТАСС: САЩ не изключват санкции срещу държавите, които подкрепят Мадуро"}
{"url": "http://www.focus-news.net/news/2019/03/09/2632679/sadat-ostavi-v-aresta-7-ot-zadarzhanite-pri-spetsializiranata-aktsiya-v-kv-orlandovtsi-obzor.html", "text": "Съдът остави в ареста 7 от задържаните при специализираната акция в кв. „Орландовци“. Петима от 12-те задържани са освободени. Двама от тях са с мярка надзор на инспектор от детска педагогическа стая, тъй като са непълнолетни. Двамата задържани полицаи остават в ареста.  \r\nСпециализираната прокуратура обвини 14 лица, сред които двама столични полицаи, за участие в група за наркотици, грабежи и кражби, производство и разпространение на акцизни стоки без бандерол. В Специализирания наказателен съд бе внесено искане за налагане на мярка за неотклонение „задържане под стража“ за 12 души. За останалите двама обвинени искания не са внесени, тъй като единият в момента изтърпява наказание \"Лишаване от свобода\" за друго престъпление, а вторият не е намерен. Обявен е за издирване и предстои да му бъде предявено обвинението. Обвинените полицейски служители са взводни командири в столичното Второ районно управление.  \r\nУчастниците в групата бяха задържани на 7 март при операция на СДВР, Дирекция „Вътрешна сигурност“ на МВР и Специализираната прокуратура. Групата е неутрализирана след близо 7-месечно наблюдение и разследване на дейността ѝ. По време на операцията по задържането на участниците в жилища, автомобили и при лични обиски бяха намерени и иззети наркотици, огнестрелни оръжия, близо един тон тютюн, заедно с машина за нарязването му. Иззети са и автомобили, за част от които има данни, че са крадени. Събраните доказателства сочат, че групата е действала повече от три години.", "date": "2019.03.09", "title": "Съдът остави в ареста 7 от задържаните при специализираната акция в кв. „Орландовци“ (ОБЗОР)"}
{"url": "http://www.focus-news.net/news/2019/03/09/2632448/na-parvo-chetene-oproshtavat-dalgovete-na-veroizpovedaniyata-obzor.html", "text": "Парламентът опрости на първо четене дълговете на вероизповеданията. По данни на Министерството на финансите 8,267 млн. лв. са задълженията на шест регистрирани вероизповедания, като най-голям дял - над 8 млн. лв. са задълженията на Главното мюфтийство. Амнистията на натрупаните до края на 2018 г. дългове на религиозните институции бе част от разпоредбите, заложени в промените в Закона за вероизповеданията, приети от Народното събрание на първо гласуване. Измененията са внесени  с подписите на  председателя на ПГ на ГЕРБ Цветан Цветанов и председателя на ДПС Мустафа Карадайъ.  \r\nПриетите поправки предвиждат още субсидията, отпускана по държания бюджет да се разпределя от Българската православна църква за източноправославното вероизповедание и от Главното мюфтийство за мюсюлманското. Според измененията държавната субсидия ще се предоставя и за българските православни църковни общини в чужбина. Досега субсидия се предоставяше само на задгранични епархии или митрополии в диоцеза и юрисдикцията на Българската православна църква. Заложени са разпоредби, според които максималният размер на заплатата на свещенослужителите не бива да надвишава средната месечна заплата на наетите в икономическа дейност „Образование“. Досега заплатата не биваше да надвишава тази на педагогически специалист. За служителите на религиозни институции не е предвидена промяна и остава старата разпоредба, според която заплатата  им не бива да надвишава тази на наетите в обществения сектор. Изключение от тези изисквания правят ръководните органи на вероизповеданията. Промените предвиждат още държавната субсидия да остане в размер на 10 лв. за самоопределило се лице към вероизповеданията с над 1% от преброените лица в страната. За останалите вероизповедания се запазва правилото субсидията да не бъде по-малка от 15 млн. лева. \r\nПреди началото на дебата по законопроекта  депутатът Павел Шопов от „Атака“  призова да бъде отложено разглеждането му до идването на министъра на финансите. „Парламентарната група на БСП да дойде и да влезе в задължението си и да участва в отхвърлянето на това безумие, което предстои. Нека да дойде, ако има сделки, да каже какви са те и да ги докаже. Ние също бихме изказали съображения в тази насока. Аз също имам такива съмнения“, подчерта още Шопов. Предложението му за отлагане на промените обаче бе отхвърлено.  \r\nПо време на дебата по Закона за вероизповеданията изключително активна бе парламентарната група на „Обединени патриоти“. Заместник-председателят на ВМРО Искрен Веселинов  посочи, че трябва да се допълни името на законопроекта и да се казва Закон за вероизповеданията в полза на Главното мюфтийство. „Колеги, не се прави така“, каза още Веселинов и посочи, че Мюфтийството може да си разсрочи задълженията. „Да преосмисли този законопроект. Той е вреден, създава двоен стандарт, създава усещане, че едно вероизповедание в България е фаворизирано“, посочи още Веселинов. Лидерът на НФСБ Валери Симеонов  обясни, че за пореден път Народното събрание и България трябва да бъдат поставена на колене в разрез със законите и в разрез с най-елементарна логика и норми. „Защо е необходимо това? Нека да поразсъждаваме по този въпрос. Въпросните 8 млн. са напълно във възможностите на ДПС и кръговете от фирми да си ги осигурят и заплатят“, изтъкна Симеонов. Той призова ГЕРБ да не се „връзват на въдицата“ на ДПС даже с дребните сметки за гарантиране на мнозинство и кворум, защото утре и вдругиден ще има нови искания. \r\nПризивите на „Обединени патриоти“ провокираха  председателя на ПГ на ГЕРБ Цветан Цветанов  да апелира да не се дели България на мюсюлмани и християни, тъй като това няма да доведе до нищо добро. „Ще гласувам по съвест и никой по никакъв начин не е оказал някакъв рекет, за да сложа подписа си и да гласувам днес за законопроекта“, допълни Цветанов. Той посочи, че ГЕРБ е единствената партия, в която има представители от всички вероизповедания и подчерта, че това са достойни българи. \r\n„Нека все пак да бъдем отговорни и да кажем какво направихме в края на 2018 г. Ние изпълнихме политически ангажимент, който беше дискутиран и поет от всички политически сили на КСНС при президента Румен Радев. Нека да си припомним КСНС май месец 2017 г. Нека да си припомним КСНС април месец 2018 г. И тогава имаше много ясен поет политически ангажимент от всички парламентарни сили, които участваха в него и се съобразихме и беше общо становището на президента, когато запозна медиите с целите и с това, което сме постигнали на КСНС. Днес разбира се, всеки може да интерпретира по своему това, което обсъждахме. Разбира се, че БСП не присъствайки в парламента, не идвайки на работа, могат да интерпретират най-волно и най-свободно“, каза още Цветанов.  Министърът на финансите Владислав Горанов  също коментира казуса. По думите му случаят с опрощаването на дълговете на вероизповеданията действително е по-особен. „Тук не говорим за стопански или търговски субекти, а за регистрирани вероизповедания. Основната цел на закона, както е известно и след участието ми в КСНС беше в максимална степен и бързо да намалим възможните влияния на външни разузнавателни служби и външни влияния върху отделните вероизповедания, които да ги тласкат като мрежа за нездравословно влияние върху процесите в нашето общество. Това, което се оказа е, че едно от вероизповеданията действително дължи по-голяма сума и ако не се беше взело това решение във вида, в който днес на първо гласуване се подкрепи, на практика целта на закона скоро нямаше да бъде изпълнена“, коментира Горанов. \r\nВсички коментари за КСНС при президента бяха провокирани от сутрешното телевизионно участие на  лидера на БСП Корнелия Нинова , в което тя заяви, че при президента всички са били единодушни, че трябва да спрат външното финансиране на вероизповеданията. Тя бе категорична, че не е ставало дума да се опрощават задължения на мюфтийството. „Държавата отпусна субсидия на вероизповеданията, ние това сме го приели, това беше и съгласието при президента. Да намерят начин тази субсидия да се използва за заплатите“, каза още лидерът на БСП и заяви, че опрощаването на задълженията няма нищо с темата за външното финансиране. Нинова обърна внимание, че ГЕРБ управляват с ДПС и „Обединени патриоти“, които са им само параван.  \r\nДеница КИТАНОВА", "date": "2019.03.09", "title": "На първо четене: Опрощават дълговете на вероизповеданията (ОБЗОР)"}
{"url": "http://www.focus-news.net/news/2019/03/09/2632441/afp-bolsonaro-shte-poseti-kitay-do-kraya-na-tazi-godina.html", "text": "В петък бразилският президент Жаир Болсонаро обяви, че ще посети Китай до края на тази година, предава  AFP .   \r\n Така той е посочил, че страната му е много по-отворена към държава, която преди време беше обвинил, че се опитва икономически „да купи“ Бразилия.  \r\n\"Потвърдих пред посланика, че по-късно през годината ще пътувам до Китай,\" Това е заявил пред репортерите крайно десният бразилски лидер след срещата си с посланика на Китай Янг Уънмин.   \r\n\"Ние искаме да стигнем до всяка точка на света, да развиваме нашата търговия, да отворим аншите граници,\" твърди Болсонаро. \r\nДържавната новинарска агенция Agencia Brasil по-късно е уточнила, че пътуването ще се състои през втората половина на годината, но не е уточнила дати.   \r\nПосланик Янг е съобщил, че китайският президент Си Дзинпин ще посети Бразилия за срещата на върха на страните, членки от БРИКС – Бразилия, Русия, Индия, Китай и Южна Африка, но датата за нея все още не е уточнена.   \r\nКитай е основният търговски партньор на Бразилия и през 2018 година износът за него е представлявал 27.8 процента от общия износ на най-голямата латиноамериканска страна.   \r\nПо време на своята кандидат-президентска кампания Болсонаро заяви, че иска Китай да купува „в Бразилия“, но да не „купува“ Бразилия.   Ивелина Ватова", "date": "2019.03.09", "title": "AFP: Болсонаро ще посети Китай до края на тази година"}
{"url": "http://www.focus-news.net/news/2019/03/09/2632449/the-telegraph-nay-izdirvaniyat-v-indiya-chovek-obvinen-za-izmami-na-stoynost-ot-miliard-i-polovina-paunda-zhivee-svobodno-v-london.html", "text": "Най-издирваният в Индия човек се казва Нирав Моди. Той е обвиняван в измами за милиард и половина британски паунда, но това не му пречи да живее свободно в Лондон, пише в днешния си брой  The Telegraph .   \r\nМилиардерът, който се смята за магнат в бизнеса с диаманти, е бил проследен от репортери на вестник до апартамент в лондонския Уест енд, чиято цена е осем милиона паунда.  \r\nМиналата година Нирав Моди е напуснал Индия, след като е бил заподозрян в най-голямата банкова измама в историята на южноазиатската държава. \r\nМоди е на 48 години, бижутер, който работи с диаманти, а бижутата му красят редица холивудски звезди. Той решава да бяга, след като му е повдигнато обвинение, че е измамил индийска държавна банка на стойност от милиард и половина британски паунда.   \r\nПо настояване на индийските власти през юли 2018 година Интерпол е издал червено известие за неговото издирване и арест, но той продължава да е в неизвестност и на свобода. Докато репортерите на The Telegraph не го откриха и не го проследиха до апартамент с три спални, заемащ половин етаж в  представителната кула Centre Point в Уестенд на Лондон.  Ивелина Ватова", "date": "2019.03.09", "title": "The Telegraph: Най-издирваният в Индия човек, обвинен за измами на стойност от милиард и половина паунда, живее свободно в Лондон"}
{"url": "http://www.focus-news.net/news/2019/03/09/2632446/okolo-10-dushi-sred-koito-i-direktorat-na-noi-silistra-sa-zadarzhani-za-izdavane-na-falshivi-dokumenti-obzor.html", "text": "Около 10 души, сред които и началникът на НОИ-Силистра - Милен Пенчев, са задържани за изготвяне на фалшиви ТЕЛК-ови решения и фалшиви документи за осигуряване на пенсия при специализирана акция. Операцията е проведена от ГД \"Борба с организираната престъпност\" и от ОДМВР-Силистра, под ръководството на Специализираната прокуратура, на територията на областите София и Силистра. Главният секретар на МВР главен комисар Ивайло Иванов обясни, че акцията е започнала рано сутринта в петък и е била свързана с данни за източване на бюджета на НОИ. По думите му процесуално-следствените действия са на прекалено ранен етап и в събота ще бъдат дадени повече подробности около случая. \"След като бъде направен анализ на събраните доказателства, ще бъде взето решение на кои хора ще бъде повдигнато обвинение\", заяви още той.  \r\nЗам.-главният прокурор Иван Гешев обясни, че групата се е занимавала от години с издаването на неистински документи за трудов стаж, с които хора с минимален или никакъв стаж се пенсионират и получават максимална пенсия. „Задържа се дебитната карта, по която се получава пенсията, докато представител на групата не изтегли 10 хил. лв., колкото струва услугата“, уточни той. „Потърпевша е държавата и всички български граждани, защото се източва бюджетът на НОИ и тези пари не отиват у хора,които наистина са работили“, добави прокурор Гешев.  \r\nМинистърът на финансите Владислав Горанов от своя страна определи случаят като изключително неприятен и отбеляза, че ако злоупотребите са продължавали с години, то може да се касае за ощетяване на държавния бюджет с милиони левове. „Нека да оставим органите на реда и прокуратурата да си свършат работата. Ако има доказани такива престъпления, това само показва до каква наглост може да достигнат злоупотребите в социалната система“, допълни Горанов.", "date": "2019.03.09", "title": "Около 10 души, сред които и директорът на НОИ-Силистра, са задържани за издаване на фалшиви документи (ОБЗОР)"}
{"url": "http://www.focus-news.net/news/2019/03/09/2632447/the-guardian-udar-pravo-v-litseto-barnie-nasochva-mey-kam-porazhenie-v-sdelkata-za-brekzit.html", "text": "Тереза Мей се запътва към второ унизително поражение, когато през следващата седмица ще предложи на парламента своята сделка за Брекзит, след като главният преговарящ от страна на ЕС Мишел Барние отхвърли молбите й за отстъпки в последната минута, пише  The Guardian . \r\nПремиерът настоя депутатите да „ се престрашат“ и  „да се почувстват длъжни“ да подкрепят сделката й. Това е заявила Мей в пламенна реч в доковете на град Гринсби, чиито жители са за излизане на Великобритания от Евросъюза.   \r\n„Един вот срещу сделката означава „ да не се приключи с Брекзит, а да се продължи да се „тъпче на едно място“ по всички други важни теми, за които хората са загрижени, при това месеци и години наред“ е предупреждението, с което министър-председателят на Великобритания се е обърнала към британските парламентаристи, като ги е предупредила, че „Ако продължим да вървим по това нанадолнище, може никога изобщо да не излезем от Евросъюза.” \r\nОбръщайки се към работници от датската фирма Ørsted, производителка на вятърни турбини, Мей е предупредила и ЕС, да направи нови отстъпки по ирландската граница – спорният въпрос, който още първият път накара много от нейните депутати да гласуват против предлаганата от нея сделка. Речта й е само дни преди последните отчаяни опити за разговори с Брюксел в края на тази седмица.   \r\nЕС “трябва също да направи своя избор”, е казала Мей. “Ние, всички сме участници в този процес. В европейски интерес е Обединеното кралство да напусне със сделка. Ние работим с тях, но решенията, които ЕС ще вземе в следващите няколко дни, ще имат огромно въздействие върху крайния резултат от вота. Европейските лидери ми казват, че съжаляват, защото времето изтича и че ние имаме само още един шанс, за да вземем правилното решение. Моето послание към тях е: удари часът за нас да действаме“.  \r\nБарние обаче незабавно сряза британския министър председател, като отговори с оферта за връщане към неговия първоначален план да се прекрати спора за  северноирландската граница, като се въведе твърд пограничен режим, нещо, на което Мей неведнъж е отговаряла, че няма да се намери британски премиер, който да го приеме, защото  се рискува да се създаде граница и в Ирландско море.   \r\nГлавният преговарящ от страна на Евросъюза отвърна с поредица от туитвания, в които съобщава, че ЕС се е ангажирал „да даде възможност на Обединеното кралство да напусне едностранно общата митническа територия, докато другите елементи от „тази спирачка“ трябва да се поддържат, за да се избегне твърда граница. Обединеното кралство няма насила да бъде принудено да остане в митническия съюз, против неговата воля.” \r\nМинистърът за Брекзит Стивън Барклей незабавно е отговорил: “При положение, че съвсем реално ни притиска крайният срок, сега не е време да се връщаме към стари аргументи. Обединеното кралство съвсем ясно постави нови предложения. Сега се нуждаем да постигнем балансирано решение дали можем да работим за двете страни.” \r\nИдеята да се остави въпросът за северноирландската граница като предпазен механизъм е яростно отхвърляна от партньорите на правителството на Мей от Демократичната юнионистка партия, които се страхуват, че така ще се стигне до изостряне на отношенията на Северна Ирландия с останалите части на Великобритания.  В петък заместник председателят на тази партия Найджъл Додс заяви: „ „Мишел Барние не е направил нито реалистично, нито осезаемо предложение. Така не се зачита нито конституционалния, нито икономически интегритет на Обединеното кралство“. \r\nМей е помолила да има две допълнителни гласувания следващата седмица, ако във вторник гласуването се провали – така да се даде възможност на депутатите да избегнат Брекзит без сделка и да могат да удължат срока за излизане.  \r\nThe Guardian е научил за още един план, който се обсъжда в момента, да се проведе трето важно гласуване незабавно след като се отхвърли приемането на варианта „без сделка“, с надежда да се насочи вниманието към разума на бунтовниците сред привържениците на Брекзит.   \r\nПравителството насочва надеждите си към договаряне на промени, които ще позволят на главния прокурор Джефри Кокс да поднови правните си съвети за възможността Обединеното кралство да затъне за неопределено време в проблемите, които да действат като спирачка за неговото напускане на Евросъюза.   \r\nДжеръми Хънт, външният министър, пак в петък е добавил известни разочарования по адрес на Уестминстър: „ Ние се сблъскваме с абсолютен популизъм и с него е трудно да се справим“, е коментирал дипломат номер едно на Великобритания. Според него  отношенията с ЕС ще бъдат „отровени за много години напред“, ако Брюксел не се съгласи да отстъпи.   Ивелина Ватова", "date": "2019.03.09", "title": "The Guardian: Удар право в лицето: Барние насочва Мей към поражение в сделката за Брекзит"}
{"url": "http://www.focus-news.net/news/2019/03/09/2632445/tass-siriyskite-voyski-vodyat-boeve-s-teroristite-v-rayona-na-abu-duhur-na-sever.html", "text": "Сирийските военни части отбиват нападенията на бандитски формирования в района на Абу-Духур, в провинция Идлиб. За това съобщава в петък новинарският портал Syria al n, цитиран от  ТАСС .  \r\nПо информация на портала военните части водят ожесточени боеве с екстремистката групировка „Хорас ад-Дин“, за която се смята, че един от филиалите на терористичната мрежа „Ал-Каида“ (в РФ – б. ТАСС)  в Сирия, както и с други отряди, съставени от наемници. \r\nБойците на групировката са се опитвали да пробият отбранителната линия на сирийската армия по линията Ес-Сукария-Брагейти-Тел-Калба, но са получили отпор. Артилерията на правителствените сили е нанесла ракетно-артилерийски удари по техните бази в Идлиб.   \r\nВ съседната провинция Хама терористични формирования са подновили обстрела срещу град Мхерде и са се опитали да проникнат в района на Сермания в долината Сахл-ел-Габу край река Оронт. Както съобщава агенция САНА, в отговор на тези опити армията е нанесла масирани удари по предните постове на противника в Хан-ес-Сибл и Маар-Шамарин южно от Идлиб.  Унищожени са укрепления командни пунктове и складове с оръжие на терористите, има убити и ранени.   \r\nВ четвъртък военното сирийско командване разшири операциите против въоръжените групировки в северните части на Сирия, които нарушават действащото примирие и нападат мирното население, което е под закрилата на армията. Военните действия обхващат големи части от провинциите Хама и Идлиб, където трябва да се създаде демилитаризираната зона.  Ивелина Ватова", "date": "2019.03.09", "title": "ТАСС: Сирийските войски водят боеве с терористите в  района на Абу-Духур на север"}
{"url": "http://www.focus-news.net/news/2019/03/09/2632450/v-stranata-ima-nad-780-hil-pchelni-semeystva-a-32-mln-evro-sa-prihodite-ot-iznos-na-med-i-pchelni-produkti-za-perioda-yanuari-noemvri-2018-g-obzor.html", "text": "В страната има над 780 хил. пчелни семейства, а 32 млн. евро са приходите от износ на мед и пчелни продукти за периода януари-ноември 2018 г. Това стана ясно по време на първата международна конференция у нас за цифровизация в пчеларството, която беше открита от министъра на земеделието, храните и горите Румен Порожанов, еврокомисарят по цифрова икономика и общество Мария Габриел и еврокомисарят по земеделие и развитие на селските райони Фил Хоган.  \r\nВ началото на събитието министър  Румен Порожанов  отчете, че макар и леко, броят на пчелните семейства в страната се увеличава, което показва, че независимо от проблемите, това е един подсектор, който има своето важно място и бъдеще. Той припомни, че благодарение на усилията на българското председателство на Европейския съвет по земеделие и комисар Хоган, за първи път има стъпки на сближаване на нивата на директни плащания в ЕС през следващия програмен период. По думите му затова за България няма намаление на финансовия пакет за директни плащания, дори има лек ръст от 0,7%. „Цифровизацията, като един цялостен процес, трябва да обхване и пчеларството“, заяви още Румен Порожанов. На сайта на министерството вече е качена Стратегията за дигитализация в земеделието, която ще бъде предложена и на Министерски съвет. Новите технологии водят до повишаване на конкурентоспособността и до вземане на по-правилни решения в сектора. В България имаме какво да надграждаме, коментира земеделският министър. Той изнесе данни, че по пчеларската програма вече са изплатени над 38 млн. лв. за четирите тригодишни периода, в които се прилага. „Отделно през последните 5 години имаме допълнително подпомагане по de minimis, по което са изплатени до момента над 15 млн. лева“, добави Порожанов. В последно време се наблюдава леко уедряване в пчеларството и средното стопанство се е увеличило от 49 пчелни семейства на 64.  \r\nБългарският еврокомисар  Мария Габриел  отбеляза, че внедряването на изкуствен интелект в селското стопанство може да помогне сектора да бъде по-интелигентен, по-прецизен и по-конкурентоспособен. В същото време да бъде и ключът към един от най-сериозните теми за пчеларите – пестицидите. Според нея земеделските стопани и пчеларите трябва да обединят сили. По думите й е нужен по-добър диалог, а цифровизацията може да предостави инструменти, от които се нуждаят и двете страни, за да им помогнат да постигнат положителни резултати. Комисар Габриел припомни, че  цифровите иновационни хъбове са приоритет и за тях има бюджет от 500 млн. евро за периода от 2016 до 2020 г.  Еврокомисарят Фил Хоган  изтъкна, че здравето на пчелите и опазването им е сериозна тема за Европейската комисия, вниманието на обществеността е насочено към намаляването на пчелните популации в целия свят. „Основна стратегическа цел за в бъдеще на новата Обща селскостопанска политика е опазването на биоразнообразието. Въпреки че заради „Брекзит“ се отваря дупка от 12 млрд. евро в европейския бюджет парите за ОСП след 2020 г. са защитени на 95%. Сега трябва да се защитят и останалите 5 процента“, каза Хоган. Предложението на еврокомисаря е бюджетът за пчеларските програми да се завиши от 36 на 62 млн. евро. Според него трябва да се отделят повече средства за извършване на изследвания по отношение на заболяванията сред пчелите. По думите му научните звена могат да помогнат и на българските пчелари. Еврокомисарят препоръча подсекторът да се обедини и на европейско ниво в по-голяма степен, за да се възползва от добрите практики на ЕС. Разработено е европейско партньорство за иновации и има много изследователи, които се занимават с проблемите  в пчеларството. Например съществуват приложения за мониторинг, с които могат да се следят пчелите без да се отваря кошерът и те да изпращат сигнал на мобилния телефон, когато е необходимо човек да се намеси.   \r\nКонференцията „Цифровизация в пчеларството: ползи и предизвикателства“ се организира от Сдружение за биологично пчеларство и фондация „Златен мед“ с подкрепата на Министерството на земеделието, храните и горите. \r\nДаяна ДЮЛГЕРОВА", "date": "2019.03.09", "title": "В страната има над 780 хил. пчелни семейства, а 32 млн. евро са приходите от износ на мед и пчелни продукти за периода януари-ноември 2018 г. (ОБЗОР)"}
{"url": "http://www.focus-news.net/news/2019/03/09/2632455/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "От белгийските митнически власти предупреждават компаниите да побързат да изпращат товари и стоки за Великобритания преди Брекзит, за да избегнат очаквания хаос, ако няма сделка, пише  The Daily Express .  \r\nОт митниците на Белгия призовават за незабавна „Брекзит пауза“ веднага след 29 март, тъй като ще се въвеждат нови контроли при трансграничната търговия с Обединеното кралство. Тези призиви се появяват в момент, когато се усеща засилваща се несигурност, че Тереза Мей няма да може да си осигури необходимите компромиси за своя проект за Брекзит, за да успее да спечели подкрепата на британските депутати. Кристиан Вандервьорен, главен изпълнителен директор на белгийските митници, заяви, че компаниите е добре да експортират колкото е възможно повече стоки за Великобритания преди Брекзит.   \r\nТой каза: “Кои сме ние, митниците, да даваме световни указания на бизнеса? Но въпреки това ние все пак се обръщаме към малкия и средния бизнес, както и към всички други да поизчакат. Но ако е нужно, направете своя износ за вашите получатели преди 29 март. ” \r\nШефът на митниците твърди, че по-големите фирми, “като фармацевтичните компании и автомобилните манифактуристи ” от „месеци наред вече складират стоки в Обединеното кралство“, за да избегнат евентуални неприятни последици от Брекзит.  \r\nТой обаче се притеснява, че по-голяма част от белгийските компании, които силно се надяват да продължат да търгуват с Острова, не са достатъчно подготвени да се оправят за 21 дни до Брекзит.   \r\nОчаква се, че пристанището в Зеебрюж, което е сред главните в Белгия като импортно-експортен хъб, ще трябва да обработва около милион допълнителни декларации за внос и четири милиона и половина експортни декларации, когато Великобритания напусне единния пазар на ЕС и митническия съюз.   \r\nГ-н Вандервьорен пояснява, че тяхната служба е „изпратила писмени съобщения на около 22 000 компании, които търгуват с Острова, за да им каже, че трябва да си осигурят нужния им за внос и износ номер EORI. „Днес (петък – бел. ред.), само три седмици преди Брекзит, митниците получиха едва 4 700 положителни отговора. Създадохме дори кол център, за да се отговаря веднага на въпросите им за митническите лицензии.“ \r\nБелгия ще се окаже сред най-засегнатите от Брекзит без сделка. Девет на сто от целия експорт на страната отива във Великобритания, като стойността му се оценява на около 32 милиарда евро общо. Най-важните индустрии в страната са транспортни средства, химикали, храни и напитки, текстил и облекло, като 30 процента от тяхната продукция заминава за Острова.  \r\n Предупреждения се отправят също и за железопътните услуги между Париж и Лондон, както и за огромните опашки, които се очакват на границата, след като французите поставиха вече гишета с надписи „Брекзит“. Митническите служители смятат, че в значителна степен ще се повлияят услугите на експреса Eurostar между френската и британската столица след напускането на ЕС.Граничните служители наложиха тъй наречената стачка „работи според правилата“ и настояха да получат подкрепление още преди Брекзит.  \r\nВенсан Томазо от френския митнически съюз UNSA казва: “Готвим се контролът да е съвсем стриктен.” \r\n*** Най-издирваният в Индия човек се казва Нирав Моди. Той е обвинeн в измами за милиард и половина британски паунда, но това не му пречи да живее свободно в Лондон, пише в днешния си брой  The Telegraph .   \r\nМилиардерът, който се смята за магнат в бизнеса с диаманти, е бил проследен от репортери на вестник до апартамент в лондонския Уестенд, чиято цена е осем милиона паунда.  \r\nМиналата година Нирав Моди е напуснал Индия, след като е бил заподозрян в най-голямата банкова измама в историята на южноазиатската държава. \r\nМоди е на 48 години, бижутер, който работи с диаманти, а бижутата му красят редица холивудски звезди. Той решава да бяга, след като му е повдигнато обвинение, че е измамил индийска държавна банка на стойност от милиард и половина британски паунда.   \r\nПо настояване на индийските власти през юли 2018 година Интерпол е издал червено известие за неговото издирване и арест, но той продължава да е в неизвестност и на свобода. Докато репортерите на The Telegraph не го откриха и не го проследиха до апартамент с три спални, заемащ половин етаж в  представителната кула Centre Point в Уестенд на Лондон. \r\n***  Тереза Мей се запътва към второ унизително поражение, когато през следващата седмица ще предложи на парламента своята сделка за Брекзит, след като главният преговарящ от страна на ЕС Мишел Барние отхвърли молбите й за отстъпки в последната минута, пише  The Guardian . \r\nПремиерът настоя депутатите да „ се престрашат“ и  „да се почувстват длъжни“ да подкрепят сделката й. Това е заявила Мей в пламенна реч в доковете на град Гринсби, чиито жители са за излизане на Великобритания от Евросъюза.   \r\n„Един вот срещу сделката означава „ да не се приключи с Брекзит, а да се продължи да се „тъпче на едно място“ по всички други важни теми, за които хората са загрижени, при това месеци и години наред“ е предупреждението, с което министър-председателят на Великобритания се е обърнала към британските парламентаристи, като ги е предупредила, че „Ако продължим да вървим по това нанадолнище, може никога изобщо да не излезем от Евросъюза.” \r\nОбръщайки се към работници от датската фирма Ørsted, производителка на вятърни турбини, Мей е предупредила и ЕС, да направи нови отстъпки по ирландската граница – спорният въпрос, който още първият път накара много от нейните депутати да гласуват против предлаганата от нея сделка. Речта й е само дни преди последните отчаяни опити за разговори с Брюксел в края на тази седмица.   \r\nЕС “трябва също да направи своя избор”, е казала Мей. “Ние, всички сме участници в този процес. В европейски интерес е Обединеното кралство да напусне със сделка. Ние работим с тях, но решенията, които ЕС ще вземе в следващите няколко дни, ще имат огромно въздействие върху крайния резултат от вота. Европейските лидери ми казват, че съжаляват, защото времето изтича и че ние имаме само още един шанс, за да вземем правилното решение. Моето послание към тях е: удари часът за нас да действаме“.  \r\nБарние обаче незабавно сряза британския министър председател, като отговори с оферта за връщане към неговия първоначален план да се прекрати спора за  северноирландската граница, като се въведе твърд пограничен режим, нещо, на което Мей неведнъж е отговаряла, че няма да се намери британски премиер, който да го приеме, защото  се рискува да се създаде граница и в Ирландско море.   \r\nГлавният преговарящ от страна на Евросъюза отвърна с поредица от туитвания, в които съобщава, че ЕС се е ангажирал „да даде възможност на Обединеното кралство да напусне едностранно общата митническа територия, докато другите елементи от „тази спирачка“ трябва да се поддържат, за да се избегне твърда граница. Обединеното кралство няма насила да бъде принудено да остане в митническия съюз, против неговата воля.” \r\nМинистърът за Брекзит Стивън Барклей незабавно е отговорил: “При положение, че съвсем реално ни притиска крайният срок, сега не е време да се връщаме към стари аргументи. Обединеното кралство съвсем ясно постави нови предложения. Сега се нуждаем да постигнем балансирано решение дали можем да работим за двете страни.” \r\nИдеята да се остави въпросът за северноирландската граница като предпазен механизъм е яростно отхвърляна от партньорите на правителството на Мей от Демократичната юнионистка партия, които се страхуват, че така ще се стигне до изостряне на отношенията на Северна Ирландия с останалите части на Великобритания.  В петък заместник председателят на тази партия Найджъл Додс заяви: „ „Мишел Барние не е направил нито реалистично, нито осезаемо предложение. Така не се зачита нито конституционалния, нито икономически интегритет на Обединеното кралство“. \r\nМей е помолила да има две допълнителни гласувания следващата седмица, ако във вторник гласуването се провали – така да се даде възможност на депутатите да избегнат Брекзит без сделка и да могат да удължат срока за излизане.  \r\nThe Guardian е научил за още един план, който се обсъжда в момента, да се проведе трето важно гласуване незабавно след като се отхвърли приемането на варианта „без сделка“, с надежда да се насочи вниманието към разума на бунтовниците сред привържениците на Брекзит.   \r\nПравителството насочва надеждите си към договаряне на промени, които ще позволят на главния прокурор Джефри Кокс да поднови правните си съвети за възможността Обединеното кралство да затъне за неопределено време в проблемите, които да действат като спирачка за неговото напускане на Евросъюза.   \r\nДжеръми Хънт, външният министър, пак в петък е добавил известни разочарования по адрес на Уестминстър: „ Ние се сблъскваме с абсолютен популизъм и с него е трудно да се справим“, е коментирал дипломат номер едно на Великобритания. Според него  отношенията с ЕС ще бъдат „отровени за много години напред“, ако Брюксел не се съгласи да отстъпи.", "date": "2019.03.09", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/09/2632453/sport-uspehi-za-balgarskiya-badminton-v-portugaliya.html", "text": "България  започна успешно участието си на  турнира по бадминтон в Калдас да Райна, Португалия, с награден фонд 10 хиляди долара. \r\nВ първия кръг на сингъл за мъжете Даниел Николов победи Талар Ла (Индия) с 21:8, 21:12 за 32 минути. Следващият му съперник е Арам Махмуд (Холандия). \r\nИван Русев отпадна на старта след загуба от Чжъ Со Теск (Малайзия) с 15:21, 14:21 за 30 минути.  Димитър Янакиев продължава силното си участие на сингъл. В четвъртък той има три победи в квалификациите, а в петък постигна четвърти пореден успех. \r\nПри жените Мария Делчева постигна победа в първия кръг над Абигейл Холдън (Англия) с 21:18, 16:21, 24:22 за 53 минути.    \r\nСмесената двойка Мария Мицова и Алекс Влаар се класира за четвъртфиналите. В първия кръг Мицова-Влаар надделяха над Витали Дуркин и Нина Вислова (Русия) с 21:16, 21:13 за 38 минути, а после елиминираха и четвъртите Ли-Вей По и Чин Хуей Чан (Тайван) с 21:19, 21:18 за 31 минути. \r\nВ събота Мицова и Влаар ще играят срещу Ян Колин Фьолкер и Ева Янсен, Германия.", "date": "2019.03.09", "title": "Спорт: Успехи за българския бадминтон в Португалия"}
{"url": "http://www.focus-news.net/news/2019/03/09/2632454/pregled-na-mezhdunarodnite-novini-do-6-chasa-agentsiya-fokus.html", "text": "Полицията в Истанбул използва сълзотворен газ срещу хиляди жени, които се насочиха към един от централните булеварди в града за неразрешено шествие по повод Международния ден на жената, предава кореспондент на  APF . \r\nПолицията отблъсна участничките на входа на главната пешеходна търговска улица в града, съобщи кореспондентът на агенцията. Дамите са носили пурпурни перуки и маски, допълва медията. \r\nНе се привеждат други подробности. \r\n***  Водещи членове на Германската социалдемократическа партия (ГСДП) изключиха възможността Анегрет Крамп-Каренбауер, която застана начело на Християндемократическия съюз (ХДС), да наследи Ангела Меркел на канцлерския пост, отбелязва изданието  Der Spiegel . \r\n„Ако Меркел се опита да предаде Канцлерството на Крамп-Каренабауер, ще се стигне веднага до нови избори“, категоричен бе Йоханес Карс, неформалният лидер на консервативните кръгове сред германските социалдемократи. „Никой в редиците на ГСДП няма да се съгласи“, изрази увереност Карс.  \r\nПодобно мнение изрази председателят на младежката организация на германските социалдемократи Кевин Кюнерт, както и един от регионалните лидери на ГСДП в провинция Северен Рейн-Вестфалия Себастиан Хартман. „Ако Меркел подаде оставка, това би било равносилно на прекратяване на работната основа на това правителство. Определено не бихме могли да вземем участие в такъв трансфер на власт\", подчерта Кюнерт. \r\n„Подписахме коалиционно споразумение с Меркел като канцлер\", каза ръководителят на партията в провинция Северен Рейн-Вестфалия. „Наблюдаваме ситуацията и със сигурност няма да направим нищо, за да тушираме кризата в ръководството на ХДС. Ще трябва да сдържаме нервите си“, коментира Хартман. \r\n***  Лидерът на венецуелската опозиция Хуан Гуайдо възложи отговорността за срива в електрическата мрежа в страната на властите в Каракас и призова за смяната й, предава кореспондент на  TAСС . \r\nГуайдо подчерта, че не вярва прекъсването на тока почти в цялата страна да е резултат от „саботаж“. „Всички знаем, че причините се коренят в лошото състояние на мрежата заради корупцията“, допълни Гуайдо на митинг в Каракас. \r\n*** САЩ привлякоха под отговорност бившия венецуелски вицепрезидент Тарек ел-Аисами, предава AFP. В петък те го обвиниха, че нарушава наложените санкции. Преди две години той беше обявен за „цар“ на наркотиците, защото го заподозряха, че прикрива накотрафикантите.   \r\nАисами и бизнесменът Самарк Лопес Бело са обвинени в Ню Йорк за нарушаване на американските санкции, като използват частни самолети, за да организират срещи по света. \r\n\"Ел Аисами и Лопес Бело използват частни самолети, за да си организират частни срещи навскядъе по планетата, включително и в Турция, и в Русия. Необходимо е да се налагат санкции и срещу отделни лица, които се опитват да се сдобият с власт и да държат нещата под контрол като заобикалят закона“, е заявил Ангел Мендес, специален агент на вътрешния министър в изявлението си. \r\n*** Еврокомисията (ЕК) в най-скоро време ще приключи с антимонополно разследване във Федерална република Германия срещу компаниите BMW, Daimler и концерна Volkswagen Group. Те са заподозрени, че са постигнали споразумение помежду си за внедряване на технология за пречистване на отпадъчните газове, предава  ТАСС , като цитира публикация в петък на германското списание Spiegel, което се позовава на собствени източници.  \r\nРазмерите на глобите може да стигнат до един милиард евро. Най-много изглежда, че ще плащат от BMW, компанията е отказала да сътрудничи на следствието. От редакцията на списанието съобщават, че автопроизводителите отказват да правят всякакви коментари докато не приключи следствието. Освен това те възнамеряват да оспорят евентуалната глоба в съда.   \r\nОще в края на юли 2018 година Der Spiegel съобщи, че германските производители на коли още от 90-те години съгласуват действията си по производството и покупката на детайли за автомобилите, дори и по монтирането на механизмите за пречистване на въздуха от изгорелите газове при колите, които ползват дизелово гориво. През този период са проведени около 60 работни срещи, в които са участвали над 200 служители на трите компании. Целта на производителите била да сведат до минимум конкуренцията помежду си, а през октомври 2018-та контролните органи на Евросъюза са извършили проверка и в трите германски автомобилни гиганта, пише Der Spiegel. \r\n*** Електрозахранването във венецуелската столица започва да се възстановява. За това съобщава кореспондентът на  ТАСС  от мястото на събитието, предава руската телеграфна агенция.  \r\nОколо 14:00 (21:00 московско време – б.ТАСС) в петък в община Чакао, източно от центъра на столицата, са започнали да работят светофарите и уличното осветление, включено е било и осветлението в някои от автотунелите по градските централни магистрали. Все пак светофарите работят все още частично, съобщава кореспондентът на ТАСС. \r\nПо информация от жителите на града, светлината се е върнала и в райони, които са още пò на изток от Чакао. Някои магазина са възстановили работата си. В тях се образуват дълги опашки. Край други, които все още са затворени, се събират тълпи от хора, за да бъдат сред първите, когато пуснат електричеството. \r\nМалко по-рано държавната телевизия е съобщила, че започва възстановяване на електрозахранването на венецуелската столица. \r\n*** Американският космически кораб „Дракон“, който извършваше пробен полет в безпилотен режим, в петък в 08:45 източно време в САЩ (16:45 московско време – б. ТАСС), се приводни в Атлантическия океан на 360 клм от крайбрежието на Флорида, предава  ТАСС . Информацията е на Националното управление по аеронавтика и изследване на космическото пространство (NASA). \r\nВ последния участък от траекторията, преди самото приводняване корабът е бил съпровождан от самолет на NASA. В съобщението, което е публикувано на сайта на Националното управление, се казва още, че корабът е бил очакван от спасителен плавателен съд, който да го качи на борда си, веднага щом „Дракон“ се докоснал до водната повърхност, към него са се отправили скоростни катери.   \r\nСлед като космическия кораб пристигне на американския космодрум, специалисти от SpaceX и NASA ще направят подробен анализ за работата на корабните системи. Ако не бъдат открити никакви проблеми, през юли корабът ще бъде изстрелян с двама пилоти на борда – Боб Бенкъм и Дъг Харли, които трябва да прекарат няколко седмици на Международната космическа станция (МКС). Ако техният полет е успешен, тогава NASA ще вземе решение да сертифицира „Дракон“ за редовни полети до нея.   \r\nКорабът беше изведен в орбита миналата събота с ракета-носител Falcon 9  на компанията SpaceX от космодрума „Канаверал“ в щата Флорида. Той е модификация на товарната капсула „Дракон“, която от 2012 година доставя товари на МКС. При сегашния полет на борда му е имало около 200 кг товар, научна апаратура за измерване на полетните параметри, а също и манекен в скафандър.   \r\nПрез 2011 година приключи програмата за космически полети, при която многократно бе използван Space Shuttle. След това американските астронавти използваха руските кораби \"Союз\", но след успешно приключване на изпитанията на „Дракон“, САЩ ще имат собствен пилотиран товарен кораб.   \r\n*** Платформата на Прищина (за диалог с Белград) е трети и последен удар по самия диалог, е заявила Ана Брнабич, премиер на Сърбия, пред репортерите в петък в Белград, съобщава  радио b92  на електронната си страница. Тя е говорила след среща на Съвета за национална сигурност. Според нея, документът е в противоречие със здравия разум, а реакцията на Сърбия, „както винаги, ще бъде премерена“.  \r\nБрнабич е заявила на репортерите, че на срещата са стигнали до заключение, че приемането на тази платформа, без съмнение, е „ трети и последен удар по диалога между Белград и Прищина“.   \r\n\"Първият удар беше, когато Прищина не зачете споразумението от Брюксел. Днес (петък – бел. ред.) стават 2,149 дни от подписването на Споразумението, а Прищина не направи нищо, не е въвела в практика дори една буква от този документ. Нищо не излезе от Общността на сръбските общини (ОСО), а тя беше единственото задължение на Прищина и гръбнакът на това съглашение“, е обяснила Брнабич.   \r\nВторият удар по диалога, е пояснила тя, беше когато се въведоха митата върху стоките от Сърбия и Босна и Херцеговина.  \r\nПремиерът припомнила, че те бяха въведени на 6 ноември „ и в отговор на реакцията на международната общност Прищина ги повиши до абсурдните 100 процента.\"  \r\n\"До днес те не са отменени. Прищина изпрати ясно послание, както на ЕС, така и на САЩ, че таксите няма да се премахнат и това беше вторият удар. Третият последен удар е приемането на тази платформа. Тя противоречи на здравия разум“, е мнението на премиера на Сърбия Ана Брнабич.   \r\n\"Реакцията на Сърбия ще бъде премерена. Ще внимаваме как ще реагираме, ще анализираме всички аспекти. Тя ще е отговорна, но трябва да кажа, че по всяко време ние сме наясно как трябва да браним интересите на Република Сърбия и нейните граждани,\" заявява министър председателят на Сърбия и отново повтаря, че „платформата е в противоречие със здравия разум, документът иска време, за да бъде анализиран, но едно нещо е ясно: това е документ срещу всеки един компромис, срещу бъдещия диалог, той не казва нищо за живота на сърбите в Косово. Ние ще продължим да анализираме документа, но моят извод е, че той противоречи на разума\". Това е казала Брнабич след края на срещата на Съвета за национална сигурност в Белград.   \r\n„С всички свои стъпки, които е предприела до този момент, Прищина се насочва срещу Белград, системно се опитва да спре диалога, тъй че не може да има компромис. В Сремска Митровица президентът на Сърбия ще говори пред гражданите за тази платформа и за това каква ще е реакцията на Сърбия“, пояснява Брнабич. \r\n*** Засега американската администрация не е приемала решение да предприеме  едностранни санкции  спрямо държави, които подкрепят президента на Венецуела Николас Мадуро, но не изключва тази възможност в бъдеще. За това е обявил в петък на брифинг с журналистите специалният пратеник на САЩ за Венецуела Елиът Ейбрамс, информира  ТАСС .    \r\n\"Винаги е възможно да се предприемат вторични санкции. Засега обаче ние не мислим за тях. А и на мен никак не ми се иска да се замислям дали ще бъдем принудени да стигнем до тях \", е заявил дипломатът. Това е неговият отговор на въпрос дали във връзка със ситуацията във Венецуела САЩ възнамеряват да предприемат санкции по отношение, в частност, на Индия, Русия и Куба. \r\nОсвен това Ейбрамс е обявил, че предприетите спрямо Венецуела мерки може да бъдат отменени. „От самото начало говорим, че санкциите, които предприехме, са временна мярка. Всички уведомления от страна на финансовото министерство на САЩ поясняват, че санкциите могат да бъдат отменени. Целта е в това да се накарат хората да променят поведението си. Затова и при налагането на санкции и отмяната на [американските] визи [за редица категории венецуелци] ние си даваме ясна сметка, че тези стъпки ще бъдат отменени, ако те променят схемата на своето поведение“, е отбелязал Ейбрамс. \r\n*** В петък бразилският президент Жаир Болсонаро обяви, че ще посети Китай до края на тази година, предава  AFP .   \r\n Така той е посочил, че страната му е много по-отворена към държава, която преди време беше обвинил, че се опитва икономически „да купи“ Бразилия.  \r\n\"Потвърдих пред посланика, че по-късно през годината ще пътувам до Китай,\" Това е заявил пред репортерите крайно десният бразилски лидер след срещата си с посланика на Китай Янг Уънмин.   \r\n\"Ние искаме да стигнем до всяка точка на света, да развиваме нашата търговия, да отворим аншите граници,\" твърди Болсонаро. \r\nДържавната новинарска агенция Agencia Brasil по-късно е уточнила, че пътуването ще се състои през втората половина на годината, но не е уточнила дати.   \r\nПосланик Янг е съобщил, че китайският президент Си Дзинпин ще посети Бразилия за срещата на върха на страните, членки от БРИКС – Бразилия, Русия, Индия, Китай и Южна Африка, но датата за нея все още не е уточнена.   \r\nКитай е основният търговски партньор на Бразилия и през 2018 година износът за него е представлявал 27.8 процента от общия износ на най-голямата латиноамериканска страна.   \r\nПо време на своята кандидат-президентска кампания Болсонаро заяви, че иска Китай да купува „в Бразилия“, но да не „купува“ Бразилия. \r\n*** Турски и руски военноморски сили проведоха съвместна маневра в Черно море, е съобщило в петък руското военно министерство, предава турската осведомителна агенция  Anadolu Agency .   \r\nДва руски кораба – патрулният „Василий Биков“ и морският траулер „Валентин Пикул“, и два турски - военноморската корвета „Бургазада“ и миноносецът „Акчай“ участваха в учение, проведено недалеч от пристанище Новоросийск, се казва в съобщението от военното ведомство на РФ.  В него се пояснява, че военноморските сили на двете държави работят заедно да симулират надеждна навигация на плавателните съдове в условия на морско минно поле.   \r\nУчението е част от националните военноморски игри на Турция „Синя Родина 2019“.   \r\n*** Разполагането на руските зенитни ракетни системи С-400 в Турция започва през октомври. Това е съобщил турският министър на отбраната Хулуси Акар в петък, предава  ТАСС .  \r\n\"Разполагането на С-400 започва през октомври. В момента военновъздушните сили разучават в какви райони ще бъде най-удобно да ги разположим.“, е уточнил той.   \r\nРъководителят на военното ведомство отново е изтъкнал, че  да се купят именно руски системи за отбрана „ не е предпочитание на Турция, а принудителна мярка“. По думите на Анкара С-400 са нужни, за да „осигурят защита на жителите на страната“.   \r\nОсвен това военният министър е добавил, че Анкара и Вашингтон „продължават преговорите за възможна доставка на американските ракетни зенитни комплекси Patriot.  \r\nПрез ноември 2016 година Турция и РФ започнаха преговори за закупуването на С-400. През септември 2017 година в Русия потвърдиха, че двете държави са сключили договор, а президентът Реджеп Ердоган заяви, че е внесен и аванс по сделката. В средата на юни 2018-та военно-дипломатически източник съобщи на ТАСС, че предприятия от военно-отбранителния комплекс на Русия са получили задача през май 2019  година да приключат с производството на руските комплекси С-400 за Турция. \r\nС-400 \"Триумф\" е далекобойна зенитна ракетна система, предназначена за унищожаване на авиация, крилати и балистични ракети, в това число и със среден радиус на действие, може да се използва и срещу наземни обекти. \r\n*** Сирийските военни части отбиват нападенията на бандитски формирования в района на Абу-Духур, в провинция Идлиб. За това съобщава в петък новинарският портал Syria al n, цитиран от  ТАСС .  \r\nПо информация на портала военните части водят ожесточени боеве с екстремистката групировка „Хорас ад-Дин“, за която се смята, че един от филиалите на терористичната мрежа „Ал-Каида“ (в РФ – б. ТАСС)  в Сирия, както и с други отряди, съставени от наемници. \r\nБойците на групировката са се опитвали да пробият отбранителната линия на сирийската армия по линията Ес-Сукария-Брагейти-Тел-Калба, но са получили отпор. Артилерията на правителствените сили е нанесла ракетно-артилерийски удари по техните бази в Идлиб.   \r\nВ съседната провинция Хама терористични формирования са подновили обстрела срещу град Мхерде и са се опитали да проникнат в района на Сермания в долината Сахл-ел-Габу край река Оронт. Както съобщава агенция САНА, в отговор на тези опити армията е нанесла масирани удари по предните постове на противника в Хан-ес-Сибл и Маар-Шамарин южно от Идлиб.  Унищожени са укрепления командни пунктове и складове с оръжие на терористите, има убити и ранени.   \r\nВ четвъртък военното сирийско командване разшири операциите против въоръжените групировки в северните части на Сирия, които нарушават действащото примирие и нападат мирното население, което е под закрилата на армията. Военните действия обхващат големи части от провинциите Хама и Идлиб, където трябва да се създаде демилитаризира", "date": "2019.03.09", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/09/2632456/aktualna-patna-obstanovka.html", "text": "Температурите са в интервала от  - 2 ° до 13°. Времето над страната е предимно ясно. Вятър духа в областите: Кърджали, Силистра и Шумен. Пътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Ограничена до 100 м е видимостта в района на гр. Сандански /обл. Благоевград/ поради мъгла. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Пазарджик: \r\nДо 31.05.2019 г. движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното в посока София, поради ремонтни дейности на платното в посока Бургас. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\n\t\t\t   Движение с повишено внимание по път Полски Тръмбеш - Дебелец в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движение с повишено внимание по път Менгишево – Плъстина от км 0+000 до км 3+247 поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.09", "title": "Актуална пътна обстановка"}
{"url": "http://www.focus-news.net/news/2019/03/09/2632457/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . По границите със Сърбия, Северна Македония, Гърция, Турция и Румъния движението е нормално.", "date": "2019.03.09", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/03/09/2632443/anadolu-agency-turtsiya-rusiya-i-turtsiya-provezhdat-savmestno-voenno-morsko-uchenie-v-cherno-more.html", "text": "Турски и руски военноморски сили проведоха съвместна маневра в Черно море, е съобщило в петък руското военно министерство, предава турската осведомителна агенция  Anadolu Agency .   \r\nДва руски кораба – патрулният „Василий Биков“ и морският траулер „Валентин Пикул“, и два турски - военноморската корвета „Бургазада“ и миноносецът „Акчай“ участваха в учение, проведено недалеч от пристанище Новоросийск, се казва в съобщението от военното ведомство на РФ.  В него се пояснява, че военноморските сили на двете държави работят заедно да симулират надеждна навигация на плавателните съдове в условия на морско минно поле.   \r\nУчението е част от националните военноморски игри на Турция „Синя Родина 2019“.   .  Ивелина Ватова", "date": "2019.03.09", "title": "Anadolu Agency (Турция): Русия и Турция провеждат съвместно военно-морско учение в Черно море"}
{"url": "http://www.focus-news.net/news/2019/03/09/2632452/the-daily-express-brekzit-kato-bomba-rakovodstvoto-na-belgiyskite-mitnitsi-preduprezhdava-firmite-da-ne-ekspedirat-tovari-za-velikobritaniya-sled-kato-napusne-es.html", "text": "От белгийските митнически власти предупреждават компаниите да побързат да изпращат товари и стоки за Великобритания преди Брекзит, за да избегнат очаквания хаос, ако няма сделка, пише  The Daily Express .  \r\nОт митниците на Белгия призовават за незабавна „Брекзит пауза“ веднага след 29 март, тъй като ще се въвеждат нови контроли при трансграничната търговия с Обединеното кралство. Тези призиви се появяват в момент, когато се усеща засилваща се несигурност, че Тереза Мей няма да може да си осигури необходимите компромиси за своя проект за Брекзит, за да успее да спечели подкрепата на британските депутати. Кристиан Вандервьорен, главен изпълнителен директор на белгийските митници, заяви, че компаниите е добре да експортират колкото е възможно повече стоки за Великобритания преди Брекзит.   \r\nТой каза: “Кои сме ние, митниците, да даваме световни указания на бизнеса? Но въпреки това ние все пак се обръщаме към малкия и средния бизнес, както и към всички други да поизчакат. Но ако е нужно, направете своя износ за вашите получатели преди 29 март. ” \r\nШефът на митниците твърди, че по-големите фирми, “като фармацевтичните компании и автомобилните манифактуристи ” от „месеци наред вече складират стоки в Обединеното кралство“, за да избегнат евентуални неприятни последици от Брекзит.  \r\nТой обаче се притеснява, че по-голяма част от белгийските компании, които силно се надяват да продължат да търгуват с Острова, не са достатъчно подготвени да се оправят за 21 дни до Брекзит.   \r\nОчаква се, че пристанището в Зеебрюж, което е сред главните в Белгия като импортно-експортен хъб, ще трябва да обработва около милион допълнителни декларации за внос и четири милиона и половина експортни декларации, когато Великобритания напусне единния пазар на ЕС и митническия съюз.   \r\nГ-н Вандервьорен пояснява, че тяхната служба е изпратила писмени съобщения на около 22 000 компании, които търгуват с Острова, за да им каже, че трябва да си осигурят нужния им за внос и износ номер EORI. „Днес (петък – бел. ред.), само три седмици преди Брекзит, митниците получиха едва 4 700 положителни отговора. Създадохме дори кол център, за да се отговаря веднага на въпросите им за митническите лицензии.“ \r\nБелгия ще се окаже сред най-засегнатите от Брекзит без сделка. Девет на сто от целия експорт на страната отива във Великобритания, като стойността му се оценява на около 32 милиарда евро общо. Най-важните индустрии в страната са транспортни средства, химикали, храни и напитки, текстил и облекло, като 30 процента от тяхната продукция заминава за Острова.  \r\n Предупреждения се отправят също и за железопътните услуги между Париж и Лондон, както и за огромните опашки, които се очакват на границата, след като французите поставиха вече гишета с надписи „Брекзит“. Митническите служители смятат, че в значителна степен ще се повлияят услугите на експреса Eurostar между френската и британската столица след напускането на ЕС.Граничните служители наложиха тъй наречената стачка „работи според правилата“ и настояха да получат подкрепление още преди Брекзит.  \r\nВенсан Томазо от френския митнически съюз UNSA казва: “Готвим се контролът да е съвсем стриктен.”  Ивелина Ватова", "date": "2019.03.09", "title": "The Daily Express: Брекзит като бомба: Ръководството на белгийските митници предупреждава фирмите да не експедират товари за Великобритания след  като напусне ЕС"}
{"url": "http://www.focus-news.net/news/2019/03/09/2632458/predstoyashti-sabitiya-v-stranata-za-9-mart-agentsiya-fokus.html", "text": "*** \r\nОт 14.30 часа в Централния военен клуб ще се проведе конференция, организирана от Алианса на консерваторите и реформистите в Европа на тема: „Бъдещето на Европа: Традиционализъм, християнски ценности, патриотизъм.“ Домакин на събитието е евродепутатът и заместник-председател на ВМРО Ангел Джамбазки. В събитието ще участват Красимир Каракачанов – заместник министър-председател по обществения ред и сигурността и министър на отбраната,  и Нено Димов – министър на околната среда и водите. \r\n*** \r\nОт 11.00 часа в голямата зала на Софийската опера и балет ще се проведе първата среща на Вагнеровото общество в България за 2019 година. \r\n*** \r\nОт 10.30 часа на жп гара Буново НФСБ ще почете паметта на невинните жертви при терористичния акт на жп гара Буново. На поклонението ще присъстват председателят на партията Валери Симеонов и депутати от НФСБ. \r\n*** \r\nОт 13.00 часа на улица „Врабча“ 23 ръководството на ПП АБВ ще даде пресконференция. \r\n*** \r\nОт 13.00 часа пред резиденция “Лозенец” (ул. “Милин Камък” 70) млади социалисти от София ще се съберат, за да поискат паркът на резиденцията да стане достъпен за всички столичани. \r\n*** \r\nОт 13.30 часа в Телерик Академия ще се проведе DigiGirlz - единствената по рода си тех работилница за момичета, на възраст 7-13 години. \r\n*** \r\nОт 19.00 часа бул. „Витоша“ 32 Памбос Агапиу организира Латино стрийт карнавал и безплатни уроци. \r\n*** \r\nОт 19.30 Международната програма на ДНК-пространство за съвременен танц и пърформанс – „Мигриращо тяло“ започва 2019 година часа с два спектакъла – Jumpcore и Noish. \r\n*** \r\nОт 20.30 часа в Театър Азарян, сцена Backstage, ще бъде представен спектакълът „Животът е сън”. \r\n*** \r\nВ зала „Скаптопара“ ще се проведе Втори международен турнир „Golden Pirin Cup”. \r\n*** \r\nОт 11.30 часа в Етнографския музей на ул. „Славянска“ 69 ще се проведе музейна лекция на тема „Освобождението на България и Източния въпрос (1876 – 1878 г.)“. \r\n*** \r\nОт 12.00 часа пред паметника на благодарността до сградата на Община Бургас по повод 10 март – Национален ден за честване спасяването на българските евреи от Холокоста, Център за еврейско-българско сътрудничество АЛЕФ ще отдаде почит на смелите и достойни представители на бургаската общественост, които преди 76 години са поели риска да защитят и спасят своите съграждани евреи от ешелоните на смъртта.   \r\n*** \r\nОт 19.00 часа в Държавната опера Тони Димитрова ще изнесе концерт по проекта „Моите неизпратени писма“. \r\n*** \r\n В село Приселци ще се проведе традиционният празник „Пали кош“. \r\n*** \r\nОт 09.00 часа в „Гранд хотел Янтра“ Жени ГЕРБ ще проведат осмата си политическа академия „България с хоризонт Европа 2023“. Встъпителни думи ще кажат председателят на ПГ на ГЕРБ и зам.-председател на партията Цветан Цветанов, председателят на Жени ГЕРБ Ирена Соколова и кметът на Велико Търново Даниел Панов. Гост-лектори ще бъдат министърът на културата Боил Банов, министърът на здравеопазването Кирил Ананиев, земеделският министър Румен Порожанов, евродепутатите от ГЕРБ/ЕНП Андрей Новаков, Ева Майдел, Андрей Ковачев, Владимир Уручев и Емил Радев, ръководителят на Бюрото на Фондация „Конрад Аденауер“ в София Торстен Гайслер, политологът Антон Тодоров, социалният антрополог Харалан Александров, доц. Велина Тодорова от Комитета на ООН по правата на детето и председателят на УС на Съвет на жените в бизнеса в България Боряна Манолова и еврокомисарят Мария Габриел. \r\n***  \r\nОт 10.00 часа в парк ''Дружба'' ще се проведе масова тренировка на открито.  \r\n*** \r\nОт 11.00 часа в читалище „Искра“ във Велико Търново, ще гостува спектакълът на ДКТ „Иван Радоев” – Плевен „Грозното патенце“. \r\n***  \r\nОт 14.00 часа в клуб 7 ще се проведе среща с футболния анализатор Матей Христов. \r\n*** \r\nВ 08.45 часа в Пункт за базиране Варна ще се проведе ритуал за посрещане на минен ловец „Цибър“ от състава на флотилия бойни и спомагателни кораби.  \r\n*** \r\nОт 10.30 часа в Куклена зала на ДКТ ще бъде представена постановката „Дядо вади ряпа“ от Мариета Ангелова. \r\n*** \r\nОт 11.00 часа в „Хижата“ ще се проведе Празник „Масленица”, организиран от Клуб на съотечествениците „Вестител”. \r\n*** \r\nОт 10.00 часа в офиса на ПП ГЕРБ в Добрич на бул. „25 септември” №3 Жени ГЕРБ-Добрич организират Осмомартенски табла турнир. \r\n*** \r\nВ Младежки център,  зала 6 ще се проведе с младежи от град Добрич и заседание на УС на Националния младежки форум. \r\n*** \r\nОт 13.00 часа на пл. „20-ти юли“ ще се проведе Детско карнавално шествие. Преди шествието, от 11.30 часа, присъстващите на площада деца ще станат част от забавен детски кът „В приказния свят на чудесата“. \r\n*** \r\nОт 11.00 часа пред паметника на Димитър Пешев Община Кюстендил организира отбелязване на 76 години от спасяването на българските евреи. \r\n*** \r\nОт 19.00 часа в Драматичен театър Ловеч ще се проведе Премиерният спектакъл „Комиците – бягство от телевизора“. \r\n*** \r\nОт 10.00 часа в конферентната зала на хотел „Премиер“ Медицински университет – Плевен (МУ-Плевен) ще проведе изнесени кандидатстудентски изпити за бакалавърските специалности. \r\n*** \r\nОт 11.00 часа в зала ,,Гена Димитрова\" ще се състои среща с евродепутата Светослав Малинов. \r\n*** \r\nОт 14.00 часа в 7 палата на „Международен панаир“ Пловдив, в рамките на традиционното областно съвещание представителите на БСП в Европейския парламент Сергей Станишев, Георги Пирински, Момчил Неков и Петър Курумбашев ще направят своя отчет за мандат 2014-2019 година  пред актива на левицата в областта.  В 13.30 часа, в кафенето на 7 Палата в Международен панаир е предвиден брифинг. \r\n*** \r\nОт 18.00 часа в залата на Театър „А`парт” художничката Мая Мечева ще представи платна в експозицията „Жената Х 3  (Театрално проявени)”. \r\n*** \r\nОт 10.00 часа село Камен ще бъде домакин на „Маскарадни игри“. \r\n*** \r\nОт 09.00 часа в МБАЛ „Д-р Братан Шукеров“ водещи специалисти от УМБАЛСМ „Н. И. Пирогов“ ще преглеждат деца. \r\n*** \r\nОт 10.00 часа пред Съдебната палата над 800 участници ще се съберат за Маскардните игри в града. \r\n*** \r\nОт 16.00 часа в кв. „Железник“ ще се проведе „Да прогоним заедно злото“ - традиционен фолклорен празник на НЧ „Железник 1988“. \r\n*** \r\nОт 19.00 часа в Оперен театър ще бъде представена „Италианката в Алжир“ – опера от Джоакино Росини. \r\n*** \r\nОт 10.00 часа от последната спирка на автобус №102 ще се проведе поход по повод 789 години от бляскавата победа на Цар Иван Асен II при Клокотница. \r\n***   \r\nОт 11.00 часа в концертната зала на Общински Младежки дом ще се състои официалното откриване на 14-тия Национален танцов фестивал „Магията на танца“, Шумен 2019. Събитието продължава и на 10 март.", "date": "2019.03.09", "title": "Предстоящи събития в страната за 9 март (Агенция „Фокус“)"}
{"url": "http://www.focus-news.net/news/2019/03/09/2632462/sport-v-biatlona-anastasiya-kuzmina-specheli-parvata-si-svetovna-titla.html", "text": "Олимпийската шампионка Анастасия Кузмина (Словакия) спечели титлата на 7.5 км на световното първенство по биатлон в Йостерсунд (Швеция).  \r\n34-годишната Кузмина допусна само една грешка в първата си стрелба и измина трасето за 22:17.5 минути. Това е първа световна титла в кариерата й. \r\nВтора завърши норвежката Ингрид Тандреволд, която остана на 9.7 секунди. Трета е германката Лаура Далмайер - на 12.6 секунди след победителката и без грешка в стрелбата. \r\n В надпреварата участваха три българки. Даниела Кадева завърши на 67-мо място, Емилия Йорданова е 72-ра, а Десислава Стоянова - 79-та. \r\nВ събота се състезават мъже на 10 км.", "date": "2019.03.09", "title": "Спорт: В биатлона Анастасия Кузмина спечели първата си световна титла"}
{"url": "http://www.focus-news.net/news/2019/03/09/2632461/pravoslavnata-tsarkva-proslavya-svetite-40-machenitsi-sevastiyski.html", "text": "Православната църква прославя светите 40 мъченици Севастийски. По този повод във всички епархии на Българската православна църква се отслужва света Божествена Литургия, предаде репортер на  Агенция „Фокус“ . Имен ден могат да празнуват всички, които нямат друга определена дата за имен ден.  \r\nВ храм „Св. 40 мъченици Севастийски“ в Сапарева баня, Дупнишка духовна околия, с благословението на Негово светейшество Българския патриарх и Софийски митрополит Неофит, Архиерейска света Литургия ще оглави Негово преосвещенство Белоградчишки епископ Поликарп - викарий на Софийския митрополит. Начало: 9.30 часа. Архиерейска света Литургия ще бъде отслужена и в известния  Врачешки манастир \"Св. 40 мъченици\", близо до Ботевград. \r\nНикола ПЕТКОВ", "date": "2019.03.09", "title": "Православната църква прославя светите 40 мъченици Севастийски"}
{"url": "http://www.focus-news.net/news/2019/03/09/2632463/predstoyashti-mezhdunarodni-sabitiya-za-9-mart-agentsiya-fokus.html", "text": "САЩ изпращат заместник-държавният секретар по политическите въпроси Дейвид Хел в Прищина.  със задачата да съживи блокирания диалог за нормализиране на двустранните отношения. \r\n***  Разрушаване с динамит на един от стълбовете на моста в Генуа. \r\n*** Ще се проведат две демонстрации „за“ и „против“ президента на Венецуела Николас Мадуро. \r\n***  Министърът на търговията на Китай Чон Шан ще даде пресконференция в навечерието на Националния народен конгрес. \r\n*** Отбелязват 60-годишнината от създаването на емблематичната кукла Барби. \r\n***", "date": "2019.03.09", "title": "Предстоящи международни събития за 9 март (Агенция „Фокус“)"}
{"url": "http://www.focus-news.net/news/2019/03/09/2632459/nimh-maksimalnite-temperaturi-v-stranata-shte-badat-mezhdu-18-i-23-v-severozapadnata-chast-shte-prevali-kratkotraen-dazhd.html", "text": "Днес облачността ще е променлива и след обяд на отделни места, главно в северозападната половина на страната ще превали краткотраен дъжд. Вятърът в Северна България ще се ориентира от северозапад и ще е до умерен, в останалите райони - слаб, предимно от югозапад. Максималните температури ще са между 18° и 23°, в София - около 19°. Това съобщи за Агенция „Фокус“ дежурният сеизмолог Мартин Славчев от Националния институт по метеорология и хидрология. Атмосферното налягане ще остане без съществена промяна - по-високо от средното за месеца. \r\nНад Черноморието ще има променлива облачност, често намаляваща до слънчево. Максималните температури ще са 19°-21°. Температурата на морската вода е 7-8°. Вълнението на морето ще бъде 1-2 бала. \r\n Над планините облачността ще е променлива. Главно след обяд, на отделни места, краткотрайно ще превали. Ще духа умерен до силен, предимно западен вятър.  Максималната температура на 1200 метра ще бъде около 12°, на 2000 метра - около 6°.", "date": "2019.03.09", "title": "НИМХ: Максималните температури в страната ще бъдат между 18° и 23°, в северозападната част ще превали краткотраен дъжд"}
{"url": "http://www.focus-news.net/news/2019/03/09/2632465/zheni-gerb-shte-provedat-osmata-si-politicheska-akademiya-vav-veliko-tarnovo.html", "text": "Жени ГЕРБ ще проведат осмата си политическа академия „България с хоризонт Европа 2023“ във Велико Търново. Това съобщиха от пресцентъра на  ПП ГЕРБ . Форумът ще се проведе в „Гранд хотел Янтра“, а негови организатори са съвместно Жени ГЕРБ, Фондация „Конрад Аденауер“ и Сдружение „Граждани за европейско развитие на България“. \r\nОфициалното откриване на събитието ще бъде от 9.00 часа. Встъпителни думи ще кажат председателят на ПГ на ГЕРБ и зам.-председател на партията Цветан Цветанов, председателят на Жени ГЕРБ Ирена Соколова и кметът на Велико Търново Даниел Панов. В рамките на форума Цветан Цветанов ще изнесе лекция на тема „Европа през призмата на предстоящите избори“. \r\nГост-лектори на осмата политическа академия на Жени ГЕРБ ще бъдат министърът на културата Боил Банов, министърът на здравеопазването Кирил Ананиев, земеделският министър Румен Порожанов, евродепутатите от ГЕРБ/ЕНП Андрей Новаков, Ева Майдел, Андрей Ковачев, Владимир Уручев и Емил Радев, ръководителят на Бюрото на Фондация „Конрад Аденауер“ в София Торстен Гайслер, политологът Антон Тодоров, социалният антрополог Харалан Александров, доц. Велина Тодорова от Комитета на ООН по правата на детето и председателят на УС на Съвет на жените в бизнеса в България Боряна Манолова. Лекция на тема „Предизвикателства пред Европа в цифровизиращия се свят“ ще изнесе пред участниците във форума европейският комисар по цифровата икономика и цифровото общество Мария Габриел.", "date": "2019.03.09", "title": "Жени ГЕРБ ще проведат осмата си политическа академия във Велико Търново"}
{"url": "http://www.focus-news.net/news/2019/03/09/2632464/navarshvat-se-34-godini-ot-atentata-kray-zhp-gara-bunovo.html", "text": "Навършват се 34 години от атентата край жп гара „Буново“. На тази дата през 1985 г. в  21.31 часа бомба, поставена от турски терористи, избухва във вагона за майки с деца на влак № 326 по линията Бургас-София в района на гара „Буново“. В атентата загиват седем души (сред тях две деца на 12 и 13 години). Девет души са тежко ранени. Две от жертвите са глухонеми деца, избягали от своя пансион, за да си идат вкъщи. Други две деца са ранени. При това само по случайност взривът избухва на гарата, а не - в тунела. Заради маневра на гара Златица влакът закъснява две минути. По разписание той преминава през Буново в 21.30 часа, а в 21.32 навлиза в тунела. На мястото на инцидента пристигат министрите на вътрешните работи и на транспорта. Вагонът е откачен. Шест часа жертвите и ранените се извозват в околните градове, а останалите пътници са подложени на строга проверка от страна на органите на реда - кой и кога си е закупил билета, къде се е качил и с какъв багаж. Едва тогава влакът продължава своя път към София. По брой на жертвите това е най-големият железопътен атентат в българската история.  \r\nПоловин час след взрива в Буново избухва взрив във фоайето на хотел \"Сливен\" в града, при който са ранени двадесет и трима души. Извършителите на терористичните актове принадлежат към нелегалната организацията, наречена „Турско националноосвободително движение в България”.", "date": "2019.03.09", "title": "Навършват се 34 години от атентата край жп гара „Буново“"}
{"url": "http://www.focus-news.net/news/2019/03/09/2632468/na-10-mart-pravoslavnata-tsarkva-otbelyazva-nedelya-siropustna-sirni-zagovezni.html", "text": "На 10 март тази година Православната църква отбелязва Неделя Сиропустна (Сирни заговезни, предаде репортер на  Агенция „Фокус“ . По този повод във всички епархии на Българската православна църква сутринта  се отслужва света Божествена Литургия. На вечернята се извършва взаимно опрощение.  \r\nС благословението на Негово светейшество Българския патриарх и Софийски митрополит Неофит, Архиерейска света Литургия в храм „Св. Николай“ в Бобов дол, ще оглави Негово преосвещенство Белоградчишки епископ Поликарп - викарий на Софийския митрополит. Начало: 9.30 часа.  \r\nВечерта от 18.00 часа при молитвеното присъствие на Светейшия Български патриарх и Софийски митрополит Неофит, в митрополитския храм \"Св. вмца Неделя\" в София, ще бъде отслужена  Архиерейска вечерня с чина на взаимното опрощение .  \r\nНикола ПЕТКОВ", "date": "2019.03.09", "title": "На 10 март Православната църква отбелязва Неделя Сиропустна (Сирни заговезни)"}
{"url": "http://www.focus-news.net/news/2019/03/09/2632470/mladi-sotsialisti-ot-sofiya-iskat-parkat-na-rezidentsiya-lozenets-da-stane-dostapen-za-vsichki-grazhdani.html", "text": "В 13.00 часа млади социалисти от София ще се съберат пред резиденция “Лозенец” (ул. “Милин Камък” 70), за да поискат паркът на резиденцията да стане достъпен за всички столичани. Това съобщиха от пресцентъра на  БСП - София . \r\nСпоред Министерството на отбраната, което стопанисва резиденция “Лозенец”, тя е секретен обект, но от друга страна срещу сумата от 14 400 лв. всеки може покани над 500 души на частно парти. На сайта на Министерството е публикуван ценоразпис за ползването на уж секретния обект. Целта на младите социалисти е паркът на резиденция „Лозенец“ да е достъпен през светлата част от деня за всички столичани и гости на столицата, които искат да се насладят на това произведение на градинското и парково изкуство. Според тях е недопустимо такава историческа и природна даденост, в сърцето на столицата, да стои заключена и да се ползва само от привилегировани политици и заможни хора.  \r\nСъбитието е организирано от младежите от БСП - район Лозенец, като част от кампанията на Младежко обединение в БСП - София “24х24”.", "date": "2019.03.09", "title": "Млади социалисти от София искат паркът на резиденция “Лозенец“ да стане достъпен за всички граждани"}
{"url": "http://www.focus-news.net/news/2019/03/09/2632469/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Това съобщиха от пресцентъра на  партията . Събитието ще се проведе от 13.00 часа в централата на партията на улица „Врабча“ 23. Ще бъде обсъдено предстоящото участие на АБВ - Младежи на Втория международен конгрес на младежките парламенти и участие на АБВ в международния форум на БРИКС в Делхи, Индия, в периода 11-15 март 2019 г. България за първи път участва в това мащабно събитие, а ПП АБВ е единствената представена партия. В пресконференцията ще участват председателят на ПП АБВ Румен Петков и Пламена Заячка – лидер на АБВ - Младежи.", "date": "2019.03.09", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2019/03/09/2632467/denyat-9-mart-v-balgarskata-istoriya.html", "text": "Православната църква отбелязва днес деня на Свети Четиридесет мъченици. На 9 март 1230 година в полето край Клокотница Цар Иван Асен ІІ постига една от най-забележителните победи в средновековната ни история, разгромявайки епирския владетел Теодор Комнин. На 9 март 1872 г. във Видин пристигат трима представители на комисията по избора на духовен водач на българската църква, които връчват на Антим протокол за избирането му за екзарх.  \r\nПрез 1916 г., по време на Първата световна война, в Бургас избухва един от първите женски бунтове против скъпотията и глада, след като общината не изплаща помощ на бедните войнишки семейства.  \r\nНа 9 март 1933 г. са арестувани Георги Димитров, Благой Попов и Васил Танев, обвинени за подпалването на Райхстага на 27 февруари. Холандският комунист Мариус Ван Дер Любе признава, че е извършител на палежа и показанията му стават причина за обвинение срещу тримата българи.  \r\nПрез 1985 г. в 21,31 ч турски терористи взривяват бомба във вагона за майки с деца на влак № 326 по линията Бургас-София в района на гара Буново. Загиват седем души (сред тях две деца) и девет са тежко ранени. Половин час след взрива в Буново, избухва взрив във фоайето на хотел \"Сливен\" в града. Ранени са двадесет и трима души. На 9 март са родени: политикът Коста Лулчев, Симо Леонов Лазаров - музикант, композитор и изпълнител на електронна и компютърна музика, Енчо Пенев Мутафов - литературен и художествен критик теоретик на литературата. На тази дата умират: театралният критик Любомир Тенев, писателят Боян Дановски, един от основателите на Българския лекарски съюз д-р Стефан Ватев. \r\n2009 г.  \r\nПрезидентът на Република България присъжда Орден „Стара планина” с лента на: \r\n1. Владимир Воронин, президент на Република Молдова \r\n2. Валдас Адамкус, президент на Република Литва \r\n2009 г.  \r\nПрезидентът на Република България присъжда Орден „Св. св. Кирил и Методий ” първа степен на:  \r\n1. акад. Матей Матеев \r\n2. Хайгашод Агасян \r\nОрден „Св. св. Кирил и Методий“ втора степен се присъжда на Динко Христов. \r\nОрден „Св. св. Кирил и Методий“ огърлие се присъжда на митрополит Иларион Доростолски. \r\n2002 г. \r\nНа 9 и 10 март се състои ХІІІ национална конференция на СДС, на която за председател е избрана Надежда Михайлова. Новият лидер получава подкрепата на 2374 делегата от общо 3571 гласували. 1365 делегата подкрепят кандидатурата на дотогавашния председател Екатерина Михайлова. \r\nЗа Главен секретар на СДС, по предложение на Надежда Михайлова, е избран Иван Г. Иванов. Бившият министър-председател Иван Костов нарушава мълчанието си и защитава позициите си. Конференцията приема нов устав. \r\n2001 г. \r\nНа 8 и 9 март премиерът Иван Костов е на посещение в Македония, а България изпраща военни средства в помощ на Македония. \r\nСключва се военнотехническо споразумение между България и Македония, по силата на което страната ни изпраща безвъзмездно боеприпаси, инженерно имущество и запасни инструменти и принадлежности на Македония. Документът се подписва и се ратифицира за по-малко от 24 часа, което е прецедент за българските институции. Той веднага е одобрен от Министерския съвет и е подписан от заместник-министъра на отбраната Мустафа Кичуков и от македонския посланик у нас Любиша Георгиевски. \r\n2001 г. \r\nПрезидентът на Република България присъжда Орден „Стара планина” първа степен на Луис Галия, министър на образованието и културата на Република Малта.  \r\nОрден „Стара планина” втора степен се присъжда на: \r\n1. Йозеф Тона, личен секретар на президента на Република Малта \r\n2. Дейвид Мисфуд, адютант на президента на Република Малта \r\n3. Силвана де Боно, координатор на комуникациите на Република Малта \r\n4. Джон Лоуел, извънреден и пълномощен посланик на Република Малта \r\nОрден „Стара планина” с лента се присъжда на проф. Гуидо де Марко, президент на Република Малта. \r\n2000 г. \r\n\"Генералското\" движение в БСП обявява саморазпускането си. \r\n1999 г.  \r\nПрезидентът на Република България присъжда Орден „Стара планина” първа степен на: \r\n1. Хайнц Фишер, председател на националния съвет на Република Австрия \r\n2. Алоис Мок, депутат в националния съвет на Република Австрия \r\n3. Уилиям Мередит, американски писател \r\nПрезидентът на Република България присъжда Орден „Стара планина” с лента на Сюлейман Демирел, президент на Република Турция. \r\n1985 г. \r\nВ 21,31 ч бомба, поставена от турски терористи, избухва във вагона за майки с деца на влак № 326 по линията Бургас-София в района на гара Буново. В атентата загиват седем души (сред тях две деца на 12 и 13 години). Девет души са тежко ранени. Две от жертвите са глухонеми деца, избягали от своя пансион, за да си идат вкъщи. Други две деца са ранени. При това само по случайност взривът избухва на гарата, а не - в тунела. Заради маневра на гара Златица влакът закъснява две минути. По разписание той преминава през Буново в 21.30 часа, а в 21.32 навлиза в тунела. На мястото на инцидента пристигат министрите на вътрешните работи и на транспорта. Вагонът е откачен. Шест часа жертвите и ранените се извозват в околните градове, а останалите пътници са подложени на строга проверка от страна на органите на реда - кой и кога си е закупил билета, къде се е качил и с какъв багаж. Едва тогава влакът продължава своя път към София. По брой на жертвите това е най-големият железопътен атентат в българската история. Половин час след взрива в Буново избухва взрив във фоайето на хотел \"Сливен\" в града, при който са ранени двадесет и трима души. Извършителите на терористичните актове принадлежат към нелегалната организацията, наречена „Турско националноосвободително движение в България”. \r\n1982 г. \r\nПровежда се първото заседание на Инициативния комитет на Международната фондация \"Людмила Живкова\". \r\n1950 г. \r\nАлександър Жендов - един от най-изтъкнатите художници-комунисти, изпраща писмо до Вълко Червенков (на снимката). В него Жендов изразява тревога от промяната на отношението на творците към Българската комунистическа партия и се опитва \"да отвори очите\" на Червенков за грубото администриране, задушаването на критиката и разочарованието на интелигенцията. Писмото обаче е използвано от Вълко Червенков и Тодор Живков за нападки срещу Жендов, за да се внуши, че който е против ръководната роля на партията, е \"прикрит класов враг\", повлиян от Запада. Ударът срещу видния творец трябва да покаже на интелигенцията, че БКП няма да се спре пред нищо, за да наложи пълен контрол върху културната сфера. Александър Стефанов Жендов е български художник илюстратор и карикатурист, автор на разкази и фейлетони. Роден е на 26 август 1901 г. в София. Следва в Художествената академия в София (1923-1925 г.), учи графика и декоративно изкуство в Германия (1925-1927 г.), завършва Висшия художествено-технически институт в Москва (1930 г.). В България е един от създателите и ръководителите на Съюза на трудово-борческите писатели. Сътрудничи на всички леви издания, редактира вестниците \"Жупел\", \"Поглед\" и \"Фронт\". Председател е на дружеството на новите художници. Пише хумористични и сатирични разкази и фейлетони, репортажи и статии, илюстрира \"Зимни вечери\" на Христо Смирненски, докато поетът е още жив. Александър Жендов умира на 29 октомври 1953 г. в София. Съчинения: \"Албум от репродукции\" (1959 г.), \"Антихрист. Илюстрации от автора\" (1962 г.), \"Разкази и фейлетони\". \r\n1941 г. \r\nШестстотин и осемдесет хилядна немска армия (влязла преди тази дата в България през северната й граница) покрива българо-гръцката и българо-сръбската граница, след като на 1 март същата година страната ни се присъединява към Тристранния пакт от 1940 г. Тристранният пакт – 1940 г. (Берлински пакт) е съюзен договор между Германия, Италия и Япония. Подписва се на 27 септември в Берлин от министрите на външните работи на Германия – Й. Рибентроп, на Италия – Г. Чано, и на Япония – С. Курусу. Чрез пакта се осигурява взаимодействието между тези държави при завладяването и преразпределението на света. В специален секретен протокол е набелязано създаването на обединени комисии за разрешаването на военни, военноморски и икономически въпроси. На 20, 23 и 24 ноември 1940 г. към Тристранния пакт се присъединяват последователно Унгария, Румъния и Словакия. България се включва в него на 1 март 1941 г. Слага се край на политиката на неутралитет и страната ни става сателит на Германия. Със сключването на спогодбата Клодиус–Попов (1941 г.) и спогодбата Нойбахер (1941 г.) България се обвързва и икономически с Германия. Страната ни скъсва или свежда до минимум дипломатическите си отношения с другите страни извън Германия. Тристранният пакт престава да съществува след разгрома на Германия и Япония в края на Втората световна война (1939–1945 г.). \r\nПроваля се голямата пролетна офанзива (9 - 26 март) на италианската армия в Гърция . \r\n1933 г. \r\nАрестувани са обвинените за подпалването на Райхстага български комунисти Георги Димитров, Благой Попов и Васил Танев.  Сградата на Райхстага е подпалена на 27 февруари 1933 г. Тримата българи са изправени като обвиняеми в Лайпцигския процес (1933 г.), процес, организиран от хитлеристкия режим в Германия по повод подпалването на Райхстага. Заседанията започват на 21 септември и приключват на 23 декември същата година. И четиримата обвиняеми са оправдани от германския съд. Поради отказа на българското правителство да разреши на Георги Димитров и другите двама българи да се завърнат в България СССР им предоставя свое гражданство и ги приема в своята държава. Процесът е първия голям удар срещу настъплението на хитлерофашизма в Европа и света. \r\n1926 г. \r\n20-25 делегати на извънредния конгрес на БРСДП протестират против изключването на Асен Цанков и Димо Казасов и, водени от група от 10 депутати социалисти, поставят началото на Социалистическа федерация. \r\n1925 г. \r\nУспоредно с Върховната сметна палата са учредени осем нови окръжни сметни палати. Върховната сметна палата е контролно учреждение на бюджета по всички отрасли на управлението. Създадена е с указ № 147 от 17 декември 1880 г. Задачата й е да проверява ежегодно приходните и разходните сметки на държавата, свързани с гласувания от Народното събрание бюджет. Контролира държавните сметки на всички централни, местни и самоуправляващи се учреждения, като следи дали не превишават разходите по предварително определените им бюджети. Палатата се състои от председател, шестима съветници, шестима първокласни, шестима второкласни и шестима третокласни докладчици, секретар, подсекретар и друг технически персонал. Председателят и съветниците се назначават с указ по доклад на председателя на МС и се уволняват след изказано недоверие към тях от правителството или от Народното събрание. През 1917 г. броят на съветниците е увеличен на седем души. При констатирани нередности от страна на съответните централни и местни учреждения Върховната сметна палата може да предава на съд провинилите се ръководни лица. Споровете между палатата и различните учреждения се уреждат от МС. Палатата просъществува от 1880 г. до 1948 г. През 90-те години на ХХ в. отново е възобновена. \r\n1919 г. \r\nДейци от Западна Македония и от Сярско издават \"Апел към македонското население и към македонската емиграция в България\" за автономия и Балканска федерация. Започва формирането на Временно представителство на обединената бивша ВМОРО (Гьорче Петров, Димо Хаджидимов, Тодор Спасов (Серски), Михаил Герджиков, Петър Ацев и Петър Христов). \r\n1916 г. \r\nВ Бургас избухва един от първите Женски бунтове. Причина за бунтът е това, че общината не изплаща помощите на бедните войнишки семейства. Женските бунтове са масови демонстрации и бунтове, в които вземат участие преди всичко майки, съпруги и деца на фронтоваци. Избухват в края на Първата световна война (1914–1918 г.) и са резултат от дълбоката политическа и икономическа криза в страната. Цените растат, липсват стоки от първа необходимост, ширят се спекулата и черната борса. Най-масови са бунтовете в селата, защото те са засегнати по-тежко от реквизициите на селскостопанските храни и от мобилизацията на хора и работен добитък. По време на демонстрациите се издигат искания за спиране на войната, прекратяване на реквизициите, против глада и скъпотията. Към протестите на жените се присъединяват войниците отпускари и възрастните мъже. Един от първите Женски бунтове избухва на 9 март 1916 г. в гр. Бургас. На следващата година се провеждат демонстрации против скъпотията и глада в Дупница. Най-масови и многобройни са бунтовете през 1918 г. През май, когато правителството намалява хлебните дажби, те обхващат всички краища на страната. На протест се вдигат хиляди жени от Стара Загора, Ямбол, Сливен, Бургас, София, Пазарджик, Пловдив, Плевен, Видин, Ловеч и десетки други градове и села. Избухват стихийно, като в някои градове продължават по 2–3 дни. На редица места по време на вълненията се разграбват складовете с реквизираните храни, мазетата и скривалищата на спекулантите. Правителството се справя с Женските бунтове с помощта на войскови части. Много от участничките и инициаторките са арестувани. \r\n1909 г. \r\nПриет е Закон за референдум по общинските въпроси по швейцарски образец. \r\n1902 г. \r\nВ Карлово е основано дружество \"Български розопроизводител\". \r\n1888 г. \r\nСпрян е от печат вестник \"Деветий август\", издание на българските емигранти след държавния преврат на 9 август 1886 г. Вестникът излиза веднъж седмично в Браила от 29 януари 1887 г. Притежател и редактор е Г. Д. Великов. \r\n1872 г. \r\nВъв Видин пристигат трима представители на екзархийската комисия по избора на духовен водач на българската църква, които връчват на Антим протокол за избирането му за екзарх. Антим I (светско име: Атанас Михайлов Чалъков) е духовник, първия български екзарх, обществен и политически деец. Роден е през 1816 г. в Лозенград (днес в Турция). Учи последователно в Коручешменското училище в Цариград, в Богословското училище на остров Халки и в Духовната академия в Москва. Завръщайки се от Русия, става преподавател, а по-късно и ректор на Духовната семинария на остров Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание (1876 г.) защитава българския народ, поради което турското правителство го заточва в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I Велико Народно събрание (1879 г.) в Търново. Умира на 1 декември 1888 г. \r\n1869 г. \r\nИван Касабов публикува на страниците на в. \"Народност\" програмната статия на Любен Каравелов \"Мои братя\". Любен Стойчев Каравелов е български възрожденски писател, журналист, деец на революционно-освободителното движение. Любен Каравелов написва програмната статия “Мои братя” в затвора в Будапеща, където е затворен през 1868 г. по обвинение в съучастие в организираното от дейци на Омладината покушение срещу сръбския княз Михаил Обренович. Остава в затвора до 4 януари 1869 г. “Мои братя” е обръщение към българските патриоти с програмен характер. \r\n1854 г. \r\nСъздадената в Букурещ (бъдещата Добродетелна дружина) се преобразува в седем-членен комитет под името \"Средоточно попечителство\", което е официално признато от правителството на Русия като българска емигрантска политическа организация. Средоточното българско попечителство е обществено-политическа организация, създадена от представители на заможните слоеве на българската емиграция във Влашко на основата на съществуващия временен комитет \"Епитропия\", учреден през 1853 г. Поставя си за цел да възглави освободителното движение на българския народ, както и дейността на българската емиграция в условията на започналата Кримска война (1853-1856 г.). В действителност обаче дейността му се ограничава до набирането на български доброволци в помощ на руската армия. След като е признато официално от руското правителство, създава свои поделения в редица други градове - Браила, Галац, Плоещ и др. След преустановяване на войната дейността му почти замира. През 1862 г. се преустройва в дружеството Добродетелна дружина, което е обществено-политическа организация на българската емиграция в Букурещ, изразяваща интересите на по-заможните кръгове в нея. \r\n1851 г. \r\nС откриването на златния венец от село Рахманлий (дн. Розовец) е поставено началото на тракийската археология. Според фолклора, докато орял нивата си в съседство с една от трите тракийски могили в землището на селото, един от жителите на Рахманлий закачил с ралото четвъртит камък, под който е намерен златен венец. Находката била разделена на три между синовете на собственика на нивата чорбаджи Деню, след което всеки от наследниците прибрал своята част. Историята е описвана и в тогавашната преса, като достига и до властите във Филибе (дн. Пловдив), които месеци по-късно нареждат да се проучат могилите край Рахманлий. Историята на находките от Розовец е предмет на проучване и на братя Шкорпил, и на проф. Богдан Филов. В следващите 20 години местната преса периодично съобщава за разкопките на могилите в землището на селото, както и за някои от находките. Една от тях е ритонът с глава на сърна (на снимката). Находките от землището на Розовец привличат вниманието на дипломати и учени в тогавашната Османска империя, като няоки от тях поемат за Русия, други - за Франция, а ритонът остава в София. \r\n1230 г. \r\nБългарският цар Иван Асен ІІ с армията си побеждава епирския владетел Теодор Комнин в битката при Клокотница (край днешния град Хасково). \r\nТеодор Комнин нарушава мирния договор с България от 1218 г. и нахлува в нейните предели с войските си. Като възможна причина за този поход се посочва подготвяният съюз на българите с Латинската империя, застрашаващ намеренията на Теодор Комнин да завладее Константинопол и да се провъзгласи за император на възкресена Византия. Надявайки се на изненадата и без какъвто и да е повод, Теодор Комнин навлиза по р. Марица в българските територии, “търсейки да завърже сражение с българите”. Уведомен своевременно за неговите намерения, цар Иван Асен II (1218-1241 г.) го пресреща недалеч от границите на своята държава. Разкази във византийските извори съобщават, че цар Иван Асен ІІ “се понесъл смело към сражението”. На царското му знаме е закачен договорът с писмената клетва за мир с подписа на епирския владетел. Най-напред разгромява тежката му конница, а след това и останалата част от войската му, като пленява и деспот Теодор Комнин със семейството му. Обикновените войници са освободени и се завръщат по родните си места. В резултат на сражението Епирското деспотство на практика престава да съществува, а България за много кратко време получава нови териториални придобивки – Беломорската област на Галиполския полуостров, Македония и Албания (целият Балкански юг “от Одрин до Драч”), и се превръща в най-силната държава на Балканския полуостров. \r\nЗа увековечаване на своята победа българският владетел нарежда да се постави мемориален надпис в търновската черква \"Св. Четиридесет мъченици\". Текстът на този надпис е най-точния документ за битката и за нейните резултати: “В лето 6738-то (1230 г.), индикт ІІІ, аз Иван Асен, в Христа Бога верен цар и самодържец на българите, син на стария Асен, издигнах из основи и с живопис украсих докрай пречестната тази църква в името на светите четиридесет мъченици, с помощта на които в дванадесетата година на царуването си, в която година се изписваше този храм, излязох на война в Романия и разбих гръцката войска, а самия цар кир Теодор Комнин взех в плен с всичките му боляри. И цялата му земя от Одрин та до Драч, гръцка и още арбанашка и сръбска; а пък градовете, които се намират около Цариград, и самия Цариград владееха фрънзите, но и те се покоряваха под ръката на моето царство, понеже нямаха друг цар и благодарение на мен прекарваха дните си, тъй като Бог така заповяда, понеже без него нито дело, нито слово не се извършва. Нему слава во веки, амин.” \r\nСтанимашкият надпис на цар Иван Асен ІІ съобщава, че след битката при Клокотница по негово нареждане започва изграждане на крепостта при Станимака (днес Асеновград) – Асеновата крепост и в нея е изпратен български гарнизон начело с Алекси Севаст. На тази дата са родени: \r\n1948 г. \r\nРоден е Симо Леонов Лазаров - български музикант, композитор и изпълнител на електронна и компютърна музика. Завършва Технически университет в София (1973 г.). През с. г. създава първото в България \"Студио за електронна музика\" в БНР, което работи до 1999 г. От 1974 до 1978 г. учи в Музикалната академия в Прага, където се занимава с електронна и компютърна музика. До 1982 г. специализира в тази област в Братислава и Париж. През 1991 г. защитава докторска дисертация в Техническия университет в София на тема \" Композиране и изпълнение на компютърна музика с помощта на микрокомпютри\". Следват специализации в \"Lancing University\", Мичигън, САЩ (1992 г.) и \"International Electroacoustic Institute\" в Бурж, Франция (1999 г.). Преподавател в Музикалната акад. (1977-1988 г.), Технически университет (1983-1999 г.), СУ и НБУ (1996-1999 г.), води летни курсове в САЩ и Израел. Автор е на 5 книги, на десетки публикации в български и чужди издания; името му се свързва и с поредица от радио- и тв предавания. Лазаров е носител на много награди: на Асоциация на математиците в България (1994 г.), на СБП, от фестивала \"Musica Nova\", Прага (1997 г.). С. Лазаров има повече от 1500 концерта в България и в чужбина; композира електронна и компютърна музика, музика за документални, игрални филми, за тв и театрални постановки. Дискография: 9 дългосвирещи грамофонни плочи, 7 компактдиска и повече от 20 касетъчни албума. \r\n1943 г. \r\nРоден е Енчо Пенев Мутафов - български литературен и художествен критик теоретик на литературата. През 1968 г. завършва славянска филология в Софийски университет “Св. Климент Охридски”. Работи като редактор във вестник “Литературен фронт”, референт е в СБП, литературен специалист в Агенцията за защита на авторското право, редактор в списание “Обзор”. В периода 1992-1993 г. е главен редактор на вестник “Демокрация”. През 1976 г. Мутафов защитава кандидатска дисертация на тема “Време и художествено единство”. През 1987-1988 г. преподава историческа поетика на българската литература във Великотърновски университет “Св. св. Кирил и Методий”, а от 1989 г. - теория на литературата в Благоевградския университет. Печата за първи път през 1966 г. в сп. “Пламък”. Изследователските му интереси са насочени главно към литературния процес след 1944 г. Пише рецензии, статии и портрети по въпроси на българското словесно и изобразително изкуство и върху теорията на художествения превод, статии за политическите промени на испански, френски и немски език. Автор е на: “Време и художествено единство” (1978 г.), “Подвижният човек. Съвременната българска проза - духовно завещание и настояще” (1978 г.), “Съпоставки в изкуството” (1980 г.), “Промяна в сетивата” (1983 г.), “Йордан Радичков. Литературнокритически очерк” (1986 г., в съавторство с Д. Стайков), “Художници. Очерци” (1988 г.), “Цвете върху иконостаса. Втори буквар за изкуство и история” (1990 г.), “Милост за нас. Статии върху културата” (1991 г.), “Когато се разпадаха основите. Политическа публицистика” (1992 г.), “Пиянството на половин народ” (1993 г.), “Светът, който обитаваме” (1994 г.), “Двуизмерният човек. Бунтът в европейската култура” (1995 г.), “Захари Стоянов и българската култура” (2001 г.). \r\n1882 г. \r\nРоден е Коста Андреев Лулчев - български политик. Секретар на ЦК на БРСДП (о) (1924-1933 г.). Народен представител (1913-1931 г.). Главен секретар на БРСДП (1944-1945 г.). През 1946 г. заедно с Д. Петков възглавява опозицията в VI ВНС. Умира 31 януари 1965 г. в Оряхово. \r\n1873 г. \r\nВ Хасково е роден Тане Николов - Таню войвода, легендарният войвода от Македония и Тракия, поборник за обединението на България. Самостоятелен войвода от 1903 г., с четата си участва в Преображенското въстание в Тракия. Участват в редица сражения. От 1906 г. е войвода на ВМОРО в Леринско, Македония. От април 1907 г. е районен войвода в Прилепско и Велешко. През юли 1907 г. е ръководител на обединените чети на организацията, които участват в най-голямото сражение след Илинденско-Преображенското въстание, на връх Ножот. През Балканската война действа с чета в Македония. През Първата световна война е на разположение на действащата армия. Зверски убит от комунистическата полиция в Асеновград на 17 януари 1947 г. \r\n1870 г. \r\nРоден е Христо Петров Чаракчиев - български офицер, ген.-майор (15.08.1917), началник на Тиловото управление на съединените армии (1918 г.). Завършва Военното училище в София (1891 г.), топографска школа и Николаевската академия на Ген. щаб в С. Петербург (1901 г.). Като офицер служи в пехотата, командир на 37-ми пехотен Пирински полк и началник-щаб на шеста пехотна Бдинска дивизия. През Балкански войни (1912-1913 г.) е началник щаб на десета пехотна дивизия, с която участва в сраженията в Люлебургас и Чаталджа. По време на Първата световна война командва 2. бригада от Втора пехотна Тракийска дивизия, след което е началник-щаб на III армия (1917 г.). \r\n1818 г. \r\nРоден е Никола Бацаров - български възрожденец, учител, борец за църковна независимост, журналист и обществен деец. Завършва училището в Куручешме (Цариград) и продължава заниманията си при Неофит Рилски. Учителства в Мачин (Северна Добруджа), Русе и Шумен и др. Сътрудничи на Г. С. Раковски и на радикалната \"партия\" при решаването на църковния въпрос. След Освобождението е кмет на Нови Пазар и мирови съдия. Бацаров е автор на мемоарите \"Животоописанието ми\", издадени едва през 1986 г., които представляват ценен извор за българското национално Възраждане. На тази дата умират: \r\n1993 г. \r\nУмира Любомир Димов Тенев - български театрален критик. Роден е на 25 април 1915 г. в Хасково. Завършва право в СУ (1943 г.). Работи като адвокат в София (1943-1945 г.). Инструктор в културните клубове към Камарата на културата (1947-1948 г.), пръв театрален съветник в Комитета за изкуство и култура (1948 г.). Зам.-ректор (1948 г.) и ректор (1950-1952 г.) на Държавното висше театрално училище. Професор от 1952 г. по история на западноевропейски театър, от 1970 г. завежда Катедрата по театрознание във ВИТИЗ. Зам.-директор на научно обединение по изкуствознание (от 1972 г.). Редактор в сп. “Изкуство” (1947-1949 г.), “Театър” (1950 г.), “Проблеми на изкуството”. От 1968 г. член на бюрото на Съюза на артистите (1965-1973 г.). Член на УС на СБП (1972-1976 г.). Член на СБП. Като ученик сътрудничи с театрални критики на прогресивното сп. “Звън”. През 1942-1944 г. активно сътрудничи на сп. “Изкуство и критика” със статии и рецензии по театрални въпроси. Съчинения: “Драма и сцена” (статии, 1959 г.), “Драматургия и съвременност” (статии, 1965 г.), “Хамлет” (литератуно-критичен анализ, 1965 г.), “Актьори и роли” (творчески портрети”, 1966 г.), “Маска и перо” (статии, 1968 г.), “Театър и действителност” (статии, 1971 г.), “Конфликти и време” (статии, 1972 г.), “Театрални размисли” (статии, 1973 г.), “Те в пространството на сцената” (1977 г.), “Срещи във вечерни часове” (1978 г.), “Избрани произведения” (2 т., 1975 г.), “Срещи във вечерните часове. Статии” (1978 г.), “Пристанища за мигове” (1981 г.), “Театрални сезони” (1984 г.), “Разкъсани мрежи” (1984 г.), “Избрани произведения. В 3 т.” (1985 г.), “Огледала” (1988 г.) и др. \r\n1976 г. \r\nУмира Боян Иванов Дановски – български писател, режисьор, театровед и преводач. Дановски следва инженерство и музика в Милано. Сближава се с Г. Милев и литературния кръг около списание \"Везни\", в което печата произведенията си и преводи от италиански език. След спирането на \"Везни\" Дановски сътрудничи на сп. \"Хиперион\". От 1928 г. той се посвещава на режисьорска и театрална дейност. Специализира в Германия и през 1932 г. създава работническия театър \"Народна сцена\". След закриването на театъра през 1933 г. основава театрална студия, работеща по метода на К. С. Станиславски. След 9 септември 1944 г. Дановски е главен режисьор на Радиотеатъра, на Народната опера и Народния театър \"Ив. Вазов\". От 1957 г. до 1965 г. той е директор и режисьор на Сатиричния театър. От 1951 г. е професор по актьорско майсторство и режисура във ВИТИЗ \"Кръстьо Сарафов\" (днешен НАТФИЗ). Режисьор е на филма \"Точка първа\" (1956 г.). \r\n1960 г. \r\nУмира Ценко Цветанов (Ц. Ц. Тодоров) - български писател и библиограф. През 1929 г. той завършва педагогика в Софийски университет “Св. Климент Охридски”. След това работи като учител в с. Орешец и с. Върбовец, Видинско (1922-1926 г.), в София (1929-1939 г.). Директор е на Държавният библиотекарски институт (1953-1960 г.). Цветанов е член на Съюза на българските писатели. Сътрудничи на детския периодичен печат с приказки, разкази, стихове и научнопопулярни четива. Участва в редактирането на списание “Училищен преглед”, редактор е на “Български книгопис”. Разработва редица проблеми в областта на библиотекознанието и библиографията. Пише стихове, разкази, сценки, басни, приказки. Автор е на: “Жертва” (1923 г.), “Поеми, песни, легенди” (1926 г.), “Детски библиотеки. Устройство, методи и значение” (1929 г.), “Чудните прозорци. Детето и книгата” (1932 г.), “Най-силното” (1960 г.), “Атанас Узунов. Заместникът на Левски. Животопис” (1938 г.), “Истински предател” (1939 г.), “Детска душа” (1940 г.), “Свобода или смърт. От хайдутите до Шипка” (1940 г.), “Към незнайни страни в Острова на свободата” (1945 г.), “Единни правила за описание на печатните произведения в масовите библиотеки” (в съавторство с Д. Ганчева и Л. Албанска, 1951 г.), “Таблица на десетичната класификация за масови библиотеки” (1951), “Българската книга след Девети септември. Статистически анализ” (1952 г.), “Българска библиография. Исторически преглед и днешното състояние” (1957 г.), “Материали по история на българската библиография до Освобождението” (1955 г.), “Общо библиотекознание” (1956 г.) и др. \r\n1946 г. \r\nУмира д-р Стефан Ветьов Ватев - български лекар педиатър и антрополог, професор и общественик; редовен член на БАН (1898 г.). Роден е на 6 февруари 1866 г. в Ловеч. Учи медицина в Хайделберг, Тюбинген и Лайпциг, където завършва с докторат (1893 г.) и специализира детски болести в Берлин (1895-1897 г.). Директор на Народното здраве (1908-1912 г.), председател на Върховния медицински съвет (1918-1918 г.). Професор в СУ по детски болести. Един от основателите на Български лекарски съюз през 1901 г. Основател и завеждащ (1920-1936 г.) катедрата по детски болести. Трудове по съдебна медицина, хигиена, балнеология, антропология и др. \r\n1935 г. \r\nУмира Ангел Димитров Пюскюлиев - български възрожденски лекар и общественик. Роден е на 16 август 1845 г. в Шумен. Завършва медицина в Цариград (1871 г.). От 1871 до 1877 г. е военен лекар в турската армия. През Руско-турската война (1877-1878 г.) избягва от турската войска и се завръща в България. Работи като окръжен лекар в Габрово (1879-1880 г.), градски лекар във Варна (1881-1884 г.), управител на Варненската държавна болница (1884-1892 г.). От 1892 до 1894 г. е директор на Гражданска санитарна дирекция при Министерството на вътрешните дела и председател на VI медицински съвет. Внася в НС проект за изменение на санитарния закон от 1888 г., утвърден през 1893 г., а чрез Върховния медицински съвет издава няколко правилника за народното здраве. Противопоставя се на проекта на Ст. Стамболов за откриването на Медицински факултет в София. От 1895 г. до смъртта си упражнява частна практика във Варна. Един от основателите (1883 г.) и председател (до 1888 г.) на Варненското медицинско дружество, един от основателите (1903 г.) и председател (от 1921 г. почетен председател) на Варненския клон на Българския лекарски съюз. Избиран е 2 пъти за кмет на Варна. Като студент сътрудничи на в-к \"Гайда\" (1863-1967 г.) и \"Македония\" (1866-1872 г.). Автор на \"Лекуването на охтиката в санаториумите\" (1894 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.09", "title": "Денят 9 март в българската история"}
{"url": "http://www.focus-news.net/news/2019/03/09/2632473/plovdivskiyat-mitropolit-nikolay-shte-oglavi-arhiereyska-vechernya-s-china-na-vzaimnoto-oproshtenie-na-nedelya-siropustna-v-mitropolitski-hram-sv-marina.html", "text": "Негово високопреосвещенство Пловдивският митрополит Николай ще оглави Архиерейска вечерня с чина на взаимното опрощение на Неделя Сиропустна, предаде репортер на  Агенция „Фокус“ . Вечернята ще бъде отслужена в митрополитски храм „Св. Марина” в Пловдив. Начало: 18.00 часа.  \r\nНикола ПЕТКОВ", "date": "2019.03.09", "title": "Пловдивският митрополит Николай ще оглави Архиерейска вечерня с чина на взаимното опрощение на Неделя Сиропустна в митрополитски храм „Св. Марина”"}
{"url": "http://www.focus-news.net/news/2019/03/09/2632471/nfsb-shte-pochete-pametta-na-nevinnite-zhertvi-pri-teroristichniya-akt-na-zhp-gara-bunovo.html", "text": "По повод 34-тата годишнина от кървавия атентат на жп гара „Буново“ партия Национален фронт за спасение на България ще почете паметта на невинните жертви на протурския тероризъм пред паметника на загиналите при терористичния акт от 10.30 часа на жп гара „Буново“. Това съобщиха от пресцентъра на  НФСБ . На поклонението ще присъстват председателят на партията Валери Симеонов и депутати от НФСБ.", "date": "2019.03.09", "title": "НФСБ ще почете паметта на невинните жертви при терористичния акт на жп гара Буново"}
{"url": "http://www.focus-news.net/news/2019/03/09/2632472/denyat-9-mart-v-svetovnata-istoriya.html", "text": "На 9 март 1074 година папа Григорий VІІ отлъчва от църквата всички женени свещеници. Николай Коперник извършва първите си астрономически наблюдения през 1497 г. На 9 март 1831 г. е сформиран френският чуждестранен легион. Джузепе Верди завършва операта “Набуко”. Футболният клуб “Реал” е създаден през 1916 г. Първият автомобил “Мустанг” на “Форд” излиза от завода през 1964 г. На 9 март са родени: мореплавателят Америго Веспучи, на чието име е наречена Америка, украинският поет Тарас Шевченко, актьорът Жан Пол Белмондо, космонавтът Юрий Гагарин, шахматистът Боби Фишер, футболистът Хуан Верон. На тази дата умират:  Леополд Захер-Мазох – австрийски писател от еврейски произход; Джулио (Жюл) Мазарини- френски държавник, син на сицилиански аристократ.  \r\n2016 г. \r\nКим Чен Ун обяви, че могат да сложат ядрена бойна глава на балистична ракета, заплаши САЩ с ядрена атака \r\n2015 г. \r\nЗахранваният от слънчева енергия самолет Solar Impulse 2 започва обиколката си на Земята. \r\n2015 г. \r\nИзследователи на сталактитна пещера в Галилея, Израел откриват малка колекция от сребърни монети и бижута, включително пръстени, гривни и обици, на 2300 години, за които се счита, че са били скрити по времето на война след смъртта на Александър Велики. \r\n2015 г. \r\nБойци на „Ислямска държава“ пленяват в Либия 9 чужденци от нефтодобива и обезглавяват 8 охранители на находището Ал Гани. \r\n2014 г.  \r\nВ Колумбия се провеждат парламентарни избори. \r\n2013 г.  \r\nВ Малта се провеждат предсрочни парламентарни избори. \r\n2012 г.  \r\nВ Истанбул стартира Световният шампионат по лека атлетика на закрито за 2012 г. \r\n2012 г.  \r\nПарламентът на Хърватия ратифицира договора за присъединяване на страната към Европейската общност. \r\n2011 г.  \r\nПо време на погребална церемония в покрайнините на Пешавар в Северозападен Пакистан при самоубийствен атентат са загиват 34 души и са ранени над 50. Предполага се, че зад атентата стоят талибаните. \r\n1991 г.  \r\nВ Белград се провеждат мащабни демонстрации против Слободан Милошевич. Двама души са убити, а на улицата са изкарани танкове. \r\n1985 г. \r\nФилмът “Отнесени от вихъра” излиза на пазара и на видеокасета. \r\n1977 г. \r\nВ САЩ и Канада е забранено използването на захарин в хранителните и медикаментозните продукти. \r\n1967 г. \r\nСветлана Алилуева – дъщеря на Сталин иска политическо убежище и емигрира в САЩ. \r\n1964 г. \r\nОт заводите на “Форд” излиза първият автомобил модел “Мустанг”. Моделът се базира на Форд “Фалкон”, като първият произведен автомобил излиза от завода в Диърборн, Мичиган, САЩ. Официално е представен на 17 април 1964 г. Този модел е един от най-успешните в автомобилната история. За първите 18 месеца са продадени над един милион автомобила. Форд “Мустанг” продължава да се произвежда и до днес. \r\n1959 г. \r\nВ Ню Йорк на панаир на играчки е показана куклата Барби. \r\n1953 г. \r\nПо време на погребението на Й. В. Сталин в Москва в резултат на инцидент загиват стотици души. \r\n1945 г. \r\nВ хода на американски бомбардировки над Токио е разрушена една четвърт от града. Загиват повече от 80 хиляди души. \r\n1941 г. \r\nПроваля се голямата пролетна офанзива (9 - 26 март) на италианската армия в Гърция . \r\n1923 г. \r\nЗаради влошено здравословно състояние Владимир Ленин окончателно напуска всички официални постове, които заема. Той получава удар за трети път, след което е прикован на легло и е неспособен да говори. \r\n1842 г. \r\nВ Милано е създадена операта на Джузепе Верди “Набуко”.  \r\nВерди е италиански оперен композитор. Музикалните му способности се проявяват, когато е на 7 години. Подпомогнат от Баредзи, Верди прави несполучлив опит да постъпи в Миланската консерватория. Учи при Винченцо Лавиня - композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват: \"Навуходоносор\" (1842 г.) и 12 нови опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният период от творчеството на Верди обхваща оперите \"Аида\", \"Отело\" и \"Фалстаф\" - връх в реалистичното оперно изкуство. \r\n1831 г. \r\nВ Алжир е сформиран Френският Чуждестранен легион. Той е установен от Луи Филип. Този първи легион е бил съставен изключително от доброволци. Той изисква хората му да бъдат изключително предани на Франция. Първите големи успехи легиона бележи по време на битките в Алжир, това са най - славните моменти на легиона. \r\n1773 г. \r\nНарушено е примирието между Русия и Турция. Войната между Русия и Турция е водена през 1768-1774 г. за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руските войски превземат Азов и гр. Таганрог на брега на Азовско море, заемат Яш, окупират Молдова и част от Влашко. Руски експедиционен корпус в Грузия освобождава Кутаиси и обсажда крепостта Поти. През 1770 г. турски флот е разгромен в Чесменския залив край бреговете на Мала Азия. През 1717 г. руски войски превземат Крим, който окончателно влиза в състава на Руската империя. През 1774 г. руски части преминават Дунав, настъпват в България, обсаждат Русе, Силистра и Шумен и преминават на юг от Стара планина. В кампаниите от 1773-1774 г. се отличава А. В. Суворов. Войната завършва с Кючюккайнарджанския мирен договор през 1774 г. Договорът изменя съотношението на силите в района на Черно море в полза на Русия, която получава правото да защитава християнското население в Османската империя. \r\n1500 г. \r\nВ открито море потегля португалската експедиция на Бартоломео Диаш и Педро Кабрала, която довежда до откриването на Бразилия. \r\n1497 г. \r\nНиколай Коперник извършва първите астрономически наблюдения. Николай Коперник е полски астроном, създател на хелиоцентризма. От 1491 г. той учи астрономия в Краковския университет, продължава обучението си в Болоня, Италия. Работи като преподавател по математика в Рим. Коперник следва медицина в Падуа, завръща се в родината си и постъпва в монашески орден. Същевременно продължава със заниманията си по астрономия. Своята астрономическа система създава още през 1512 г., но едва през 1543 г. (на 70-годишна възраст) успява да публикува съчиненията си “За въртенето на небесните сфери” (“De revolutionibus orbium coelestium libri VI”), от което успява да види само един екземпляр в предсмъртния си час. Съчинението е забранено от Католическата църква от 1616 г. до 1828 г. Извършвайки преврат в естествознанието, Коперник се отказва от приетото в течение на векове схващане за Земята като център на Вселената. Обяснява видимите движения на небесните тела - около оста си и около Слънцето, в това число и на Земята. \r\n1074 г. \r\nПапа Григорий VII отлъчва от църквата всички женени свещеници. \r\nГригорий е римски папа от 22 април 1073 г. до 25 май 1085 г., окончателно утвърждава целибата в католическата църква – безбрачие в духовенството. Целибат се нарича асексуалното поведение, което е следствие от личен избор и възгледи. Характерен е за определени представители на някои религии (пр. православните монаси, католическите свещеници) и култури. В края на живота си Григорий е изгонен от Рим, умира в изгнание. На тази дата са родени: \r\n1975 г. \r\nРоден е Хуан Себастиан Верон – аржентински футболист, атакуващ халф. Висок е 186 см, тежи 79 кг. Започва кариерата си в \"Бока Хуниорс\" и след 2 сезона (1996 г.) е продаден на италианския \"Сампдория\" (63 мача и 8 гола). През 1998 г. преминава в \"Парма\" (печели Купата на Италия и Купата на УЕФА). Продаден е на \"Лацио\" за 20 млн. евро (шампион на Италия, носител на Купата на УЕФА и Суперкупата на Европа). През лятото на 2001 преминава в \"Манчестър Юнайтед\" (66 мача и 11 гола). Национален състезател е на Аржентина. \r\n1943 г. \r\nРоден е Робърт (Боби) Фишер (Fischer) – американски шахматист, международен гросмайстор (1958 г.), световен шампион след победа на Б. В. Спаски (1972-1975 г.). Губи званието, след като се отказва от мача с руския гросмайстор А. Е. Карпов. Многократен шампион е на САЩ (1957-1970 г.), победител е в много междузонални турнири. След спечелването на световна титла престава да участва в официални шахматни турнири. \r\n1934 г. \r\nРоден е Юрий Алексеевич Гагарин - руски космонавт. Той е първия човек, полетял в Космоса с кораба “Восток-1” на 12 април 1961 г. Завършва Военновъздушната академия \"Н. Е. Жуковски\" (1968 г.). Гагарин участва в обучението и тренировката на екипажи от космонавти. Загива по време на изпитателен полет на нов самолет на 27 март 1968 г. \r\n1933 г. \r\nРоден е Жан-Пол Белмондо – френски актьор. Играе във филмите \"До последен дъх\" (1960 г.), \"Лудият Пиеро\" (1965 г.), при Дере - \"Борсалино\" (1970 г.), при Рене - \"Стависки\" (1974 г.), Жорж Лотнер - \"Професионалистът\" (1981 г.), \"Хищниците\" (1983 г.) и Льолуш - \"Пътят на едно разглезено дете\" (1988 г.). Други филми: \"Непознат в къщи\" (1992 г.), \"Клетниците на XX век\" (1995 г.), \"Дезире\" (1996 г.), \"Бащи-трепачи\" (1997 г.). \r\n1814 г. \r\nРоден е Тарас Григориевич Шевченко - украински поет, художник, мислител, революционен демократ. Роден е в семейство на крепостен селянин. От 1829 г. живее във Вилнюс, в началото на 1831 г. пристига в Петербург, където учи при различни живописци. Първите стигнали до нас негови произведения са от около 1837-1838 г. (“Тече вода в синьото море”, “Вечна памет на Котляревски” и др.). През 1840 г. издава поетичния сборник “Кобзар”. Ранното му творчество е в духа на романтизма. Към 40-те години в творчеството му се забелязва движение към реализъм, стремеж да се обхване темата за националноосвободителната борба - историческата поема “Хайдамаки” (1841 г.). През май 1843 г. заминава за Украйна; връща се в Петербург (1844 г.); отново се отправя за Украйна с намерение да се засели в Киев (пролетта на 1845 г.). Художник на Киевската археологическа комисия; пътува из Киевска, Полтавска, Черниговска и Волинска губернии; издава албума “Три години”. През 1846 г. влиза в тайното Кирило-Методиево общество. През 1847 г. е арестуван и затворен в Орската крепост, през 1850 г. е в Новопетровското укрепление на п-в Мангишлак (дн. Форт Шевченко). Автор е на поемите “Сън” (1844 г.), “Кавказ” (1845 г.), които отбелязват нов етап в развитието на украинската лирика и сатира. На заточение (юни 1847 - август 1857 г.), освободен след смъртта на Николай I. По време на заточението създава циклите стихове “В килията” (1847 г.), “Царе” (1848 г.) и др.; реалистичните повести “Княгиня” (1853 г.), “Музикант” (1854-1855 г.), “Нещастният”, “Капитанша”, “Близнаци” (1855 г.), “Художник” (1856 г.) и др. Създаденото от Шевченко през 1857-1861 г. бележи връх в неговата поезия - триптиха “Долина”, “Муза” и “Слава” (1858 г.) и др. Поетиката му е близка до народната традиция, но в течение с времето еволюира в нови ритмико-интонационни структури. По много от произведенията му е създадена музика от Н. В. Лисенко (към “Кобзар”), К. Г. Стеценко, Я. С. Степовий, С. Ф. Людкевич, М. П. Мусоргски, П. И. Чайковски, С. В. Рахманинов и др. Известен е и като художник. От 1838 до 1845 г. учи в Петербургската художествена академия при К. П. Брюлов. Картините му се отличават с реализъм: “Катерина” (1842 г.), серията офорти “Живописна Украйна” (1844 г.), “Автопортрет” (1840-1841 г.), “Притча за блудния син” (1856-1857 г.) и др. Шевченко е основоположник на критическия реализъм и революционно-демократично направление в украинската литература и живопис. Неговото име носят Институтът за литература при Украинската АН и Киевският университет. Умира на 10 март 1861 г. в Петербург. \r\n1753 г. \r\nРоден е Жан Батист Клебер - френски генерал. Служи в австрийската армия като войник и сержант. През 1789 г. постъпва във Френската национална гвардия, отличава се при отбраната на Майнц и е произведен в бригаден генерал. Клебер е един от ръководителите на потушаването на метежа във Вандея (1793 г.). По време на Египетската експедиция (1798-1801 г. ) е командир на дивизия, а след заминаването на Наполеон I става командващ на всички френски войски в Египет. Клебер разгромява турската армия при Хелиопол (1800 г.) и я изгонва от Египет. Убит е от турски националист. \r\n1749 г. \r\nРоден е Маркиз дьо Мирабо (Оноре Габриел Рикети) - френски аристократ. Той е един от организаторите и ръководителите на Великата френска революция. Избягва зад граница (1776 г.) с жената на маркиз Дьо Моне, за което е осъден задочно на смърт “за оскърбяване на личността”, но по-късно е амнистиран. Публикува много памфлети и други произведения срещу деспотизма и монархията. Завръща се в Париж през 1785 г. и е изпратен със секретна дипломатическа задача в Прусия. Избран е в Генералните щати като представител на “третото” съсловие от Марсилия и Екс. Благодарение на ораторските си способности става един от лидерите на Парламента. Речите му, изобличаващи абсолютисткия режим, получават голям обществен резонанс. Политическият идеал на Мирабо е парламентарната монархия. По време на революцията заема консервативни позиции и става лидер на едрата буржоазия. Обявява се против крайния и безогледен радикализъм на якобинците. След 1790 г. е в тайна връзка с кралския двор. След внезапната му смърт е погребан като национален герой. След свалянето на монархията на 10 август 1792 г. са открити документи, потвърждаващи неговата измяна. Останките му са изнесени от Пантеона, където е погребан, и са пренесени в гробището за престъпници в предградието Сен Марсо. \r\n1454 г. \r\nРоден е Америго Веспучи – флорентински мореплавател, в чест на който е наречен континента Америка. Америго Веспучи е роден във Флоренция. Баща му Настасио Веспучи е нотариус. \r\nАмериго Веспучи е участник в Първата испанска (1499-1500 г.) и Първата португалска (1501-02 г.) експедиция край бреговете на Южна Америка. Пръв изказва предположение, че тези земи са нов континент, а не част от Азия. През 1507 г. германският картограф Мартин Валдземюлер в \"Увод в космографията\" нарича на негово име новооткрития континент. На тази дата умират: \r\n1895 г. \r\nУмира Леополд Захер-Мазох (Sacher-Masoch) – австрийски писател от еврейски произход. Роден е на 27 януари 1836 г. В най-добрите си произведения - романтични новели, рисува бита и нравите на различните народности в Австро-Унгарската империя: сборници \"Галицийски разкази\" (т. І и ІІ, 1871 г.), \"Руски придворни истории\" (т. І-ІV, 1873-1874 г.), \"Виенски придворни истории\" (т. І-ІІ, 1873-1877 г.), \"Еврейски разкази\" (1878 г.), \"Нови еврейски разкази\" (1881 г.), \"Полски истории\" (1887 г.), \"Жестоките жени\" (т. І-VІ, 1907 г.). В творчеството му, както и в творчеството на други австрийски писатели от втората половина на ХIХ в. (Ф. фон Заара, П. Розегер, Мария фон Ебнер-Ешенбах и др.) противоборстват натуралистични и реалистични тенденции. \r\n1661 г. \r\nУмира Джулио (Жюл) Мазарини- френски държавник, син на сицилиански аристократ. От 1630 г. той е на дипломатическа служба при римския папа. По време на сключването на мира в Кераско (1631 г.) като папски нунций в Париж (1634-1636 г. ) Мазарини привлича вниманието на кардинал Ришельо с изключителните си дипломатически способности и става негово доверено лице. По настояване на Луи ХIII е издигнат в сан кардинал през 1641 г. След смъртта на краля на 14 май 1643 г., регентката Ана Австрийска назначава Мазарини за първи министър. Той продължава политиката на укрепване на френския абсолютизъм. Завършва 30-годишната война с Вестфалския мир 1648 г. Потушава Фрондата, заради което е обявен от парижкия парламент за враг и е принуден (1651 и 1652 г.) да напусне Франция. Отново се завръща през 1653 г.. Мазарини организира Рейнската лига. По времето на управлението му Франция налага своята хегемония на Европа. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.09", "title": "Денят 9 март в световната история"}
{"url": "http://www.focus-news.net/news/2019/03/09/2632476/plovdiv-detsko-karnavalno-shestvie-shte-se-provede-v-karlovo.html", "text": "Детско карнавално шествие ще се проведе в Карлово. Това съобщиха за  Радио „Фокус“ – Пловдив  от Общината. Шествието ще се проведе на пл. „20-ти юли“, а началото му ще бъде поставено точно в 13.00 часа. По време на карнавала всяко дете ще има възможност да влезе в ролята на любим приказен герой. „Да провокираме детската артистичност“, призовават от Общината. \r\nПреди шествието, от 11.30 часа, присъстващите на площада деца ще могат да станат част от забавен детски кът „В приказния свят на чудесата“ с кака Плами.", "date": "2019.03.09", "title": "Пловдив: Детско карнавално шествие ще се проведе в Карлово"}
{"url": "http://www.focus-news.net/news/2019/03/09/2632477/burgas-toni-dimitrova-shte-predstavi-s-dva-poredni-kontserta-proekta-moite-neizprateni-pisma.html", "text": "Любимката на бургаската публика Тони Димитрова ще представи с два поредни концерта проекта „Моите неизпратени писма“ на 9 и 10 март от 19.00 часа в Държавната опера. Това съобщиха от пресцентъра на  Община Бургас . Идеята и сценария са на Юлия Манукян, а в реализацията участва Разградската филхармония дирижирана от бургазлията Левон Манукян, както и Данаил Желев – ударни, Ивелин Дуков – пиано, Росен Сеновски – китара и Мирослав Станчев – бек вокал. В концерта звучат 23 песни с нови аранжименти. Те са познати на почитателите на Тони Димитрова. \r\nПроектът „Моите неизпратени писма“ вече се е срещнал с публиката в Пловдив, Русе, Сливен, Благоевград, Разград, Шумен, предстоят концерти в Балчик и Варна. Почти навсякъде концертите са били два, а на някои места вече се договаря и трети концерт. \r\nБилети за двата ѝ концерта се продават на касата на драматичен театър „Адриана Будевска“.", "date": "2019.03.09", "title": "Бургас: Тони Димитрова ще представи с два поредни концерта проекта „Моите неизпратени писма“"}
{"url": "http://www.focus-news.net/news/2019/03/09/2632478/sofiya-vavezhda-se-vremenna-organizatsiya-na-dvizhenieto-zaradi-remont-na-relsite-po-tramvayna-liniya-6.html", "text": "Въвежда се временна организация на движението заради ремонт на релсите по трамвайна линия 6. Това съобщиха от пресцентъра на  Столична община . Във връзка с извършването на основен ремонт на релсовия път и съоръженията му от „Трансремонтстрой“ ЕАД за времето на ремонтите „Център за градска мобилност“ ЕАД  променя маршрута на трамвайна линия 6.  \r\nОт 04.30 до 16.00 часа трамваите от линия 6 ще се движат от жк. „Иван Вазов“ до трамвайно обръщателно колело „Връбница“. След 16.00 часа маршрутът ще се възстанови до жк. „Обеля 2“.  \r\nНа 10 март 2019 г. от 04.30 до 16.00 часа трамваите от линия 6 ще се движат от жк. „Иван Вазов“ до трамвайно обръщателно колело „Хюндай България”. След 16.00 часа маршрутът да се възстанови до жк. „Обеля 2“.", "date": "2019.03.09", "title": "София: Въвежда се временна организация на движението заради ремонт на релсите по трамвайна линия 6"}
{"url": "http://www.focus-news.net/news/2019/03/09/2632480/sport-noviyat-trenyor-na-roma-se-kazva-klaudio-ranieri.html", "text": "Италианският футболен експерт Клаудио Раниери от петък е старши треньор на Рома, съобщиха  официално от клуба. Договорът му важи до 30 юни. \r\nРаниери ще ръководи отбора още в следващия мач от 27-ия кръг на Серия А. На 11 март, понеделник, Рома ще играе срещу Емполи.   \r\nСлед загуба на Рома от Порто с 1:3 след продължения в мача-реванш от 1/8-финалите в Шампионската лига, Еузебио Ди Франческо освободи поста си. \r\nСпортният директор Рамон Родригес Мончи също си тръгна от Рома. Очаква се той да започне работа в Арсенал. \r\nВ класирането на Серия А Рома е пети с 44 точки.", "date": "2019.03.09", "title": "Спорт: Новият треньор на Рома се казва Клаудио Раниери"}
{"url": "http://www.focus-news.net/news/2019/03/09/2632474/daily-sabah-turtsiya-turtsiya-zakleymi-reshenieto-na-belgiyskiya-sad-da-ne-predprieme-razsledvane-sreshtu-teroristi-ot-pkk-istanbul.html", "text": "Решението на Белгийската Камара на държавното обвинение, с което не се дава ход на разследване от страна на Федералния прокурор на Белгия  на 36 души, свързани с ПКК, е неприемливо, е обявил в петък говорителят на турското МВнР Хами Аксьой, пише в днешния си брой турския всекидневник  Daily Sabah . \r\n\"Независимо от доказателствата, представени от Федералния прокурор на Белгия за терористичния характер на ПКК, това решение, според заявеното в него, гарантира на терористичните организации много опасна територияq която те да използват,\"се казва в официалното съобщение. \r\nАксьой е отбелязал, че решението може да бъде оспорвано в Апелационния съд на Белгия и е добавил, че Турция ще продължи „по категоричен начин“ своята съдебна битка. \r\nВ петък Апелативният съд в Брюксел постанови, че членовете на ПКК не могат да бъдат обвинени в тероризъм и отхвърли повдигнатите срещу всичките 36-ма заподозрени по казуса ПКК в страната.   \r\nТова решение идва след като Федералната прокуратура оспорва предишно съдебно решение. Прокурорите са на мнение, че то влиза в противоречие с признаването от страна на Белгия и на ЕС на терористичния характер на групата. Заподозрените се обвиняват, че са отвличали деца от техните семейства в Белгия и други европейски държави и са ги изпращали в Гърция и Ирак, където са били обучавани за редници от военното крило на ПКК. Те са обвинени също така и за фалшифициране на документи, и за изнудване на бизнесмени.   Ивелина Ватова", "date": "2019.03.09", "title": "Daily Sabah (Турция): Турция заклейми решението на белгийския съд да не предприеме разследване срещу терористи от ПКК    Истанбул"}
{"url": "http://www.focus-news.net/news/2019/03/09/2632481/sliven-selo-kamen-shte-bade-domakin-na-maskaradni-igri.html", "text": "Тази година домакин на „Маскарадни игри“ ще бъде село Камен. Регионалният празник ще се проведе от 10.00 часа. Съборът е със състезателен характер и се провежда всяка година в навечерието на Сирни Заговезни в Сливенска община със смяна на домакинството на селищата. Това съобщиха от пресцентъра на  Община Сливен . Организирането и провеждането на този празник цели да стимулира процесите на проучване на маскарадната обредност, на съхраняване и популяризиране на локалната и регионалната  и специфика като културно наследство с важно място в съвременните културни процеси, като градивен елемент на ценностната система на българската нация. В събора участват самодейни състави от селищата в региона и страната . Към момента заявки за участие са подали  10 състава.  Сред обичаите, които ще бъдат възпроизведени, са „Сирни Заговезни”, „Заораване”, „Кукувден”, посрещане на кукери в дома. Представянето на колективите се осъществява тематично в рамките на традиционния годишен календар на обредния цикъл в следните категории: зимна маскарадна обредност; пролетна маскарадна обредност; лятна маскарадна обредност; семейна маскарадна обредност. \r\nПо време на събора ще се проведат конкурси за най–точно възпроизвеждане на обред с подчертани специфики на фолклорната култура от съответното селище, за най-точно възпроизвеждане на  фрагмент от обред, за обредно облекло, маска, реквизит и вярната им реконструкция. \r\nВсички състави ще бъдат оценявани от жури в състав: председател – доц. д-р Владимир Демирев, фолклорист, етнолог в Регионален исторически музей „Д-р Симеон Табаков“ – Сливен; членове – Добринка Славова, уредник в отдел „Етнография“ в музея, и Станка Иванова – хореограф. \r\nСъбитието се организира от Община Сливен, кметството на село Камен и Народно читалище „Пробуда 1932”. Всички групи ще получат сувенир и диплом за участие, а за класираните на първо, второ и трето място ще има парични награди. Организаторите канят всички желаещи на празника.", "date": "2019.03.09", "title": "Сливен: Село Камен ще бъде домакин на „Маскарадни игри“"}
{"url": "http://www.focus-news.net/news/2019/03/09/2632482/burgas-lektsiya-za-istoricheskite-protsesi-za-vazstanovyavane-na-balgarskata-darzhava-prez-19-vek-shte-bade-iznesena-v-etnografskiya-muzey.html", "text": "„Освобождението на България и Източния въпрос (1876 – 1878 г.)“ е предметът на музейната лекция, която състои от 11.30 часа в Етнографския музей на ул. „Славянска“ 69. Това съобщиха от пресцентъра на  Община Бургас . Историкът от РИМ - Бургас Владимир Анигностов ще запознае аудиторията с особеностите на т. н. „Източната криза“ и нарушеното равновесие между Великите сили в навечерието на Руско-турската освободителна война (1877-1878 г.). Ще бъдат засегнати дипломатическите усилия преди войната, по време на Цариградската посланическа конференция (1876 г.) и опитите за мирно разрешаване на назрелия конфликт. Акцент в лекцията ще са важните исторически моменти около сключените договори, фактически постановили раждането на Третата българска държава – Санстефанския мирен договор и Берлинския конгрес през 1878 г. Входната такса е преференциална – за възрастни 2 лв., а за учащи и пенсионери – 1 лв.", "date": "2019.03.09", "title": "Бургас: Лекция за историческите процеси за възстановяване на Българската държава през 19 век ще бъде изнесена в Етнографския музей"}
{"url": "http://www.focus-news.net/news/2019/03/09/2632479/kyustendil-obshtinata-organizira-otbelyazvane-na-76-godini-ot-spasyavaneto-na-balgarskite-evrei.html", "text": "Община Кюстендил организира отбелязване на 76 години от спасяването на българските евреи. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Събитието ще се състои от 11.00 часа пред паметника на Димитър Пешев.  \r\nЗа предотвратяването на депортацията на евреите от довоенните граници на България по време на Втората световна война,  голяма заслуга има Димитър Пешев. Пешев инициира остро протестно писмо до министър-председателя Богдан Филов против депортацията, което е подписано от общо 43-ма народни представители. Освен с почетното гражданство на Израел, делото на Димитър Пешев е почетено с дърво на негово име в Гората на праведниците в Ерусалим. През 1997 година получава посмъртно най-високия български орден „Стара планина“. През 2000 година в София е учредена фондация на името на Димитър Пешев. На 25 януари 2000 година по инициатива на българската делегация в ПАСЕ в сградата на Съвета на Европа в Страсбург, наред с бюстовете на основателите на Обединена Европа е поставен бюст на Димитър Пешев – дар от българското Народно Събрание, а Международната фондация „Раул Валенберг“ изсича медал с неговия лик. \r\nВенцеслав ИЛЧЕВ", "date": "2019.03.09", "title": "Кюстендил: Общината организира отбелязване на 76 години от спасяването на българските евреи"}
{"url": "http://www.focus-news.net/news/2019/03/09/2632484/pleven-za-vtora-poredna-godina-meditsinskiyat-universitet-provezhda-izneseni-kandidatstudentski-izpiti-za-bakalavarskite-spetsialnosti.html", "text": "За втора поредна година Медицински университет – Плевен (МУ-Плевен) провежда изнесени кандидатстудентски изпити за бакалавърските специалности. Това съобщиха от  МУ-Плевен . Освен в градовете Монтана и Видин, кандидат-студентите имат възможност тази година да се явят на тест по биология и във Враца и Велико Търново за 9 специалности на висшето училище, водещи до придобиване на степен „Бакалавър“ и „Професионален бакалавър“. Решението за изнесените изпити в Северна България произтича от доказано най-високия процент кандидати от тези региони. Явявайки се на изнесените изпити, гимназистите получават оценка, която е равностойна на резултатите от предварителната и редовната изпитни сесии.  \r\nПредстои последният от поредицата изнесени изпити, който ще се проведе във Велико Търново в конферентната зала на хотел „Премиер“ от 10.00 до 12.00 ч.  \r\nПо време на изнесените изпити кандидат-студентите на МУ-Плевен могат да се явят на тест по биология за бакалавърските специалности „Акушерка“, „Медицинска сестра“, „Медицинска рехабилитация и ерготерапия“, „Помощник-фармацевт“, „Медицински лаборант“, „Рентгенов лаборант“, „Опазване и контрол на общественото здраве» и „Медицинска козметика“ и „Социални дейности“. \r\nМедицински университет – Плевен провежда динамична целогодишна кандидатстудентска кампания под мотото „Успяваме заедно“. Студентите, преподавателите и служителите на висшето училище помагат на кандидатите да направят правилния избор, от който зависи бъдещото им професионално изграждане и развитие, чрез срещи-разговори в гимназиите в цялата страна, участия в кандидатстудентски борси и дни на отворените врати. На 26-27 март 2019 г. предстои участие на представители на МУ-Плевен в кандидатстудентска борса в Разград, организирана с подкрепата на Община Разград.  \r\nЗа поредна година Медицински университет – Плевен ще заложи и на успешното провеждане на предварителна изпитна сесия за кандидат-студенти през месеците март и април 2019 г., резултатите от която имат еднаква тежест в балообразуването като изнесените и редовните изпити по биология и химия. За бакалавърските специалности приемът на документи е в периода 18 – 27 март, а тестът по биология е на 30 март 2019 г. За магистърските програми по Медицина и Фармация, подаването на заявления е в периода 18 март – 3 април, а предварителните изпити са по биология – на 6 април и по химия – на 13 април 2019 г.  \r\nАко оценката от изнесените или предварителните изпити ги удовлетворява и са решили да не се явяват на редовната изпитна сесия през юли, кандидатите задължително трябва да подадат документи и през юни 2019 г., за да посочат желанията си за участие в класирането по специалности. Кандидатите за бакалавърските специалности могат да кандидатстват само с оценката по биология от държавен зрелостен изпит или с оценка от друга матура по избор, без да се явяват на изпит. Висшето училище признава за изпитни оценките над 5.50 от национални олимпиади по биология и химия за текущата година. \r\nНа сайта на висшето училище в раздел „Актуално Прием 2019“. е поместена пълна информация за специалностите, местата и таксите на обучение, по които МУ-Плевен осъществява прием за новата академична година, датите на изпитите и актуализирания Правилник за прием на кандидат-студенти. Чрез сайта всеки зрелостник може да подаде документи онлайн, да провери залата за явяване на изпит, както и получения резултат.", "date": "2019.03.09", "title": "Плевен: За втора поредна година Медицинският университет провежда изнесени кандидатстудентски изпити за бакалавърските специалности"}
{"url": "http://www.focus-news.net/news/2019/03/09/2632483/shumen-blizo-600-tantsyori-ot-tsyalata-strana-shte-uchastvat-vav-festivala-magiyata-na-tantsa.html", "text": "XIV Национален танцов фестивал „Магията на танца“ ще се проведе на 9 и 10 март, в концертната зала на Младежкия дом в Шумен. Това съобщиха от  Община Шумен . В програмата на фестивала са включени жанровете класически балети, съвременни танци, характерни танци и улични танци- брейк и хип-хоп. Участниците в тях ще се състезават в четири възрастови групи: първа – от 5 г. до 8 г., втора – от 9 г. до 11 г., трета – от 12 г. до 15 г., четвърта – над 15 год. В категорията улични танци – брейк и хип-хоп танцьорите са разделени в две възрастови групи. Първата е до 12 години, а втората – над 12 години. \r\nОткриването на фестивала е в 11.00 часа. На сцената на Младежкия дом в събота ще се изявят малките танцьори от първа и втора възрастови групи, а в неделя – от трета и четвърта възрастови групи. Близо 600 танцьори от Шумен, Варна, Бургас, Русе, Велико Търново, Горна Оряховица, \r\nДобрич, Габрово, Пазарджик, Перник, Търговище, Разград и Нови пазар ще участват в тазгодишното издание на състезанието. Шумен ще бъде представен от танцовите формации „Емоушън“, “Wow”, „Танцувалня“ и танцова школа „Фаворит“.  Журито, което ще оценява изпълнителитеq е в състав: доц. Бонка Матова, доц. Желка Табакова от Националната музикална академия „Панчо Владигеров“, специалистът по хип-хоп танци Йордан Василев и шуменският хореограф и експерт по сценична дейност в Община Шумен Красимир Савов.", "date": "2019.03.09", "title": "Шумен: Близо 600 танцьори от цялата страна ще участват във фестивала „Магията на танца“"}
{"url": "http://www.focus-news.net/news/2019/03/09/2632475/sadat-shte-gleda-merkite-za-neotklonenie-na-zadarzhanite-v-stolichniya-kvartal-orlandovtsi.html", "text": "Съдът ще гледа мерките за неотклонение на задържаните в кв. „Орландовци“ в София. Специализираната прокуратура обвини 14 лица, сред които двама столични полицаи, за участие в група за наркотици, грабежи и кражби, производство и разпространение на акцизни стоки без бандерол. В Специализирания наказателен съд ще бъде внесено искане за налагане на мярка за неотклонение „задържане под стража“ за всеки от тях. Обвинените полицейски служители са взводни командири в столичното Второ районно управление.  \r\nУчастниците в групата бяха задържани на 7 март при операция на СДВР, Дирекция „Вътрешна сигурност“ на МВР и Специализираната прокуратура. Групата е неутрализирана след близо 7-месечно наблюдение и разследване на дейността ѝ. По време на операцията по задържането на участниците в жилища, автомобили и при лични обиски бяха намерени и иззети наркотици, огнестрелни оръжия, близо един тон тютюн, заедно с машина за нарязването му. Иззети са и автомобили, за част от които има данни, че са крадени. Събраните доказателства сочат, че групата е действала повече от три години.", "date": "2019.03.09", "title": "Съдът ще гледа мерките за неотклонение на задържаните в столичния квартал „Орландовци“"}
{"url": "http://www.focus-news.net/news/2019/03/09/2632466/spetsializiranata-prokuratura-gdbop-i-gdnp-shte-dadat-brifing-za-razsledvaneto-v-noi-silistra.html", "text": "От 11.00 часа в сградата на „Черковна“ 90 в София ще бъде даден брифинг на Специализираната прокуратура, ГДБОП и ГДНП по повод разследването в НОИ-Силистра. Това съобщиха от  Апелативната специализирана прокуратура .", "date": "2019.03.09", "title": "Специализираната прокуратура, ГДБОП и ГДНП ще дадат брифинг за разследването в НОИ- Силистра"}
{"url": "http://www.focus-news.net/news/2019/03/09/2632486/blagoevgrad-obshtinata-i-khg-pirin-sa-domakini-na-vtori-mezhdunaroden-turnir-golden-pirin-cup.html", "text": "Втори Международен турнир „Golden Pirin Cup” ще се проведе в Благоевград. Традиционното събитие ще бъде в рамките на 2 дни - 9 и 10 март в зала „Скаптопара“. Това съобщиха от  Община Благоевград . В турнира участие ще вземат 430 грации от 15 спортни клуба от страната. Едни от най-силните клубове в страната ще представят своите грации. „Левски“, „Левски-Илияна“, „Левски-плюс“, ЦСКА както и по-нови клубове като „Море“ - Несебър, „Брилянт“ - Пловдив, „Велбъжд“ - Кюстендил, „Пирин-ЕМ“ - Гоце Делчев, „Виктория“ - Перник, Отборите на Дупница, „Теа-Денс“ са само част от отборите, които ще покажат финес, грация и талант. \r\nПредставителите на националния отбор на България Лъчезара Пекова и Леонор Божанова, както и на националния отбор на Македония - Рейчъл Стоянова също ще покажат сложни съчетания пред публиката в Благоевград. Главен съдия на турнира ще бъде Камелия Игнатова, световна и европейска шампионка от ансамбъл, съдия международна категория и представител на БОК. Спонсори на спортното събитие са Метро, Хиполенд, Евтерпа, Зайо Байо, Издателство Фют, Екоботълс и др. Те са предоставили специални награди за гимнастичките, представили се по време на турнира.", "date": "2019.03.09", "title": "Благоевград: Общината и КХГ „Пирин“ са домакини на Втори международен турнир „Golden Pirin Cup”"}
{"url": "http://www.focus-news.net/news/2019/03/09/2632485/veliko-tarnovo-ogranicheno-e-dvizhenieto-na-motorni-prevozni-sredstva-nad-12-tona-po-patya-lozen-polski-trambesh.html", "text": "Сухи са пътните настилки на територията на цялата областта, предаде репортер на  Радио „Фокус“ – Велико Търново . Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май.  \r\nВремето е предимно облачно. Температурата на въздуха е 8 градуса. Трафикът в града в почивния ден е спокоен. По-интензивно е движението в района на пътен възел „Качица“ и Южен пътен възел, както и по ул. „Магистрална“ – част от главен път София – Варна. С нормална интензивност се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nНадежда КРЪСТЕВА", "date": "2019.03.09", "title": "Велико Търново: Ограничено е движението на моторни превозни средства над 12 тона по пътя Лозен – Полски Тръмбеш"}
{"url": "http://www.focus-news.net/news/2019/03/09/2632489/gabrovo-dvizhenieto-po-patya-za-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 5 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.09", "title": "Габрово: Движението по пътя за Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/03/09/2632490/veliko-tarnovo-liturgii-se-otsluzhvat-v-pravoslavnite-hramove-v-grada-po-povod-denya-na-sv-chetirideset-machenitsi.html", "text": "По повод Деня на Св. четиридесет мъченици в православните храмове във Велико Търново се отслужват литургии, предаде репортер на  Радио „Фокус“ – Велико Търново . Рано тази сутрин църковните камбани в града възвестиха началото на литургията. Днес храмов празник отбелязва една от знаковите за Велико Търново църкви „Св. 40 мъченици“. Храмът е паметник на културата и е тясно свързан с историята на България. Църквата е най-известният средновековен български паметник във Велико Търново. Построена и стенописана е по времето на българския цар Иван Асен II върху по-малка църква вероятно посветена на Богородица, в чест на голямата му победа в Битката при Клокотница на 9 март 1230 г. (деня на Свети 40 севастийски мъченици) над епирския деспот Теодор Комнин. През XIII – XIV век е главна църква на манастира „Великата лавра“. На 22 септември 1908 г. в същата църква княз Фердинанд I обявява Независимостта на България. \r\nВ църквата са погребани цар Калоян, цариците Анна Мария и Ирина, Свети Сава Сръбски, както и много други членове на царското семейство и българската аристокрация. Тленните останки на Калоян са тържествено препогребани в църквата на 19 април 2007 г. – 800 г. след неговата смърт. \r\nНадежда КРЪСТЕВА", "date": "2019.03.09", "title": "Велико Търново: Литургии се отслужват в православните храмове в града по повод деня на Св. четиридесет мъченици"}
{"url": "http://www.focus-news.net/news/2019/03/09/2632491/sport-vezenkov-igra-silno-kato-titulyar-za-olimpiakos-v-evroligata.html", "text": "Баскетбол: Баскетболният национал Александър Везенков бе титуляр за победата на Олимпиакос над Будучност с 89:76 в Подгорица в 25-ия кръг на Евролигата. Везенков игра 14 минути и завърши с 12 точки, 5 борби и 2 асистенции. До края на редовния сезон има пет кръга, а в следващия Олимпиакос гостува  на Олимпия Милано.", "date": "2019.03.09", "title": "Спорт: Везенков игра силно като титуляр за Олимпиакос в Евролигата"}
{"url": "http://www.focus-news.net/news/2019/03/09/2632493/kardzhali-hudozhnichkata-maya-mecheva-shte-predstavi-platna-v-ekspozitsiyata-zhenata-h-3-teatralno-proyaveni.html", "text": "Художничката Мая Мечева ще представи платна в експозицията „Жената Х3 (Театрално проявени)”, предаде кореспондент на  Радио „Фокус“ . Изложбата е включена от Театър „А`парт”-Пловдив в афиша на „Пловдив- европейска Столица на Културата 2019“. Експозицията се подготвя в залата на Театър „А`парт” в Пловдив на пл. „Съединение” 3 и ще бъде открита от 18.00 часа Мая Мечева. Тя е известна кърджалийска художничка, театрален сценограф, обучавала се е в Театрална Студия „А`парт”Пловдив, завършва училище по изкуствата “Вл. Димитров–Майстора” живопис през 1995 г., а също и Теология (степен магистър) в ПУ „Паисий Хилендарски“. Член е на Дружеството на Кърджалийските художници и от 1998 г. - член на Литературен алманах “Кръг”. Участник и координатор на пърформанси, литературни четения и музикални етюди. Работи в Държавен куклен театър – Кърджали, както и за Театрална студия “А’парт” в Пловдив. Автор е на четири театрални миниатюри. Работи предимно с маслени бои, сух пастел, акварел и туш. От 1995 г. до днес участва във всички изложби на Дружеството на Кърджалийските художници. Има участия в изложби в галерии в София, Пловдив, Бургас, Козлодуй, Троян, Москва (Русия), Вашингтон (САЩ), Норвегия, Белгия, Чикаго (САЩ), Япония. Печели редица награди, конкурси за проекти и изпълнение на стенописи и картини. Участва в пленери с различни техники. Има три самостоятелни изложби. Първата е през 2001 г. – “Интимно – не разговаряй със страстите, нарисувай ги!”….и гост вокал на група “Outside” – галерия “Керимовата къща”, гр. Кърджали. Втората - през 2008 г. - “Скритата същност на лицата” – галерия “Серякова къща” в гр. Троян. И третата е през 2009 г. – “Пространство, изживяно в мислите ми!” – в галерия “Богориди” – гр. Бургас.  \r\nНейни картини се намират в частни колекции в Англия, Норвегия, Дания, Турция, Гърция, Холандия, САЩ, Белгия, Русия, Япония и Чехия.", "date": "2019.03.09", "title": "Кърджали: Художничката Мая Мечева ще представи платна в експозицията „Жената Х 3 (Театрално проявени)”"}
{"url": "http://www.focus-news.net/news/2019/03/09/2632460/tass-zhaltite-zhiletki-se-nadyavat-na-nov-start-v-porednata-sabotna-protestna-valna.html", "text": "Секциите на френското обществено движение \"Жълти жилетки \" от Париж и провинцията призова привържениците си да се включат активно в съботните шествия, които са 17-ти поред, съобщава  ТАСС .     \r\n\"Решаващ акт \", така представителите на групата „Франция в гняв“ са нарекли манифестацията на Марсово поле в Париж, която започва още в първата половина на деня. Те изтъкват ненасилствения характер на протеста си и обещават \"да продължат мирната си акция докато не се приемат всички техни искания в социалната, данъчната и екологичната сфера \". \r\nПо същото време край Триумфалната арка ще се съберат участници в друга съботна акция във френската столица – „Думата на жените“. Тя се организира също от „Жълтите жилетки“ в подкрепа на френските жени.   Война на изтощение \r\nГрупа активисти, обединени в „Национален съвет на Съпротивата“, призовава за митинг на площад „Република“. \r\nВ района на Париж участниците в движението планират още флашмоб на един от терминалите на летище Руаси-Шарл дьо Гол, на север от столицата.  Времето и подробностите на тази акция все още се уточнява. \r\nВ провинцията се планира демонстрации да се проведат в големите регионални центрове като Страсбург, Лил, Бордо, Тулуза. Организаторите им разчитат на втори живот за „антиданъчната революция“.   \r\nСпоред политическите анализатори обаче движението вече дава заявки за известна умореност и „започва да се задъхва“. Миналата събота, по официални данни, за първи път участниците са били по-малко от 40 000 души.   \r\nПродължителното противопоставяне на „Жълтите жилетки“ се превърна в истинска „война на изтощение“ за силите на реда. По време на демонстрациите различна степен на наранявания са получили 2 200 протестиращи и близо 1500 души от силите на реда, по официални данни.   Разказът на една полицайка \r\nПравоохранителните служби дежурят в събота по 17-18 часа. Полицейска служителка от антикриминалната бригада разказва, че по време на тези дежурства тя едвам е успявала да се предпазва от твърдите предмети, които са хвърляли по нея, и от ударите с железни пръти. „Ние също сме граждани и също сме заинтересовани да се повиши покупателната ни способност. За съжаление, обаче, в момента в протестите на „жълтите жилетки“ има повече погромаджии и по-малко истински „жълти жилетки“.  \r\nМеждународните организации препоръчват на официален  Париж да „продължи диалога“, но „едновременно с това и призоваваме властите сериозно да  разучат всеки случай на извънредно прилагане на сила“, заявява върховният комисар на ООН по правата на човека, Мишел Бачелет, който е бивш президент на Чили.   \r\nСпоред френския философ Рафаел Антовен слабостта на движението се съдържа във факта, че „до този момент то тъй и не направи опит да премине от отказ към проект“. Затова и \"жълтите жилетки\" могат до безкрайност да продължат да се събират всяка събота, но едва ли ще продължат напред. Той е на мнение, че сред френската политическа опозиция днес няма сили, готови да станат изразители на настроенията на подобно спонтанно гражданско движение. И все пак то постигна сериозни успехи в сферата на комуникацията. То превърна в символ на гражданското неподчинение жълтата светлоотражателна жилетка, която всеки шофьор трябва да има.   \r\nПрезидентът на Френската република Еманюел Макрон предложи на обществото да потърси решение на пътя към общонационални граждански дебати. Но в същото време \"Жълтите жилетки\", заявиха ясно, че очакват не дълги дебати, а незабавни решения. На властите тепърва все още им предстои да се адаптират към новото темпо в епохата на социалните мрежи.   Милионни загуби    \r\nДвижението на  \"Жълтите жилетки \" се роди през миналата есен като протест против повишаване на таксите за автомобилното гориво. До този момент списъка с исканията му все повече набъбва. Представителят на еколозите Сирил Дион и една от основателките на „жълтите жилетки“ Присила Людоски застъпват позицията за по-строго облагане с данъци на предприятията, които нанасят вреда на околната среда. Един от обектите на техните критики са и авиокомпаниите.   \r\nПрез тази седмица властите предложиха нов вид компенсации за предприятията, които търпят загуби в резултат на съботните протести. Те ще могат да се обръщат към тях с молба да отлагат плащането на данъците си или да им се правят данъчни отстъпки.   \r\nОрганизацията на предприемачите „Урбанизирана Франция“ е направила сметка какви загуби търпя предприятията вследствие на протестите.  По нейни данни за много от тях загубите се изчисляват в размери между 20 и 70 на сто от техните доходи и на практика не могат да се възстановят. Освен това френските градове вече са изчислили, че щетите от разрушенията в тях се равняват на повече от 30 милиона евро.  \r\nУреждането на сметките обаче все още не е приключило., се заключава в коментара на руската телеграфна агенция ТАСС    Ивелина Ватова", "date": "2019.03.09", "title": "ТАСС: \"Жълтите жилетки \" се надяват на нов старт в поредната съботна протестна вълна"}
{"url": "http://www.focus-news.net/news/2019/03/09/2632488/stara-zagora-nad-800-uchastnitsi-sabirat-maskardnite-igri-v-grada.html", "text": "Двадесет и първият Фестивал на маскарадните игри ще се проведе в Стара Загора. Той се организира от Община Стара Загора, Регионален исторически музей, Център за подкрепа за личностно развитие, Младежки общински съвет, Общество за фолклор и Народно читалище „Николай Лилиев – 2005“. Това съобщиха от пресцентъра на  Общината . За участие в един от най-колоритните и атрактивни фестивали пристигат общо 19 групи от цялата страна с близо 800 участници.  \r\n„Тази година детските групи са общо шест, три от които от Стара Загора. Традиционно ще участват малчуганите от ДГ №10 „Светлина“, ДГ№11 „Загоре“ и  ДГ № 8 „Българче“, както и детско-юношески състави от Хисаря и два от ямболското село Веселиново. Във Фестивала ще се включат още групи от областите София, Пазарджик, Пловдив, Шумен, Разград, Сливен, Ямбол, Бургас, Варна, Хасково и Стара Загора“, съобщи основният организатор на Фестивала академик Крум Георгиев. \r\nНай-голямата група е от с. Оборище, община Пазарджик, която включва общо 76 участници. В игрите ще се състезават групи от с. Кошов, община Шумен, с. Бояново и с. Гранитово, община Елхово, с. Дунавци и с. Шейново, община Казанлък, с. Тъжа и с. Александрово, община Павел баня, с. Веселиново, община Разград, с. Челник, с. Джинот и с. Козарево, община Тунджа, с. Стара река, община Сливен и от град Ямбол.  \r\nВсеки от участниците в маскарадните игри ще представи типичен за родното си място обичай. Компетентно жури ще оценява изявите. Негов председател е акад. Крум Георгиев, а членове са доц. Евгения Иванова, Юлия Славова и Красимир Димитров. \r\nВ 10.00 часа групите ще се съберат пред Съдебната палата, откъдето ще влязат в Античния форум и ще дефилират по Античната улица. Началото на игрите е в 10.30 часа. \r\nИ тази година майстори от цялата страна ще покажат произведенията си на обособената Улица на занаятите в източната част на парк „Пети октомври“ и западен тротоар на бул. „Руски“. Старозагорци и гостите на града ще могат да видят бижута от кости и костилки, рисувани сладкиши, точени бонбони, рисувана коприна, стъкло, ножове и др. произведения на майсторите. \r\nОт 16.00 часа в квартал „Железник“ започва Фолклорен празник „Да прогоним злото заедно“, организиран по повод „Сирни Заговезни“. Кукери ще представят обичая „Джамал“ (Камила) характерен за нашия регион. Тук ще бъдат и кукерите от Шаново, които представят игри и митични танци. Ще има и концерт на Общински фолклорен ансамбъл „Загоре“.", "date": "2019.03.09", "title": "Стара Загора: Над 800 участници събират Маскардните игри в града"}
{"url": "http://www.focus-news.net/news/2019/03/09/2632492/smolyan-vodeshti-spetsialisti-ot-umbalsm-n-i-pirogov-shte-preglezhdat-detsa-v-mbal-d-r-bratan-shukerov.html", "text": "За втора поредна година водещи специалисти от УМБАЛСМ „Н. И. Пирогов“ ще преглеждат деца в МБАЛ „Д-р Братан Шукеров“. Това съобщиха от  МБАЛ - Смолян . Профилактичните прегледи ще бъдат извършени в рамките на кампанията „Национална програма Детско здраве – Пирогов“ и са под патронажа на парламентарната Комисия по здравеопазването. \r\nВ Смолян ще пристигнат най-добрите детски специалисти на „Пирогов“: Д-р Иван Маджаров и д-р Асен Меджидиев – УНГ; Проф. д-р Асен Балтов и д-р Явор Пукалски – травматология; Доц. Христо Шивачев – завеждащ Детска хирургия; Проф. Николай Габровски – неврохирургия; Д-р Людмила Найденова – офталмолог; Д-р Галина Тодорова – кардиолог; Д-р Симеон Андреев – уролог; Д-р Ваня Страхинова – образна диагностика. \r\nПрофилактичните прегледи ще се проведат на 9 март 2019 г. между 9.00 и 15.00 часа. Децата, които са с придружаващи заболявания, за прегледа трябва да носят всякакъв вид медицинска документация. \r\nВ профилактичните прегледи ще вземе участие и народния представител от 22 МИР – Смолян, и председател на Здравната комисия в Народното събрание д-р Даниела Дариткова. Кампанията се провежда вече 6 години. В рамките ѝ пироговските лекари прегледаха стотици деца от България. \r\nЗа да се възползвате от възможността  е необходимо предварително да се запишете на телефон: 0301/6 23 95. \r\nОт 13.00 часа същият ден в МБАЛ „Д-р Братан Шукеров“ – Смолян, ще се проведе пресконференция с участието на д-р Дариткова и медиците от „Пирогов“.", "date": "2019.03.09", "title": "Смолян: Водещи специалисти от УМБАЛСМ „Н. И. Пирогов“ ще преглеждат деца в МБАЛ „Д-р Братан Шукеров“"}
{"url": "http://www.focus-news.net/news/2019/03/09/2632494/plovdiv-povishena-opasnost-ot-padashti-kamani-ima-v-rayona-na-prohodite-koznitsa-i-strazhata.html", "text": "Трафикът на територията на Пловдивска област се извършва с нормална интензивност към този час, съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“. Пътните настилки на територията на областта са сухи и нормално проходими. Повишена опасност от падащи камъни има в района на проходите Козница и Стражата, също по пътищата Бачково - Нареченски бани, Троян - Кърнаре, Кричим - Стамболийски и Юговско ханче - Югово - Лъки - Здравец. Остава забранено движението на камиони над 12 тона през прохода Троян - Кърнаре. Забранено остава и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е също движението на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово - Първомай, в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. \r\nТрафикът на територията на град Пловдив се осъществява нормално и без затруднения към този час. По-засилено автомобилно движение се отчита по главните градски булеварди. Пътните настилки в града са сухи и нормално проходими. Временна организация на движението е въведена за времето до 18 март на кръстовището на бул. „Свобода“ с ул. „Владивосток“ в града, заради строително-монтажни дейности. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nТони МИХАЙЛОВ", "date": "2019.03.09", "title": "Пловдив: Повишена опасност от падащи камъни има в района на проходите Козница и Стражата"}
{"url": "http://www.focus-news.net/news/2019/03/09/2632496/burgas-do-50-metra-e-namalena-vidimostta-poradi-magla-v-rayona-na-grad-karnobat.html", "text": "До 50 метра е намалена видимостта поради мъгла в района на град Карнобат. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, няма затворени пътни участъци. Проходите на територията на областта са отворени за движение на всички моторни превозни средства. До 29 март т. г. са въведени две ограничения за движение на територията на областта поради извършването на ремонтни дейности. Едното важи за участъка Обзор – Баня от км 172+000 до км 184+000, а другото за пътя Баня – Сл. бряг от км 189+000 до км 191+000. Посочените пътни участъци са сигнализирани с пътни знаци. \r\nСпокойно се осъществява движението на моторни превозни средства в сутрешните часове на почивния ден, както по пътищата в областта, така и по основните пътни артерии на областния център. Няма образувани колони от автомобили и в районите на възловите централни градски кръстовища. \r\nМария ПОПЧЕВА", "date": "2019.03.09", "title": "Бургас: До 50 метра е намалена видимостта поради мъгла в района на град Карнобат"}
{"url": "http://www.focus-news.net/news/2019/03/09/2632495/veliko-tarnovo-vavezhda-se-vremenna-organizatsiya-v-dvizhenieto-vav-vrazka-s-futbolna-sreshta-mezhdu-etar-i-tsska-sofiya.html", "text": "Въвежда се временна организация на движението във връзка с предстоящата футболна среща между отборите на „Етър“ Велико Търново и „ЦСКА-София“. Това съобщиха от пресцентъра на  Община Велико Търново . До приключване на събитието: \r\n- се затваря за движение ул. „Тодор Балина“ от кръстовището с ул. „Славянска“ до кръстовището с ул. „Любен Каравелов“; \r\n- ул. „Славянска“ в участъка от кръстовището с ул. „Никола Габровски“ до кръстовището с ул. „Тодор Балина“; \r\n- ул. „Филип Тотю“ от кръстовището с ул. „Славянска“ до кръстовището с ул. „Бойчо войвода“. \r\nЗатваря се паркинга пред северния вход на стадион „Ивайло“. До приключване на събитието временно се възстановява двупосочното движение по ул. „Йоновка“ чрез временно закриване на пътен знак В1 на кръстовището с ул. „Филип Тотю“. За провеждане на шествие от привърженици на „ЦСКА -София“ след 15.00 часа поетапно се затварят за движение на МПС следните улици : от паметник „Майка България“ до стадион „Ивайло“ - Дом на армията - ул. „Марно поле“ - ул. „Васил Левски“ - от кръстовището с ул. „Христо Ботев“ до кръстовището с ул. „Никола Габровски“ - ул. „Никола Габровски“ от кръстовището с ул. „България“ до кръстовището с ул. „Филип Тотю“- ул. „Филип Тотю\"- ул. „Славянска“.", "date": "2019.03.09", "title": "Велико Търново: Въвежда се временна организация в движението във връзка с футболна среща между „Етър“ и „ЦСКА-София“"}
{"url": "http://www.focus-news.net/news/2019/03/09/2632500/burgas-60-godishna-zhena-e-postradala-pri-katastrofa-na-peshehodna-pateka-na-ul-ivan-bogorov-v-grada.html", "text": "60-годишна жена е пострадала при катастрофа на пешеходна пътека на ул. \"Иван Богоров\" в града. Това съобщиха за  Радио \"Фокус\" – Бургас  от  ОДМВР – Бургас . Инцидентът е станал около 19.45 часа снощи. Пострадалата е с фрактура на лява подбедрица.", "date": "2019.03.09", "title": "Бургас: 60-годишна жена е пострадала при катастрофа на пешеходна пътека на ул. \"Иван Богоров\" в града"}
{"url": "http://www.focus-news.net/news/2019/03/09/2632498/plovdiv-s-maskaradno-shestvie-i-kukerski-igri-v-karlovsko-shte-bade-otbelyazan-starchovden.html", "text": "С маскарадно шествие и кукерски игри в Карловско ще отбележат Старчовден и ще прогонят зимата. Това съобщи за  Радио „Фокус” - Пловдив  Гинка Тодорова, председател на Народно читалище „Васил Левски 1927 г.“ в кв. „Сушица\" и експерт в Отдел „Култура\" в Община Карлово. Всяка година в съботата преди Сирни Заговезни в Карлово се провежда празникът Старчовден, на който се представят кукерските групи от селищата в общината. Кукерските игри в този район са предвестници на пролетта и съществуват от дълбока древност. Кукерите се наричат старци и са разделени на „белогащи“ и „баджаци“. Едните са добрите, другите са лошите. В миналото „старците” са били предимно мъже, но в днешно време все по-често се маскират и жени. Възрастта на кукерите варира от 8 до 80 години. \r\n„Белогащите играят със звънци или чанове, а баджаците играят с хлопки. Звънът на звънците наподобява ромона на планински поток, а хлопките са като тътен и когато звънят едновременно образуват една много приятна мелодия в играта”, коментира Гинка Тодорова. \r\nТази година празникът започва на 9 март. В 10.00 часа маскарадно шествие от кукерски групи ще премине по централните улици в Карлово и ще се установи на площад „20-ти юли”. Там започват кукерските игри, които обикновено са много атрактивни. В същото това време на площада е подредена и кулинарна изложба – базар и забавен детски кът. От 14.00 часа Старчовден се организира и в селата Климент и Куртово. \r\nНа 10 март Старчовден продължава в останалите селища в община Карлово. Игрите започват от 11.00 часа и ще продължат до 15.00 часа. \r\nЦветана ТОНЧЕВА", "date": "2019.03.09", "title": "Пловдив: С маскарадно шествие и кукерски игри в Карловско ще бъде отбелязан Старчовден"}
{"url": "http://www.focus-news.net/news/2019/03/09/2632503/blagoevgrad-ogranicheno-e-dvizhenieto-po-glaven-pat-e-79-v-uchastaka-kresna-dolna-gradeshnitsa-poradi-na-remontni-deynosti-na-mosta-na-zhp-liniya-sofiya-kulata.html", "text": "Движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия София – Кулата за срок до 30 март. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението, и се регулира от светофарна уредба. Забрана за движението на товарни автомобили с тегло над 12 тона е въведена по третокласен път 108 АМ Струма – село Рибник заради аварийни ремонтни дейности за срок до 31 юли. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nС нормална интензивност е трафикът по основните улици и булеварди в Благоевград. Пътните настилки са сухи и нормално проходими, времето е слънчево. През нощта няма регистрирани инциденти. Градският транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2019.03.09", "title": "Благоевград: Ограничено е движението по главен път Е-79 в участъка Кресна – Долна Градешница поради на ремонтни дейности на моста на жп линия София – Кулата"}
{"url": "http://www.focus-news.net/news/2019/03/09/2632504/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите са между 0 и 7 градуса, времето е тихо. На някои места има слаб вятър и разкъсана облачност. От ПСС препоръчват на туристите да следват зимната маркировка. Заради високите температури не се препоръчва спускането със ски да се случва извън обработените терени. Лифтовите съоръжения навсякъде работят спрямо зимния си график. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.09", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/09/2632499/deutsche-welle-makedoniya-prisadite-po-deloto-titanik-2-shte-prosashtestvuvat-kratko.html", "text": "Правните експерти не вярват, че решенията, постановени на подсъдимите за нередности в изборите в случая \"Титаник 2\" - Сашо Миялков, Бедридин Ибраими, Мендух Тачи, Сашо Сърцев, Владко Сайковски и Анета Стефановска - ще оцелеят, пише македонската редакция на  Deutsche Welle . \r\nКато причина за това правни експерти посочват тълкувателното решение, прието от Върховния съд на 30 януари, според което след изтичане на законния срок до 30 юни 2017 г. Специализираната прокуратура вече не може да се счита за упълномощена да повдига обвинения. Защитата на подсъдимите заяви, че съдът трябва да издаде оправдателна присъда, като се позовава именно на правното становище на Върховния съд, че обвинителният акт е подаден от неоторизиран орган  след изтичането на 18-месечния срок до 30 януари 2019 година.  Юлиян Марков", "date": "2019.03.09", "title": "Deutsche Welle (Македония): Присъдите по делото „Титаник 2“ ще просъществуват кратко"}
{"url": "http://www.focus-news.net/news/2019/03/09/2632506/kyustendil-poradi-svlichane-na-zemna-masa-e-vavedena-vremenna-organizatsiya-na-dvizhenieto-v-uchastak-ot-patya-bobov-dol-zhedna.html", "text": "Поради свличане на земна маса е въведена временна организация на движението в участък от пътя Бобов дол – Жедна. Това съобщи за  Радио „Фокус” – Кюстендил  дежурният в Областно пътно управление – Кюстендил. Преминаването при 15 км от пътя трябва да се извършва само в една лента. Мястото е сигнализирано с пътни знаци. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се шофират с повишено внимание. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът за трите ограничения е 29 март. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.03.09", "title": "Кюстендил: Поради свличане на земна маса е въведена временна организация на движението в участък от пътя Бобов дол – Жедна"}
{"url": "http://www.focus-news.net/news/2019/03/09/2632508/blagoevgrad-ekipi-na-pss-sa-pomognali-na-momiche-sas-schupen-krak-v-rayona-na-vrah-bezbog.html", "text": "Екипи на ПСС са помогнали на момиче със счупен крак в района на връх Безбог. Това съобщиха за  Агенция „Фокус“  от  Планинската спасителна служба (ПСС)  при БЧК. Инцидентът е станал заради неправилно спускане с шейни в снежни улеи в района на върха. Пострадалата е била с друго момиче. И двете са били с неподходящи за спускане обувки. Планинските спасители от Добринище са свалили пострадалото момиче от планината.", "date": "2019.03.09", "title": "Благоевград: Екипи на ПСС са помогнали на момиче със счупен крак в района на връх Безбог"}
{"url": "http://www.focus-news.net/news/2019/03/09/2632507/kathimerini-promeni-v-nakazatelniya-kodeks-na-gartsiya-otmenya-zakon-za-zloupotrebite-s-darzhavni-sredstva-otpredi-70-godini.html", "text": "Министърът на правосъдието Михалис Калогиру съобщи за значителни промени в гръцкият Наказателен и Наказателно-процесуален кодекси, които ще премахнат спорния закон за злоупотребите с държавни средства, ще се търсят обезщетения от извършителите, ще засилят ролята на прокурорите, ще въведат общественополезен труд като присъда и ще избягват ненужни съдебни процеси , пише електронното издание на гръцкия вестник  Kathimerini . \r\nЗакон №1608 за злоупотребите с държавни средства, въведен преди 70 години, беше широко критикуван от правната общност като прекалено суров, което води до присъди, които могат да достигнат доживотен затвор. \r\nВъз основа на промените, онези, които присвояват държавни пари, ще бъдат осъдени на максимум 15 години затвор, а престъпленията им ще имат давност 20 години. \r\nАко обвиняемият напълно възстанови присвоените средства, може да им бъде предложено благоприятно наказателно третиране или дори - в изключителни случаи - да бъдат оправдани. \r\nЗаконът също така разширява ролята на прокурорите, които ще имат всички правомощия на следователите, освен да налагат предварително задържане. Прокурорите ще могат да архивират случаи, които не се считат за сериозни или не засягат обществения интерес и да договарят по-ниска присъда със заподозрян в замяна на признаване на вината. \r\nОсвен това законопроектът отменя глобите като наказание за избягване на затвора. \r\nГорепосочените промени няма да засегнат третирането на престъпления с насилие (убийства, изнасилвания, обири и др.) \r\nКалогиру каза, че промените целят да модернизират правната система на Гърция и изрази надежда, че те ще бъдат подкрепени от опозиционните партии, когато бъдат представени в парламента.    Юлиян Марков", "date": "2019.03.09", "title": "Kathimerini:  Промени в Наказателния кодекс на Гърция отменя Закон за злоупотребите с държавни средства отпреди 70 години"}
{"url": "http://www.focus-news.net/news/2019/03/09/2632505/pleven-71-godishen-mazh-e-zaginal-pri-pozhar-v-kashta-v-gulyantsi.html", "text": "71-годишен мъж е загинал при пожар в къща в Гулянци. Това съобщиха от  ГД „Пожарна безопасност и защита на населението“ . Сигналът за пожар на ул. „Г. С. Раковски“ в града е получен в 10.48 часа на 8 март. При пожара са нанесени материални щети.", "date": "2019.03.09", "title": "Плевен: 71-годишен мъж е загинал при пожар в къща в Гулянци"}
{"url": "http://www.focus-news.net/news/2019/03/09/2632510/sofiya-110-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "110 души са нощували в Центъра за кризисно настаняване на бездомни хора в кв. „Захарна фабрика” в София. Това съобщи за  Агенция „Фокус”  директорът на центъра Йорданка Темелкова. По думите ѝ нощта е преминала спокойно, без проблеми и извънредни ситуации.", "date": "2019.03.09", "title": "София: 110 души са нощували в Центъра за кризисно настаняване на бездомни хора"}
{"url": "http://www.focus-news.net/news/2019/03/09/2632509/gd-granichna-politsiya-bez-zabavyane-se-izvarshva-preminavaneto-prez-granichnite-punktove-kulata-ilinden-zlatarevo-i-logodazh.html", "text": "Без забавяне се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция (ГД) „Гранична полиция“. На пунктовете „Кулата“ и „Илинден“ на българо-гръцката граница и „Златарево“ и „Логодаж“ на границата със Северна Македония движението е с нормална интензивност. Няма образували се колони от автомобили. \r\nЛивия НИНОВА", "date": "2019.03.09", "title": "ГД „Гранична полиция“: Без забавяне се извършва преминаването през граничните пунктове „Кулата“, „Илинден“, „Златарево“ и „Логодаж“"}
{"url": "http://www.focus-news.net/news/2019/03/09/2632511/kyustendil-84-godishen-mazh-e-s-9-izgaryaniya-sled-pozhar-v-selo-ranentsi.html", "text": "84-годишен мъж е с 9% изгаряния след пожар в село Раненци. Това съобщиха от  ГД „Пожарна безопасност и защита на населението“ . Запалили са се сухи треви и храсти в махала „Барово“ в селото. Сигналът за пожара е подаден в 16.37 часа. Пострадалият мъж е с изгаряния на лявата подбедрица, между втора и трета степен. Няма опасност за живота му.", "date": "2019.03.09", "title": "Кюстендил: 84-годишен мъж е с 9% изгаряния след пожар в село Раненци"}
{"url": "http://www.focus-news.net/news/2019/03/09/2632514/veliko-tarnovo-predsedatelyat-na-zheni-gerb-irena-sokolova-otkri-osmata-politicheska-akademiya-balgariya-s-horizont-evropa-2023.html", "text": "Председателят на Жени ГЕРБ Ирена Соколова откри осмата политическа академия „България с хоризонт Европа 2023“ във Велико Търново, предаде репортер на  Радио „Фокус“ - Велико Търново . Тя подчерта, че характеристика на жената е да бъде спокойна, преднамерена, толерантна, но последователна. По думите й това умение е силата на женската организация на ГЕРБ. Соколова припомни, че регионалните структури на Жени ГЕРБ в страната са над 50. Соколова отбеляза, че всички регионални академии на Жени ГЕРБ протичат при сериозен дневен ред и анализи, като именно последователността е силата на ПП ГЕРБ.  \r\nКметът на Велико Търново и председател на областната структура на ГЕРБ инж. Даниел Панов приветства присъстващите. „Благодаря, че избрахте Велико Търново за домакин на тази среща. Жени ГЕРБ прави много. Жените са основата на едно семейство, а семейството е един от важните фактори за запазване на българските традиции. Чувствайте се като истински боляри в старата българска столица“, посочи инж. Даниел Панов.  \r\nНадежда КРЪСТЕВА", "date": "2019.03.09", "title": "Велико Търново: Председателят на Жени ГЕРБ Ирена Соколова откри осмата политическа академия „България с хоризонт Европа 2023“"}
{"url": "http://www.focus-news.net/news/2019/03/09/2632515/konstantin-raykov-kzp-zabranihme-i-sanktsionirahme-neloyalna-praktika-na-firma-za-dogrami-sistemno-narushavala-zadalzheniyata-si-po-dogovori-s-klienti.html", "text": "Фирма за дограми е сключвала договори с потребители, като предварително е знаела, че няма да е в състояние да изпълни изцяло и в срок поетите от нея ангажименти. Търговецът системно нарушавал задълженията си и не възстановявал на клиентите заплатените от тях суми по сключените и неизпълнени договори. Това заяви Константин Райков, член на Комисията за защита на потребителите (КЗП), в Новините на TV+ в края на зимния сезон и в навечерието на кампанията за ранни записвания за извършване на такъв тип услуги с отстъпки, съобщиха от  комисията . „Потребителите са били мотивирани от цените на предлаганата от фирмата дограма и сроковете за изпълнение на поръчките, сключвали са договори, а след това икономическите им интереси са съществено увредени, тъй като са заплатили определена сума, а договорът не е изпълнен в уговорения срок“, обясни той. „Конкретният търговец рекламираше и предлагаше услуга по изработка и монтаж на нова дограма. Беше събрал авансово суми от клиенти, като някои от тях се оплакаха и при нас. Причината е, че повече от месец след изтичането на определения в договора срок търговецът не е предприел абсолютно нищо по изпълнението на задълженията си, въпреки предплатените суми”, посочи Райков. „В хода на проверките по постъпилите жалби от граждани фирмата е дала пред контролния орган различни обяснения. Например, че някои потребители не са осигурили достъп до обекта в работното време, че на други клиенти дограмата вече е монтирана и те са компенсирани, на трети пък е дадено обещание, че ще им бъдат възстановени заплатените суми. Но документи, удостоверяващи извършени действия във връзка с което и да е от тези твърдения, не са били представени“, коментира Константин Райков. „След като Комисията недвусмислено доказа, че търговецът е действал по този начин, обяви практиката за нелоялна”, поясни Райков и изтъкна, че за подобни нарушения законът предвижда санкция до 30 000 лв. „Засегнатите от прилаганата нелоялна практика потребители, могат да се възползват от влязлата в сила Заповед № 920/19.11.2018 г. на КЗП и да поискат разваляне на договора с търговеца. Те имат право и да претендират за обезщетение по общия ред. Правото да се иска обезщетение се погасява в срок 5 години от влизането в сила на заповедта“, заяви той. „Предупреждаваме отново потребителите да внимават, когато сключват договори за различни услуги, включително и за изработка на дограми”, обърна внимание той.", "date": "2019.03.09", "title": "Константин Райков, КЗП: Забранихме и санкционирахме нелоялна практика на фирма за дограми, системно нарушавала задълженията си по договори с клиенти"}
{"url": "http://www.focus-news.net/news/2019/03/09/2632501/kaloyan-pargov-bsp-sofiya-oproshtavaneto-na-dalgovete-na-veroizpovedaniyata-shte-bade-za-smetka-na-danakoplattsite.html", "text": "С преходните разпоредби в Закона за вероизповеданията тръгваме да правим опрощаване, което ще е за сметка на всички нас – данъкоплатците, тъй като законът предвижда, че признатите вероизповедания ще бъдат финансирани от държавата, както и обучението на техните  религиозни държави. Това каза лидерът на БСП – София Калоян Паргов в интервю за предаването на „Европа сутрин“ по  ТВ Европа  във връзка с решението на парламента да се опростят дълговете на вероизповеданията. „И това опрощаване ще стане с пари на данъкоплатците, за да можем да сме сигурни, че няма да излезе извън нормалните рамки – което е правилно. Но когато тръгваме да опрощаваме дългове с пари на данъкоплатците предимно от една религия, трябва да се запитаме тези 8 млн. лв. можем ли да ги дадем примерно за протестиращите шофьори от градския транспорт, които носят отговорност за нашата сигурност“, коментира той. „Можем ли подобно действие да направим и спрямо СУ „Св. Климент Охридски“, които от години дължат 5 млн. лв. такса смет на общината, а СУ е люлка на науката и образованието? А какво да кажем за БДЖ, за болници, които са на ръба да фалират“, попита Калоян Паргов. Според него дълговете ще бъдат погасени, но няма кой да гарантира, че догодина няма да се случи същото.  \r\n„БСП взе своето решение на Национален съвет да не влиза в парламента и това е заради подхода на ГЕРБ – да променя, както си иска българското законодателство. Няма как БСП да се върне, за да легитимира управление, което работи по този начин“, подчерта лидерът на БСП- София. По думите му кворумът всеки ден се събира с мъка. „Има много спекулации по темата дали БСП печели или губи, но проучванията са по-скоро моментна снимка. На този етап резултатът от изборите е Х – какъв ще бъде финалният резултат, предстои да видим“, посочи Паргов. Той допълни, че очевидно нестандартният ход, който прие БСП през последните седмици, тревожи много хора, тъй като политолози и всякакви гадатели вещаят какво ли не. „До изборите няма да се върнем в парламента освен ако не се случи нещо, което да промени решението на Националния съвет“, каза още Калоян Паргов.", "date": "2019.03.09", "title": "Калоян Паргов, БСП – София: Опрощаването на дълговете на вероизповеданията ще бъде за сметка на данъкоплатците"}
{"url": "http://www.focus-news.net/news/2019/03/09/2632502/tass-spored-venetsuelskite-vlasti-spiraneto-na-toka-se-dalzhi-na-kiberataka.html", "text": "Прекъсването на електрозахранването на почти цялата територия на Венецуела се дължи на кибератака. Това съобщи вицепрезидентът по комуникации и култура, министър на комуникациите и информацията Хорхе Родригес по държавната телевизия на Венецуела, цитирана от  TACC . \r\n\"Имаше кибератака, насочена към автоматичната система за управление на водноелектрическата централа Гури\", каза той. \"В отговор на нападението, водноелектрическата централа бе спряна, което доведе до прекъсване на електрозахранването.\" \r\nСпоред Родригес атаката срещу енергийната система на Венецуела може да бъде извършена от САЩ. \r\nВенецуела ще предаде жалбата на Върховния комисар на ООН по правата на човека Мишел Бачелет. \"Делегация на Върховния комисар на ООН по правата на човека ще посети Венецуела в близко бъдеще,\" каза той. \"Ще й дадем подходящо оплакване, за да гарантираме спазването на правата на човека в нашата страна.\" \r\nВ четвъртък вечерта Каракас и повечето щати на  Венецуела останаха без електрозахранване. Според местната преса това са около 20 или 22 от 23-те щата. По този начин електричеството отсъстваше почти из цялата страна. Според жителите на столицата, това е най-дългото прекъсване на захранването им в града. \r\nСега е възстановено електрозахранването в някои райони на Каракас. Според Националната електрическа компания причината за инцидента е саботирането на водноелектрическата централа „Симон Боливар“ в щата Боливар, най-голямата в страната. Венецуелският президент Николас Мадуро обвини \"американския империализъм\" за случилото се. Държавният департамент отрече твърденията.  Юлиян Марков", "date": "2019.03.09", "title": "ТАСС: Според венецуелските власти спирането на тока се дължи на кибератака"}
{"url": "http://www.focus-news.net/news/2019/03/09/2632487/tass-sasht-zaplashiha-turtsiya-sas-seriozni-posledstviya-zaradi-zakupuvaneto-na-raketnite-kompleksi-s-400.html", "text": "Турция ще се сблъска с \"сериозни последици\" във военните отношения между Вашингтон и Анкара, ако придобие руските противовъздушни ракетни системи С-400. Това заяви в петък говорителят на американското министерство на отбраната Чарлз Съмърс пред  журналисти, цитиран от  TACC . \r\n„Ако Турция приеме на въоръжение С-400, това ще доведе до сериозни последствия, ако говорим за нашите отношения, военни отношения с тях“, каза той. \r\nСамърс обясни, че покупката на С-400 \"ще се отрази на (продажбата на Анкара на американските противовъздушни ракетни системи „Пейтриът“) и на петото поколение (изтребители) F-35.\" \"Те няма да получат F-35 и „Пейтриът“\", каза говорителят. \r\nВъв вторник заместник-началникът на пресслужбата на Държавния департамент Робърт Паладино заяви, че закупуването на С-400 от Русия от страна на Турция може да доведе до преразглеждане на участието на Анкара в програмата F-35, отхвърляне на други потенциални оръжейни сделки в бъдеще и санкции в съответствие с Американският закон \"За противодействие на враговете на Америка чрез санкции\". В същия ден генерал Къртис Скапароти, главнокомандващ на съвместните въоръжени сили на НАТО в Европа, заяви, че Пентагонът препоръчва F-35 да не се прехвърля в Турция, ако Анкара купи C-400 от Москва.  Юлиян Марков", "date": "2019.03.09", "title": "TAСС: САЩ заплашиха Турция със сериозни последствия  заради закупуването на ракетните комплекси С-400"}
{"url": "http://www.focus-news.net/news/2019/03/09/2632518/varna-suhi-sa-patnite-nastilki-v-oblastta-vidimostta-e-dobra.html", "text": "Сухи са пътните настилки във Варна и областта, видимостта е добра, предаде репортер на  Радио „Фокус“ – Варна . Движението по автомагистрала „Черно море“ от км 0 до км 8 се осъществява двупосочно в едно платно посока Варна – Бургас поради ремонтни дейности. Придвижването се осъществява при пълно затваряне на платното посока Бургас – Варна и се пренасочва в платно посока Бургас.  Движението по път І-9 в участъка Кранево – Варна при км 83 е ограничено за движение на МПС над 10 т.  \r\nСияна БУХЛАРСКА", "date": "2019.03.09", "title": "Варна: Сухи са пътните настилки в областта, видимостта е добра"}
{"url": "http://www.focus-news.net/news/2019/03/09/2632497/ramush-haradinay-sarbiya-ne-mozhe-da-prevzeme-kosovskiya-pazar-sas-sila.html", "text": "Ден преди посещението на американския заместник държавен секретар Дейвид Хейл в Косово премиерът Рамуш Харадинай каза, че няма да позволи на Сърбия да завземе косовския пазар със сила и да откаже да признае независимостта на страната, пише базираният в Прищина вестник  Gazeta Express . \r\nПремиерът Харадинай по време на посещение в община Сухарека в южната част на Косово заяви, че Косово няма да даде нищо в замяна на признаване от Белград. Харадинай разкри, че чужденците са го питали какво е готово да даде Косово в замяна на признаване от Сърбия, добавяйки, че Косово няма какво да даде в замяна. Признанието на Косово от Сърбия, според Харадинай, не може да се търси чрез откриване на дискусии за преначертаване на границите. „Не можем да дадем на Сърбия нищо допълнително за нещо, което е наше, за да живеем в нашата земя. Дадохме всичко; следователно ние останахме малка страна. Вече не можем да правим отстъпки. Можем да се съгласим със Сърбия да върви напред, но да не забравяме. Признанието от Сърбия трябва да дойде като извинение, а не да им даде земя, като позволи експерименти с границитe”, каза Харадинай. \r\nТой също така нарече несправедлива опозицията на някои страни срещу инициативата на Косово за създаване на армия. „Беше ми казано да отида в Брюксел, за да обсъдя тези въпроси с Брюксел, както и да обсъдя със Сърбия, така че бяхме помолени да се консултираме със Сърбия за нашата армия, докато на Сърбия е разрешено да купува оръжие от Русия и не пита никого. И попитах чужденците, защо не ни е позволено да имаме правото да се защитаваме. Това е същата армия (сръбската армия – бел. ред.) , която ни убиваше и продължава да купува оръжие. И чужденците отново идват и упражняват натиск върху най-слабата страна, като ни казват да не създаваме армия, ”каза Харадинай, добавяйки, че когато Косово каза истината на някои от своите съюзници, е получила зелена светлина, за да продължи напред и да създаде своята армия. \r\nТой също така спомена за агресивната кампания на Сърбия срещу стремежите на Косово да стане член на Интерпол и ЮНЕСКО, както и кампания за отмяна на признаването на Косово. Харадинай каза, че след цялата тази битка срещу държавността на Косово Прищина е решила да въведе 100% мито върху сръбските стоки. „Сега изведнъж Сърбия играе жертвата. Това е нещо, което Сърбия знае да прави най-добре - да изиграе жертвата ”, каза Харадинай  Юлиян Марков", "date": "2019.03.09", "title": "Рамуш Харадинай: Сърбия не може да превземе косовския пазар със сила"}
{"url": "http://www.focus-news.net/news/2019/03/09/2632522/varna-trima-dushi-sa-tezhko-postradali-v-patnotransportni-proizshestviya-v-oblastta-prez-izminaloto-denonoshtie.html", "text": "Трима души са тежко пострадали в пътнотранспортни произшествия във Варна и областта през изминалото денонощие. Това съобщиха за  Радио „Фокус“ – Варна  от сектор „Пътна полиция“ при ОДМВР – Варна. Пострадалите са без опасност за живота.  \r\nОбщо 9 катастрофи са обслужени от екипите на полицията през изминалото денонощие. По информация на „Пътна полиция“ при шест от инцидентите са констатирани само материални щети. По данни на дежурния диспечер тази сутрин няма регистрирани катастрофи във Варна и областта. Към този час на територията на града не е постъпвала информация за неработещи светофарни уредби. \r\nСияна БУХЛАРСКА", "date": "2019.03.09", "title": "Варна: Трима души са тежко пострадали в пътнотранспортни произшествия в областта през изминалото денонощие"}
{"url": "http://www.focus-news.net/news/2019/03/09/2632523/mvr-lek-avtomobil-e-katastrofiral-na-okolovrastniya-pat-po-parvonachalni-danni-sa-zaginali-dvama-dushi.html", "text": "Лек автомобил е катастрофирал на Околовръстния път, на разклона за село Казичене. Това съобщиха от пресцентъра на  МВР . По първоначални данни при инцидента са загинали двама души, водачът и спътничката му. Сигналът за катастрофата е подаден минути преди 10.00 часа. Екипи на полицията и пожарната работят на мястото на инцидента.", "date": "2019.03.09", "title": "МВР: Лек автомобил е катастрофирал на Околовръстния път, по първоначални данни са загинали двама души"}
{"url": "http://www.focus-news.net/news/2019/03/09/2632519/nova-makedoniya-makedoniya-sasho-miyalkov-i-bedredin-ibraimi-sa-otvedeni-v-zatvora-v-shuto-orizari.html", "text": "Сашо Миялков и Бедридин Ибраими, които получиха присъди за лишаване от свобода, бяха задържани под стража в затвора в скопския район Шуто Оризари. Информацията е потвърдена от директора на затвора Гьоко Котевски, пише македонският вестник  “Нова Македония“ . \r\nЗадържането е поискано от прокурора на специализираната прокуратура  Фатиме Фетаи, след като съдът обяви присъдата за случая \"Титаник 2\", поради опасността от бягство. \r\nИбраими е осъден на четири години и шест месеца, а Миалков е осъден на три години затвор. \r\nРазлични мерки за неотклонение за поискани и за другите осъдени.  Юлиян Марков", "date": "2019.03.09", "title": "„Нова Македония“ (Македония): Сашо Миялков и Бедредин Ибраими са отведени в затвора в Шуто Оризари"}
{"url": "http://www.focus-news.net/news/2019/03/09/2632524/lyubomir-kyuchukov-direktor-na-iimo-rano-e-da-se-tvardi-che-ima-restartirane-na-balgaro-ruskite-otnosheniya-no-e-ocheviden-stremezhat-da-se-stapi-na-po-pozitivna-osnova.html", "text": "Рано е да се твърди, че има рестартиране на българо-руските отношения, но е очевиден стремежът да се стъпи на една по-позитивна основа. Това каза Любомир Кючуков, директор на Института за икономика и международни отношения, бивш зам.-министър на външните работи в интервю за седмичното публицистично предаване „Метроном“ на  Радио „Фокус“.  Според него тепърва ще се види дали това ще започне като процес или ще остане епизод. „Посещението на Медведев може да се анализира в два плана- двустранен и геополитически. Първият беше водещ за осъществяване на самата визита, а вторият определяше рамката, в която тя се проведе. Ако говорим за двустранния план, то като че ли този път може да се говори за нещо по-различно. Това е очевидното желание от българска страна този път нещата да започнат да се случват. С други думи един достатъчно ангажиран български подход. Не става дума само за газ, въпреки че той се превърна в централна тема. Говорейки конкретно за енергийните проекти и по-скоро за „Турски поток“, очевидно интересът е български и съответно България трябва да осигури изпълнението на европейските изисквания“, коментира Кючуков. По думите му от друга страна е съгласието в рамките на самия ЕС за осъществяването на този проект. „Бих казал, че условията днес са по-благоприятни, отколкото случая с „Южен поток“. Германия засега удържа „Северен поток“ срещу силния политически натиск, като включително създава и прецедентна база за съвместяването му с европейските изисквания“, каза Кючуков. \r\n„В двустранен план е все още рано да се твърди, че има реално рестартиране на отношенията след обявените амбиции в тази посока през май 2018 г. по време на посещението на българския президент премиер“, каза още Кючуков. По думите му е доста очевиден стремежът да се стъпи на една по-позитивна основа. Според него всичко това, което се е натрупало в двустранните отношения, е функция от геополитическия ракурс. „Бих казал, че тук вече действително на България предстои да се определи къде стои, но изборът не е този. Той е друг. Не става дума за избор между Европа и Русия, както често се внушава. Реалният избор все повече се очертава между проевропейското и проатлантическото начало в самата Европа. Дотолкова, доколкото избор за България между Европа и Русия на практика не съществува. България отдавна е член на ЕС и НАТО и няма сериозна политическа формация, която да поставя под въпрос това членство, още по-малко замяната му с нещо по-различно“, обясни Кючуков. Според него от друга страна този въпрос е вътрешно генериран. Кючуков отчете, че той се използва изцяло за вътрешнополитически цели. Той  посочи, че това има негативен бумерангов ефект върху България и се налага  страната ни да се оправдава от рода на това, че не е „Троянски кон“. „Реалният избор на България вече е друг и той е свързан с динамиката в евроатлантическите отношения, с  прегрупирането вътре. От гледна точка на Европейската сигурност в Европа все по-ясно се оформят две визии. Първата бих я нарекъл проатлантическа, която вижда основните рискове за сигурността си от страна на Русия, в този смисъл тя е антируска“, допълни Кючуков и визира Прибалтика и Полша.  Кючуков поясни, че втората част от Европа търси взаимодействие с Русия – Германия, Франция и страни от Централна и Южна Европа. „Тук е изборът, който трябва да направи България – в коя от двете визии тя вижда повече надежди за своята сигурност“, каза още Кючуков.   \r\nМилослава АНГЕЛОВА", "date": "2019.03.09", "title": "Любомир Кючуков, директор на ИИМО: Рано е да се твърди, че има рестартиране на българо-руските отношения, но е очевиден стремежът да се стъпи на по- позитивна основа"}
{"url": "http://www.focus-news.net/news/2019/03/09/2632512/", "text": "Северна Корея може би се готви за пуск на ракета, според радиостанцията  National Public Radio (NPR)  в САЩ, която разполага със сателитни снимки на DigitalGlobe. \r\nСнимките, които са направени на 22 февруари, изобразяват изследователския център Санумдон, разположен в покрайнините на Пхенян. Именно там са произведени първите междуконтинентални балистични ракети в страната. \r\nАвтомобили  и камиони са паркирани близо до съоръжението. Също така на снимките може да се види, че на гарата в близост до центъра има железопътни вагони и подемни кранове. \r\n\"Ако съберем всичко това, тогава можем да предположим, че Северна Корея изгражда ракета\", казва Джефри Луис, директор на Програмата за неразпространение на ядрени оръжия в Източна Азия в Института за международни изследвания в Монтерей, Калифорния. \r\nЕкспертът отбеляза, че понастоящем няма възможност да се установи дали става дума за междуконтинентална балистична ракета или ракета за изстрелване на спътници. \r\nВремето на предполагаемия старт също е неизвестно.  Юлиян Марков", "date": "2019.03.09", "title": "NPR: Северна Корея вероятно се готви за пуск на ракета"}
{"url": "http://www.focus-news.net/news/2019/03/09/2632517/zam-glavniyat-prokuror-ivan-geshev-na-6-dushi-ot-noi-silistra-sred-koito-i-direktorat-shte-badat-povdignati-obvineniya-za-uchastie-v-organizirana-prestapna-grupa.html", "text": "На 6 души от НОИ – Силистра, сред които и директорът, ще бъдат повдигнати обвинения за участие в организирана престъпна група. Това каза заместник главния прокурор Иван Гешев в интервю за предаването „Денят започва“ по  БНТ . „В рамките на часове като обвиняеми ще бъдат привлечени 6 лица, сред които и директорът на НОИ – Силистра“, обяви той. „Обвиненията на първоначален етап ще са за участие в организирана престъпна група, като се надяваме в следващите часове да се съберат доказателства и за вторични престъпления“, коментира Гешев и уточни, че най-вероятно те ще са за длъжностно присвояване. По думите на зам. главния прокурор сложността в този случай е, че става дума за много документи. „Тази група е имала такса за услугата – 10 000 лв., срещу които се създават неистински документи. Шефът на клона е запознат с тази схема и е участвал в групата“, заяви Иван Гешев. „Интересно е, че на съответните досиета, които не е трябвало да се проверяват, се е слагала бележка „СМЧ“ – означава „силно мой човек“, коментира той.", "date": "2019.03.09", "title": "Зам. главният прокурор Иван Гешев: На 6 души от НОИ – Силистра, сред които и директорът, ще бъдат повдигнати обвинения за участие в организирана престъпна група"}
{"url": "http://www.focus-news.net/news/2019/03/09/2632526/mkd-makedoniya-cherna-gora-shte-prodade-voenni-fregati-ot-yugoslavsko-vreme.html", "text": "Черна гора ще продаде военни фрегати от югославско време, пише черногорският информационен портал CdM, цитиран от македонското електронно издание  “МКД“ \r\nКакто посочва порталът, причината за продажбата на тези кораби е остаряването на системите и технологиите, с които фрегатите са оборудвани. Черногорското Министерство на отбраната заяви, че патрулните кораби Р-33 и Р-34 са в употреба от края на 80-те години. \r\nДвете военни фрегати са произведени през 1987 г. и 1988 г. в корабостроителницата \"Кралевица\" в едноименния хърватски град и са въоръжени с оръдия и ракети. \r\nЧерногорското министерство отбелязва, че въпросните кораби са оборудвани със системи и технологии, които са остарели за настоящите и бъдещите задачи на Черногорския флот. Обяснява се, че корабите са икономически неизгодни за поддръжка, експлоатация и обучение и не се вписват в нуждите на армията на Черна гора. \r\n\"В резултат на това тези кораби губят ежедневно от пазарната си стойност и стойността на използването им\", добави черногорското министерство. \r\nПродажбата на патрулни кораби Р-33 и Р-34 се планира да приключи не по-късно от края на 2020 г. \r\nВъпреки че хърватските медии твърдят, че тези кораби принадлежат на Хърватия, черногорското Министерство на отбраната ясно заявява, че това не е вярно. \r\nПатрулните кораби Р-33 и Р-34 принадлежат на армията на Черна гора. На 30 май 1992 г. те са базирани в пристанището на Тиват ”, се казва в изявление на черногорското министерство. \r\nПарите от продажбата на най-мощните кораби на бившата югославска армия трябва да се използват за модернизиране на армията, пише порталът.  Юлиян Марков", "date": "2019.03.09", "title": "„МКД“ (Македония): Черна гора ще продаде военни фрегати от югославско време"}
{"url": "http://www.focus-news.net/news/2019/03/09/2632527/lyubomir-kyuchukov-iimo-rusiya-nyama-potentsial-izvan-energetikata-koyto-da-y-pozvoli-da-otkloni-zapadnite-balkani-ot-evropeyskata-i-evroatlanticheskata-im-orientatsiya.html", "text": "Русия няма потенциал извън енергетиката, който да й позволи да отклони Западните Балкани от европейската и евроатлантическата им ориентация. Това каза Любомир Кючуков, директор на Института за икономика и международни отношения, бивш зам.-министър на външните работи в интервю за предаването „Метроном“ по  Радио „Фокус“.  „Русия има своите интереси на Балканите. Тя се опитва да се противопостави на разширяването на НАТО в региона. Аз мисля, че Русия няма нито идеологическата алтернативност, нито политическия ресурс и икономически потенциал извън енергетиката, който да й позволи да отклони страните от Западните Балкани от тяхната европейска и евроатлантическа ориентация“, заяви Кючуков. По думите му всички страни от Балканите са обявили това като своя цел. „Освен това, ако говорим в геополитически план, се оказва, че колкото по-активна е Русия на Балканите, толкова повече тя като чели губи позиции“, коментира директорът на ИИМО. Той даде пример с отношенията между Русия и Черна гора, които са се влошили. „Имаше търкания в отношенията включително с Гърция, република Северна Македония, Сърбия, така че от тази гледна точка не смятам, че Русия е в състояние да отклони Балканите от този път. От друга страна би било много парадоксално, ако Русия се превърне в локомотива за интеграция на Западните Балкани в ЕС. Възобновения интерес към региона от страна на Брюксел беше свързан именно със сигурността и евентуалното геополитическо противоборство“, допълни Кючуков. Според него в интерес на Балканите е да не допуснат региона да избира между две еднакво негативни опции, превръщането им в зона фронт или зона буфер.  \r\nМилослава АНГЕЛОВА", "date": "2019.03.09", "title": "Любомир  Кючуков, ИИМО:  Русия няма потенциал извън енергетиката, който да й позволи да отклони Западните Балкани от европейската и евроатлантическата им ориентация"}
{"url": "http://www.focus-news.net/news/2019/03/09/2632528/mvr-83-nepravosposobni-shofyori-sa-ustanoveni-prez-pochivnite-dni-okolo-3-mart.html", "text": "На 2 срещу 3 март 2019 г. на територията на 28 ОДМВР се проведоха 174 специализирани полицейски операции „Алкохол, наркотици и неправоспособност“. Това съобщиха от пресцентъра на  МВР . В резултат на действията на пътните полицаи са установени 83 неправоспособни, които са управлявали моторни превозни средства (МПС). Спрямо водачи-нарушители са издадени 46 заповеди за прилагане на принудителна административна мярка, с които е прекратена регистрацията на пътни превозни средства (ППС) на собствениците, чиито МПС са били управлявани от неправоспособни водачи, не са притежавали свидетелство за управление, валидно за категорията, към която спада управляваното МПС, били са лишени от право да управляват МПС по съдебен или административен ред, или свидетелството им за управление са били временно отнети. Спрямо собственици на МПС са издадени 32 заповеди за прилагане на принудителна административна мярка (ЗППАМ), с които е прекратена регистрацията на ППС на собственици, които са управлявали МПС, без да притежават свидетелство за управление, валидно за категорията, към която спада управляваното от тях МПС, или след като са били лишени от право да управляват МПС по съдебен или административен ред, или свидетелството им за управление са временно отнети. 88 са установените случаи на управление на МПС след употреба на алкохол, за което са съставени 88 АУАН. В 29 от случаите е констатирано управление с концентрация на алкохол в кръвта от 0.5 до 0.8 на хиляда, при други 20 – от 0.8 до 1.2 на хиляда и при останалите 39 е установено управление с концентрация на алкохол в кръвта над 1.2 на хиляда. Издадени са 81 ЗППАМ, като временно са отнети свидетелствата за управление на МПС на водачите, управлявали МПС с концентрация на алкохол в кръвта над 0,5 на хиляда, установена с медицинско и химическо лабораторно изследване или с изследване с доказателствен анализатор, или с друго техническо средство, определящо съдържанието на алкохол в кръвта чрез измерването му в издишания въздух. Издадени са 28 ЗППАМ, като е прекратена регистрацията на ППС на собственици, управлявали МПС с концентрация на алкохол в кръвта над 0,5 на хиляда. \r\n16 са установените случаи на управление на МПС след употреба на наркотични вещества или техни аналози. Издадени са 13 ЗППАМ, с които временно са отнети свидетелствата за управление на МПС на водачи, управлявали МПС след употреба на наркотични вещества или техни аналози, установена с медицинско и химико-токсикологично лабораторно изследване или с тест. Издадени са 3 ЗППАМ, с които е прекратена регистрацията на ППС на собственици, управлявали МПС след употреба на наркотични вещества или техни аналози. \r\n\"Пътна полиция\" призовава водачите да спазват Закона за движението по пътищата и да пазят своя и живота на останалите участници в движението по пътищата.", "date": "2019.03.09", "title": "МВР: 83 неправоспособни шофьори са установени през почивните дни около 3 март"}
{"url": "http://www.focus-news.net/news/2019/03/09/2632520/blagoevgrad-62-sa-patsientite-s-morbili-v-oblastta.html", "text": "До 62 е нараснал броят на пациентите с морбили, регистрирани в Благоевградска област. Това съобщиха за  Радио „Фокус“ – Пирин  от Регионална здравна инспекция – Благоевград. На 8 март са били приети в болница жена на 35 години момченце на 4-годишна възраст с морбили. Настанени са в инфекциозните отделения на болниците в Благоевград и Гоце Делчев.  \r\nОт инспекцията уточниха, че продължават проверките за изпълнение на връчените на личните лекари предписания относно издирването и обхващането на хора с пропуски в имунизацията срещу морбили. До момента издирените контактни лица са 460, като са обхванати с ваксина 299 души, имали контакт с болни от морбили, с пропуски в имунизацията и подлежащи такава, но ваксинирани по-рано. Епидемиологичното проучване продължава. \r\nЛивия НИНОВА", "date": "2019.03.09", "title": "Благоевград: 62 са пациентите с морбили в областта"}
{"url": "http://www.focus-news.net/news/2019/03/09/2632529/ivan-dukov-istorik-tsar-ivan-asen-ii-e-edin-ot-nay-znachimite-balgarski-vladeteli-saizmerim-e-s-ostanalite-golemi-lichnosti-v-upravlenieto-na-srednovekovna-evropa.html", "text": "Цар Иван Асен II е един от най-значимите български владетели, съизмерим е с останалите големи личности в управлението на средновековна Европа. Това каза за  Радио „Фокус“ – Пловдив  Иван Дуков, историк и директор на Исторически музей-Асеновград, по повод навършването на 789 години от славната победа на цар Иван Асен II при Клокотница. Той подчерта, че цар Иван Асен II е един от най-добрите дипломати и политици в цялата средновековна световна история. „В учебниците по история може да се срещне само загатване за неоспоримите качества на цар Иван Асен II като политик и дипломат. Самият той като владетел успява да промени една хилядолетна традиция в управлението на държава, особено на балканска държава. Трябва да се уточни, че Иван Асен II не е цар само на българите. Той е типичен представител на една императорска институция, тъй като той управлява както българи, така и други народи. Благодарение на надписа на Асенова крепост, ние знаем, че крепостта е възстановена от цар Иван Асен II и свързваме името му с това на Асеновград. През 1934 година вече стария Станимака, старото градче, което днес се нарича Асеновград, придобива това име. Надписът на Асенова крепост гласи: „В лето 6739 (1231) индикт четвърти от Бога въздигнатий цар Асен на българи, гърци и други страни постави Алекси Севаста и изгради този град“. Ето това вече е формула, която показва, че той е владетел от ранга на императорите“, каза Дуков. \r\nИсторикът разказа, че цар Иван Асен II е роден около 1190 година. „Във византийски извори се посочва, че е син на Иван Асен I, който заедно с брат си прави въстанието за възстановяването на българската държава и започват нейното управление. Знаем, че това не е първият опит за възстановяване на българската държава. Трябва да се каже, че по времето на цар Иван Асен втори тази държава, говорим за Второто българско царство, става наистина една голяма империя, която се разпростира почти изцяло върху Балканския полуостров – държава върху три морета. Иван Асен II се възкачва на престола през 1218 година. Връща се от изгнание, което му е наложено, тъй като след възцаряването на Борил вероятно обстановката в столицата на Втората българска държава Търново е била неблагоприятна за наследниците на стария цар Иван Асен I.  Иван Асен II с брат си Александър са изведени като деца още в територии северно от Дунав. Но през 1218 година той успява да си възвърне властта, която му принадлежи като наследник на цар Иван Асен I. Възцарява се в едно доста смутно време“, посочи Дуков. \r\nИсторикът разказа още, че още в началото на своето управление, цар Иван Асен II успява дипломатически чрез династичен брак с Анна-Мария, дъщерята на Андраш II, да укрепи позициите си. „Андраш II е унгарски крал, който иска да се завърне от кръстоносен поход и да премине през българките територии. Цар Иван Асен II успява да го убеди, че с този брак двете държави ще успеят да постигнат взаимно благоденствие. След като се жени за Анна-Мария, той придобива без никакви войни изгубените области Белград и Браничево. След това продължава укрепването на Второто българско царство“, каза Иван Дуков. \r\nТони МИХАЙЛОВ", "date": "2019.03.09", "title": "Иван Дуков, историк: Цар Иван Асен II е един от най-значимите български владетели, съизмерим е с останалите големи личности в управлението на средновековна Европа"}
{"url": "http://www.focus-news.net/news/2019/03/09/2632530/vidin-do-1530-chasa-dvizhenieto-se-osashtestvyava-v-edna-lenta-po-pat-l-1-vidin-montana-v-rayona-na-selo-skomlya-poradi-patnotransportno-proizshestvie.html", "text": "До 15.30 часа движението се осъществява в една лента по път l-1 Видин - Монтана в района на село Скомля поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, спазвайки указанията на сигналистите в пътния участък.", "date": "2019.03.09", "title": "Видин: До 15.30 часа движението се осъществява в една лента по път l-1 Видин - Монтана в района на село Скомля поради пътнотранспортно произшествие"}
{"url": "http://www.focus-news.net/news/2019/03/09/2632525/tsvetan-tsvetanov-gerb-bsp-predpochetoha-da-si-pochivat-i-da-ne-hodyat-na-rabota-ednolichnoto-upravlenie-na-korneliya-ninova-e-fakt.html", "text": "Много е важно да не допускаме популизмът да определя бъдещето на Европа. Това каза по време на осмата политическа академия на Жени ГЕРБ зам.-председателят на партията и председател на ПГ на ГЕРБ Цветан Цветанов, предаде репортер на  Радио „Фокус“ - Велико Търново . Той изнесе лекция на тема „Европа през призмата на предстоящите избори“. Цветанов подчерта, че ГЕРБ не е като другите политически партии, които като наближат избори започват да излизат на политическата сцена. „Партията води последователна политика през всички години от управленския си мандат. Тя спазва стриктно управленската си програма и не се отклонява от заложените в нея приоритети, които кореспондират и с тези на Европейската народна партия“, подчерта зам.-председателят на партията. Той посочи, че евродепутатите от ГЕРБ участват и ще участват активно в решаването на всеки проблем, касаещ българските граждани. Цветанов призова структурата на Жени ГЕРБ за пълна мобилизация на 26 май и подкрепа на кандидатите на партията за евродепутати. Той отбеляза, че опозицията на ГЕРБ в лицето на БСП, вече не желае да представлява българските граждани в парламента. Цветанов обърна внимание, че левицата отсъства и от парламентарния контрол, когато може да поставя въпроси към управляващата коалиция. „БСП предпочетоха да си почиват и да не ходят на работа. Обвиняват ни, че Бойко Борисов управлява еднолично партията, но едноличното управление на Корнелия Нинова е факт“, заяви Цветан Цветанов. „При Бойко Борисов има чуваемост за проблемите по всяка тема, която се постави“, каза още той. \r\nНадежда КРЪСТЕВА", "date": "2019.03.09", "title": "Цветан Цветанов, ГЕРБ: БСП предпочетоха да си почиват и да не ходят на работа- едноличното управление на Корнелия Нинова е факт"}
{"url": "http://www.focus-news.net/news/2019/03/09/2632521/zam-glavniyat-prokuror-ivan-geshev-ogromni-shte-sa-shtetite-za-darzhavata-ot-sluchaya-v-noi-silistra.html", "text": "Огромни ще са щетите за държавата от случая в НОИ - Силистра. Това каза заместник главния прокурор Иван Гешев в интервю за предаването „Денят започва“ по  БНТ . „Не можем да решим нито проблемите с ТЕЛК-овете, нито с източването на НОИ. Но можем да посочим проблемите, да създадем някакво усещане, че има справедливост и тези хора да не бъдат безскрупулни. А там изтичат стотици милиони. Ние сме бедна държава, но явно се краде много“, коментира Гешев. Той определи издаването на фалшиви ТЕЛК-ове като „успешен бизнес“, от който се изкарват много пари. „Искаме да покажем, че държавата може нормативно да въздейства върху този проблем и в голяма степен може да затвори пробойните, от които изтичат стотици милиони“, заяви зам. главният прокурор.", "date": "2019.03.09", "title": "Зам. главният прокурор Иван Гешев: Огромни ще са щетите за държавата от случая в НОИ - Силистра"}
{"url": "http://www.focus-news.net/news/2019/03/09/2632531/the-verge-sasht-vlastite-v-sasht-sa-obvinili-dvama-balgari-za-izmami-s-kriptovaluta.html", "text": "Властите в САЩ са обвинили двама българи за измами с криптовалута, наречена OneCoin, за която прокурорите твърдят, че е по-скоро пирамидална схема, отколкото функционална валута. Константин Игнатов бе арестуван по обвинение в конспирация и измама, а по-голямата му сестра Ружа Игнатова бе обвинена за пране на пари и измама с ценни книжа . Игнатова в момента е на свобода, пише американският технологичен информационен портал   The Verge . \r\nOneCoin, базирано в България дружество, е основано през 2014 г. и продължава да работи  и днес, според обвинителния акт. Компанията дава на потребителите комисионна, ако могат да убедят други да купуват криптовалута на OneCoin, като използват познатата форма на многостепенна маркетингова пирамида. Обвинението твърди, че мрежата има над 3 милиона членове по целия свят, въпреки че няма функционална блокчейн верига.  \r\nПрокурорът на Манхатън Джефри Бърман казва в съобщение на правителството, че ръководителите на OneCoin са създали многомилиардна компания, \"базирана изцяло на лъжи и измама\". В кратък период между 2014 и 2016 г. OneCoin реализира приходи от 3,353 милиарда евро (около 3,7 милиарда долара) . \r\nПрокурорите твърдят, че обвинените са лъгали инвеститорите да повишат стойността на OneCoin от половин евро (0,56 долара) до почти 30 евро (33,65 долара) от януари тази година. В действителност създателите на проекта изпращат имейли един на друг, като казват, че са планирали да „вземат парите и да бягат и да обвиняват някой друг за това”. \r\n\"Тези обвиняеми изпълниха схема на пирамида от старата школа на съвременна платформа \", се казва в изявление на окръжния прокурор на щата Ню Йорк Сайръс Ванс. \r\nАмериканските власти откриха в своето разследване, че OneCoin твърди, че разполага с цифрова книга за записване на криптовалутни сделки, но не е открита публична книга , която да може да се провери. През 2015 г. Игнатова започна да дава на членовете на проекта си фалшиви OneCoin символи, които да ги продават, като ги нарича \"фалшиви монети\". \r\nКогато членовете на OneCoin са попитали Игнатов, кога те биха могли да осребрят символите си, той твърди, че „ако сте тук, за да изтеглите пари, напуснете тази стая сега, защото не разбирате за какво се отнася този проект“. \r\nИзвестно е, че OneCoin действала в различни страни, включително във Великобритания, Германия, Финландия, Индия, Китай и България, както е отбелязано от CoinDesk. И в други страни властите са предупредили за поведението на обвиняемите и дори са се опитали да спрат операциите на компанията. \r\nМарк Скот, който подпомагаше проекта OneCoin, бе обвинен миналото лято и може да бъде осъден на до 20 години затвор. Игнатов е изправен пред същата възможна присъда, докато Игнатова е изправен пред пет отделни обвинения, които биха могли да и донесат до 85 години затвор, ако бъде призната за виновна по всички тях.  Юлиян Марков", "date": "2019.03.09", "title": "The Verge (САЩ): Властите в САЩ са обвинили двама българи за измами с криптовалута"}
{"url": "http://www.focus-news.net/news/2019/03/09/2632513/zam-glavniyat-prokuror-ivan-geshev-georgi-semerdzhiev-e-bil-osvoboden-zashtoto-shveytsarskata-strana-e-otteglila-iskaneto-si-za-arest-i-za-ekstraditsiya.html", "text": "Вчера Георги Семерджиев е бил освободен, защото швейцарската страна е оттеглила искането си за арест и за екстрадиция. Това каза заместник главния прокурор Иван Гешев в интервю за предаването „Денят започва“ по  БНТ . Той обясни, че искането е за трафик и разпространение на тонове кокаин и за пране на пари и е с давност 2004 – 2006 г. „Ситуацията с Арабаджиеви е следната – лицата са задържани, след като българската прокуратура и българските специални служби са установили къде се намират. И в началото на януари сме поискали от испанските власти да установят къде се намира имотът на Георги Семерджиев – известен като Жоро Шопа, след това да извършат претърсване и изземване и в случай, че там се намират издирваните, да извършат съответните действия“, заяви Гешев. Той посочи, че не може бъде вменявана вина на българските служби за това, че са си свършили добре работата. „Работата по издирването беше на френските и испански служби. Българските правоохранителни органи са си свършили най-добре работата“, каза още зам. главният прокурор. \r\nГешев обясни, че две хипотези за връщането на Арабаджиеви в София. Едната е по-кратка – ако дадат съгласие, в рамките на 15-20 дни ще бъдат върнати в България. В случай, че не дадат такова съгласие, в рамките на няколко месеца ще мине съдебната процедура на две инстанции и испанският съд ще реши дали да бъдат екстрадирани, но аз не виждам проблеми това да се случи“, обясни зам. главният прокурор.", "date": "2019.03.09", "title": "Зам. главният прокурор Иван Гешев: Георги Семерджиев е бил освободен, защото швейцарската страна е оттеглила искането си за арест и за екстрадиция"}
{"url": "http://www.focus-news.net/news/2019/03/09/2632533/kaloyan-metodiev-politolog-okolo-bezobraziyata-s-izborniya-kodeks-se-vidya-koe-e-realnoto-litse-na-upravlyavashtite-i-koi-vsashtnost-sa-te.html", "text": "Около безобразията с Изборния кодекс се видя кое е реалното лице на управляващите и кои всъщност са те.  Това каза политологът Калоян Методиев в интервю за предаването „Метроном“ по  Радио „Фокус“.   „Досега бяхме свидетели на плaващи мнозинства. В един момент всички се строиха в една линия – ГЕРБ, ДПС, НФСБ, „Атака“, ВМРО и „Воля“, каза Методиев. Според него има договорки и сделки. „То вече е ясно за всички. Дори част от така оформилото се ново парламентарно мнозинство се усеща за това накъде вървят нещата. Ето – патриотите се опитаха от кумова срама да кажат за тази сделка по отношение на опростените пари на Мюфтийството“, допълни още Методиев. Според него около гласуването на изборните правила и ветото са се видели  политическо лицемерие, привидни вражди и от  друга страна консенсус  за нарушаване на законите, правилата и  морала.   „Не може Изборният кодекс да се променя буквално седмици преди изборите. Нещата стават не просто съмнителни, а повече от това. Който и сектор да хванете - не е наред. Животът на хората не е оправен. В един момент цялата енергия, цялото усилие се хвърля за това да се оправя Изборния кодекс“, коментира още Методиев.  Той посочи, че още не е ясно при какви правила ще се провеждат изборите.  Политологът обясни, че нищо от мотивите на президента за ветото не е било взето под внимание. По думите му не е взет под внимание и общественият интерес по темата. Калоян Методиев коментира и напускането на БСП от парламента и определи това като легитимно демократично право, което се използва в 2/3 от страните в региона. „Когато всички средства се изчерпат - това е начинът“, заяви политологът. Според него след изтеглянето на БСП от парламента, нещата по отношение на мнозинството са изкристализирали. \r\nМилослава АНГЕЛОВА", "date": "2019.03.09", "title": "Калоян Методиев, политолог: Около безобразията с Изборния кодекс се видя кое е реалното лице на управляващите и кои всъщност са те"}
{"url": "http://www.focus-news.net/news/2019/03/09/2632534/ivan-dukov-istorik-bitkata-pri-klokotnitsa-prez-1230-godina-e-edna-ot-nay-vazhnite-v-istoriyata-na-vtoroto-balgarsko-tsarstvo.html", "text": "Битката при Клокотница през 1230 година е една от най-важните в историята на Второто българско царство. Това каза за  Радио „Фокус“ – Пловдив  Иван Дуков, историк и директор на Исторически музей-Асеновград, по повод навършването на 789 години от славната победа на българския владетел при Клокотница. По думите му, по времето на Втората българска държава има много сериозен проблем на Балканите.  \r\n„Източната римска империя, позната ни като Византия, е завладяна от латинските рицари. Това се случва още през 1204 година, по времето на Калоян. Има Латинска империя, която се опитва да се утвърди като управляващ фактор в Източна Европа и Мала Азия. Разбитата Византия пък се самоуправлява на няколко по-малки част от наследници на старите византийски императорски династии. Епирското деспотство е една доста обширна средновековна държавна структура, която обаче няма много добре утвърден административен контрол върху териториите. Неин владетел е Теодор Комнин. Той самият, въпреки че има сключен мирен договор с цар Иван Асен II, вижда, че укрепването на българското царство би могло да застраши неговите позиции като владетел на Балканите и решава да реагира със сила,  с война срещу българската държава. Тази война завършва с успех за българите, въпреки численото превъзходство на епирската войска. На 9 март 1230 година при Клокотница нашият владетел успява да разбие армията на Теодор Комнин, като пленява него и семейството му“, разказа Иван Дуков.  \r\nТой посочи, че цар Иван Асен II нарушава старите варварски традиции да бъде пленена цялата войска и да бъдат увредени всички войници така, че вече да не са боеспособни  и да не могат да бъдат част от армия. „Иван Асен II проявява нечувана дотогава хуманност. Той нахранил и напоил войниците,  изпратил ги по родните им места. По този начин успява да привлече симпатиите на всички тези чужди за неговото време поданици.  Самите провинции, от които са били повечето от тези войници, искат доброволно да преминат към неговата власт“, разказа историкът. \r\n„Въпреки че води войни и срещу Латинската империя, и срещу Никея, която също е един от наследниците на разбитата по онова време Византийска империя, цар Иван Асен II избягва да прибързва с военните действия. Той е един от дипломатите, които основно чрез династични бракове или чрез други споразумения търси начини за решаване на конфликтите, без да се стига до кръвопролития. Трябва да се каже още, цар Иван Асен II  успява да възстанови статута на българската църква, която дотогава, след завладяването от Византия, е архиепископия. През 1235 година той възстановява статута на църквата в ранг патриаршия“, каза още Иван Дуков. \r\nТони МИХАЙЛОВ", "date": "2019.03.09", "title": "Иван Дуков, историк: Битката при Клокотница през 1230 година е една от най-важните в историята на Второто българско царство"}
{"url": "http://www.focus-news.net/news/2019/03/09/2632537/mvr-dvama-sa-zaginali-a-22-ma-sa-raneni-pri-katastrofi-v-stranata-prez-izminaloto-denonoshtie.html", "text": "Двама са загинали, а 22-ма са ранени при катастрофи в страната през изминалото денонощие. Това съобщиха от пресцентъра на  МВР . В София са станали 1 тежко и 37 леки пътни произшествия. От началото на месеца загиналите на пътя са 5, а от началото на годината- 72. В сравнение със същия период на миналата година загиналите са 13 по-малко.", "date": "2019.03.09", "title": "МВР: Двама са загинали, а 22-ма са ранени при катастрофи в страната през изминалото денонощие"}
{"url": "http://www.focus-news.net/news/2019/03/09/2632536/pazardzhik-prodalzhavat-opitite-za-telefonni-izmami-v-oblastta.html", "text": "Продължават опитите за телефонни измами в област Пазарджик, съобщиха от Пресцентъра на  ОДМВР-Пазарджик . В рамките на вчерашния ден са направени пет опита да бъдат измамени възрастни жени в областния център. Действа се по отработената схема с мнимия полицай, който иска пари от пенсионерите, за да примами измамниците. От полицията апелират за пореден път към жителите на областта да не се доверяват на обаждания на непознати, независимо за какви се представят, да не предоставят пари, ценни предмети и вещи за нуждите на когото и да било, ако има подобни обаждания - да се свържат със свои близки, роднини или съседи, а ако това е невъзможно, да се обадят на телефон 112 или на кварталния полицай.", "date": "2019.03.09", "title": "Пазарджик: Продължават опитите за телефонни измами в областта"}
{"url": "http://www.focus-news.net/news/2019/03/09/2632516/gazeta-express-kosovo-opozitsiyata-v-kosovo-schita-zakona-za-dialoga-sas-sarbiya-za-protivokonstitutsionen.html", "text": "Най-голямата опозиционна партия в Косово заяви, че ще оспори пред Конституционния съд Закона за диалога с Белград, който бе одобрен в четвъртък от парламента на Косово. Демократичната лига на Косово (ДЛК) смята, че законът е неконституционен, пише базираният в Прищина вестник  Gazeta Express . \r\nЛидерът  на парламентарната група на ДЛК Авдула Хоти заяви, че ДЛК е готова да се обърне към Конституционния съд за тълкуване, дали Законът, одобрен в четвъртък от парламента на Косово, е в съответствие с Конституцията на Косово. Хоти направи коментарите по време на интервю с телевизионния канал RTV21. Той каза, че подходът на косовските институции към диалога със Сърбия е в ущърб на държавността на Косово, обвинявайки правителството и другите държавни институции, че са действали като по времето, когато Косово не е било независимо. ДЛК и другата опозиционна партия – „Самоопределение“ бойкотираха заседанието на парламента в четвъртък, недоволни от внесения от правителството Закон за диалог със Сърбия. Опозиционните партии смятат, че Косово не се нуждае от специален закон за диалог, добавяйки, че държавните институции трябва да спазват само Конституцията и приложимите закони на Косово. Парламентът одобри в четвъртък Закона за диалога и платформа за всеобхватно правнообвързващо споразумение между Косово и Сърбия. \r\nБелград разкритикува решението на Косово, в което се казва, че приемането на платформата показва, че Прищина не се интересува от продължаването на подпомагания от ЕС диалог в Брюксел.  Юлиян Марков", "date": "2019.03.09", "title": "Gazeta Express (Косово): Опозицията в Косово счита Закона за диалога със Сърбия за противоконституционен"}
{"url": "http://www.focus-news.net/news/2019/03/09/2632543/georgi-harizanov-politicheski-analizator-edinodushnoto-othvarlyane-na-vetoto-nanese-tezhak-udar-varhu-imidzha-na-prezidentstvoto-a-povedenieto-na-bsp-granichi-s-politichesko-samoubiystvo.html", "text": "Единодушното отхвърляне на ветото нанесе тежък удар върху имиджа на президентството, а  поведението на БСП граничи с политическо самоубийство. Това каза политическият анализатор Георги Харизанов в обзорното публицистично предаване „Метроном“ на  Радио „Фокус“.  Той определи дебата по президентското вето върху Изборния кодекс като несъществен поради отсъствието на социалистите от парламента. Според него идеалният вариант да се върне БСП в зала е било ветото на президента. Харизанов обърна внимание, че оттук нататък всеки повод за връщане  ще изглежда изкуствено и смешно. Политическият анализатор отчете, че действията на БСП вече започват да работят срещу самите тях. „Преди избори да извадиш една партия от политическия живот, от политическия дебат, е тежка форма на политическо самоубийство“, допълни анализаторът. Харизанов изтъкна и пълното единодушение по  отхвърлянето ветото върху изборното законодателство. \"По този начин първо се нанесе пореден удар върху имиджа на президентската институция, тъй като отхвърлянето на вето на президента с пълно единодушие от парламента в никакъв случай не говори добре за самото вето и за тежестта на институцията в парламентарния живот. Второто, което се случи е, че липсата на противоположни гледни точки практически доведе до това дебат да не се състои, а просто ветото да бъде отхвърлено“, обясни Харизанов. Той обърна внимание на ривизираните позиции на политическите партии преди ветото на държавния глава.  „Разбира се, че е важно да се види, че ГЕРБ промениха позицията относно преференциите, второ, че ДПС продължава да държи на справедливия принцип, че вотът за преференции трябва да е равен на вота за независим кандидат. В крайна сметка стана ясно едно, че голямата част от българското общество харесва преференциите\", обясни Харизанов и допълни, че хората искат да имат възможност да избутват по-напред кандидати, които са им симпатични. Той разкритикува и президентската институция, за това, че  не участва активно в дебатите по изборното законодателство. „Това е грешка, защото президентската институция участва дотолкова, доколкото беше наложено въпросното вето и то с част от мотивите, които не кореспондираха на всяка цена с истината. Например, че става невъзможно обжалването. Нещо, което не е вярно или че се отнема демокрацията на българските граждани“, посочи Харизанов и уточни, че това също не е вярно, тъй като има много държави с пропорционална система, при които няма преференции, но никой няма забележки към демокрацията им. „Нежеланието на президента да общува активно с българския парламент, с правителството, с българските министри продължава да води и до изолация на президентската институция и до очаквания спад в нейната популярност и в смисъла от това да имаме в крайна сметка президент“, посочи Харизанов и припомни, че държавният глава е избран да управлява, а не да бъде опозиция. \r\nМилослава АНГЕЛОВА", "date": "2019.03.09", "title": "Георги Харизанов, политически анализатор: Единодушното отхвърляне на ветото нанесе тежък удар върху имиджа на президентството, а поведението на БСП граничи с политическо самоубийство"}
{"url": "http://www.focus-news.net/news/2019/03/09/2632539/afp-izrael-e-nanesal-vazdushni-udari-po-tseli-na-hamas-v-ivitsata-gaza.html", "text": "Израелски сили заявиха в събота, че са предприели няколко въздушни удара срещу обекти на „Хамас“ в Ивицата Газа в отговор на изстрелване на снаряд от обсадената крайбрежна територия предишната нощ, предава  AFP . \r\n\"Изтребителите на израелската армия са нанесли удари по няколко военни цели на \"Хамас \"в южната част на Ивица Газа и подземни структури в северната част на Ивицата Газа\", се казва в изявление на Израелската армия. \r\n\"Ударите бяха извършени в отговор на снаряда, изстрелян от ивицата Газа към израелската територия\", както и \"балоните, пренасящи взривни устройства\" в Израел и опити да се повреди \"инфраструктурата за сигурност\", се казва в съобщението. \r\nПредставители на сигурността в анклава заявиха, че ударите не са довели до жертви. \r\nПалестинец беше убит и поне 45 души бяха ранени от израелския огън в петък по време на протести и сблъсъци по границата с Ивицата Газа. \r\nГоворител на израелска армия каза, че около 8 400 демонстранти са се били събрали по границата между палестинската територия и Израел, хвърляйки взривни устройства и камъни и са запалили автомобилни гуми.  Юлиян Марков", "date": "2019.03.09", "title": "AFP: Израел е нанесъл въздушни удари по цели на „Хамас“ в Ивицата Газа"}
{"url": "http://www.focus-news.net/news/2019/03/09/2632542/korneliya-ninova-bsp-i-kontsesiyata-na-letishte-sofiya-li-e-zadkulisna-sdelka-ako-narodat-ni-dade-doverie-ya-otmenyame.html", "text": "Управляващите раздават националното богатство като за последно. За пореден път  управляващите промениха закона,  за да облекчат даването на Летище \"София\" на концесия. Това е раздаване на националното богатство като за последно. Това каза председателят на Националния съвет на БСП Корнелия Нинова пред БСТВ, съобщиха от пресцентъра на  партията . Тя коментира, че има стратегически обекти от националната сигурност, които трябва да останат държавна собственост, а Летище \"София\" е такъв обект. \"Внесохме закон, с който да бъде забранено концесионирането на летища, плажове, важна инфраструктура. Беше отхвърлен от управляващото мнозинство. Не само това, но сега променят закона, за да дадат по-лесно летището\", подчерта Нинова. Лидерът на социалистите каза още, че  има три въпроса към новата тройна коалиция ГЕРБ, ДПС, ОП. \"Към ДПС - ако опрощаване задълженията на мюфтийството е въпрос на национална сигурност, най-голямото летище на България не е ли въпрос на национална сигурност? Към ГЕРБ - вярна ли е информацията, че зад един от концесионерите стои турска фирма? И това ли е част от сделка? Към ОП - къде сте? Защо мълчите? Властта ли ви е по-сладка или националният интерес? Преди време заявих: ако народът ни даде доверие да управляваме, ще отменим концесията. Потвърждавам го отново\", каза още Корнелия Нинова.", "date": "2019.03.09", "title": "Корнелия Нинова, БСП: И концесията на Летище \"София\" ли е задкулисна сделка, ако народът ни даде доверие, я отменяме"}
{"url": "http://www.focus-news.net/news/2019/03/09/2632544/sofiya-dvizhenieto-se-izvarshva-samo-v-izprevarvashtata-lenta-po-sofiyskiya-okolovrasten-pat-v-posoka-kazichene-zaradi-katastrofata-v-rayona-na-seloto.html", "text": "Движението се извършва само в изпреварващата лента по път II-18 - Софийски околовръстен път, в посока Казичене заради катастрофата в района на селото. Това съобщиха от  Агенция \"Пътна инфраструктура  и призоваха шофьорите да се движат с повишено внимание, спазвайки указанията на \"Пътна полиция\".", "date": "2019.03.09", "title": "София: Движението се извършва само в изпреварващата лента по Софийския околовръстен път в посока Казичене заради катастрофата в района на селото"}
{"url": "http://www.focus-news.net/news/2019/03/09/2632532/prokuror-siyka-mileva-v-prestapnata-grupa-v-noi-silistra-sa-uchastvali-nachalnikat-na-otdel-otpuskane-na-pensii-i-semeystvo-bashta-mayka-i-sin.html", "text": "В престъпната група в НОИ – Силистра са участвали началникът на отдел „Отпускане на пенсии“ и семейство – баща, майка и син. Това каза на брифинг говорителят на Специализираната прокуратура Сийка Милева, предаде репортер на  Агенция „Фокус“ . „Групата функционира от 2017 г., като е издавала фалшиви ТЕКЛ-ове, които са предоставяни пред НОИ – Силистра. В нея участват длъжностни лица, сред които директорът на НОИ – Силистра и началникът на отдел „Отпускане на пенсии“. Членове на групата са и семейство – баща, майка и син“, обясни Милева. „Претърсени са 14 адреса, както и леки автомобили. В резултат на тези действия са иззети мобилни телефони, банкови карти, извлечения от банкови документи, посочи прокурорът. „Установена е ролята на директора на НОИ – Силистра – той по телефона е диктувал на началничката на отдел „Отпускане на пенсии“ и  тя е записвала на бележка „СМЧ – Пенчев“ – т.е. „силно мой човек – Пенчев““, коментира Сийка Милева и допълни, че така служителите са знаели, че тези хора са близки до директора и по досиетата се е работило по-бързо и не са били проверявани. Тя обясни, че семейството е съхранявало документи, а синът е извършвал проверки на лица, които са искали да им бъдат отпуснати пенсии, в имот, който е бил собственост на майката и бащата. \r\nЦветилена СИМЕОНОВА", "date": "2019.03.09", "title": "Прокурор Сийка Милева: В престъпната група в НОИ – Силистра са участвали началникът на отдел „Отпускане на пенсии“ и семейство – баща, майка и син"}
{"url": "http://www.focus-news.net/news/2019/03/09/2632545/predsedatelyat-na-pg-na-gerb-tsvetan-tsvetanov-shte-poseti-gorna-oryahovitsa-lyaskovets-elena-i-selo-pchelishte.html", "text": "Председателят на ПГ на ГЕРБ и зам.-председател на партията Цветан Цветанов ще проведе среща с жители на община Лясковец. Това съобщиха от пресцентъра на  партията . Събитието ще започне от 13.30 ч. в залата на Общински съвет, в сградата на Общината. На срещата ще присъстват също кметът на Велико Търново и областен координатор на ГЕРБ Даниел Панов и лясковският кмет д-р Ивелина Гецова. \r\nОт 14.30 ч . в Горна Оряховица Цветан Цветанов и Даниел Панов ще разговарят с кмета Добромир Добров, както и с кметове на населените места и представители на местната власт от общината.  \r\nПо-късно председателят на най-голямата парламентарна група ще посети и град Елена. В 16.15 ч. Цветан Цветанов и Даниел Панов ще се срещнат с кмета Дилян Млъзев, както и с жители и гости на Елена.  \r\nВ 18.30 ч. Цветанов ще се срещне с жители на великотърновското село Пчелище в местното читалище.", "date": "2019.03.09", "title": "Председателят на ПГ на ГЕРБ Цветан Цветанов ще посети Горна Оряховица, Лясковец, Елена и село Пчелище"}
{"url": "http://www.focus-news.net/news/2019/03/09/2632546/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода до 17.00 часа са абонатите от Добростан, Златовръх и Розино. \r\nС частично нарушено водоподаване до 17.00 часа са също жителите на град Куклен, заради авария на водопровод на ул. „Стръмна“. Екипите на водоснабдителното дружество отстраняват авария и в района на ул. „Младежка“ в град Пловдив. \r\nТони МИХАЙЛОВ", "date": "2019.03.09", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2019/03/09/2632549/prof-todor-kantardzhiev-94-sa-sluchaite-na-morbili-u-nas-dosega.html", "text": "94 са случаите на морбили у нас  досега. Това каза проф. Тодор Кантарджиев,  директор на Националния център по заразни и паразитни болести в интервю за предаването \"Метроном\" на  Радио \"Фокус\".   Той обърна внимание и на коментирания случай на морбили при дете на 12 години в Габрово и подчерта, че той не е се е доказал.  Проф. Кантарджиев обясни, че всеки по-възрастен или човек с пропуски в имунизацията, е заплашен да се зарази, защото заболяването е много инфекциозно. \"Имаме един случай в Бургас и той е в един от градовете в Бургаска област. Скоро има един случай от Пловдивска област. Това трябва да държи нащрек здравните власти. Засега мисля, че колегите от РЗИ и здравната система добре си вършат работата\", допълни още проф. Кантарджиев. Според него срещу епидемия се работи преди епидемията.  \r\nМилослава АНГЕЛОВА", "date": "2019.03.09", "title": "Проф. Тодор Кантарджиев: 94 са случаите на морбили у нас досега"}
{"url": "http://www.focus-news.net/news/2019/03/09/2632535/prokuror-siyka-mileva-sred-litsata-koito-sa-se-vazpolzvali-ot-falshivite-pensii-ot-noi-silistra-sa-bivshi-kmetove-i-obshtinski-savetnitsi.html", "text": "Сред лицата, които са се възползвали от фалшивите пенсии от НОИ – Силистра, са бивши кметове и общински съветници. Това каза на брифинг говорителят на Специализираната прокуратура Сийка Милева, предаде репортер на  Агенция „Фокус“ . Тя обясни, че в престъпната схема е участвал и бивш служител от НОИ – София. „Семейството – баща, майка и син, което е участвало в схемата, е издавало част от фалшивите документи, като жената  е била упълномощена да получава пенсиите на лицата. А синът е регистрирал на негов адрес лицата, които са искали такива пенсии“, заяви прокурор Милева. Тя посочи, че към момента не може да се каже по какъв начин са разпределяни парите сред членовете на групата. Сийка Милева уточни, че членовете на семейството не са служители на НОИ. \r\nЦветилена СИМЕОНОВА", "date": "2019.03.09", "title": "Прокурор Сийка Милева: Сред лицата, които са се възползвали от фалшивите пенсии от НОИ – Силистра, са бивши кметове и общински съветници"}
{"url": "http://www.focus-news.net/news/2019/03/09/2632551/a1-on-makedoniya-albanski-politik-zayavi-che-tova-e-vekat-na-albantsite.html", "text": "Лидерът на Партията на справедливостта, интеграцията и единството (ПСИЕ) Шпетим Идризи, известен като \"партията на Чамите\", отговори на изявлението на гръцкия президент Прокопис Павлопулос, като го нарече „сенилен старец“ и му каза, че \"това е векът на албанците\", цитира думите му македонският информационен портал  A1 On .  \r\n„С голямо съжаление, макар и изобщо да не бях изненадан, проследих днешното безразсъдно и арогантно изказване на този сенилен старец, президента на Гърция, който непрекъснато заплашва Албания с европейска интеграция чрез проблема с Чамите. Този сенилен старец многократно обижда паметта на хиляди албанци от Чамария, избити в домовете си и хиляди други, които бяха насилствено прогонени от бандите на Наполон Зервес. Този сенилен старец е най-големият представител на гръцките шовинистични кръгове и „Златна зора“, които са в гръцкия парламент, но и тези, които са избили гръцките партизани в планината  Грамоз, - заяви Идризи. \r\nТой посочва, че миналия век ударил албанците с исторически несправедливости, като през 1913 г. Албания е загубила територии и го призова да бъде сигурен, че \"това е векът на албанците\". \r\n„Но най-тежко е мълчанието на албанските власти, външния министър, премиерът, президентът на Албания, които не отговарят на този шовинистичен президент, който заплашва Албания по въпроса с Чамите , а това е тяхно задължение, произтичащо от Конституцията, Резолюцията на албанския парламент относно Чамите, националната реципрочност и достойнство ”, каза Идризи. \r\nПрезидентът на Гърция Павлопулос, по време на престоя си в Черна гора, каза, че неуважението към гръцкото малцинство и твърденията за съществуването и правата на Чамите(изгонени албанци от областта Чамария) са две непреодолими пречки за членството на Албания в ЕС. Той нарича Чамите  „безмилостни нацистки сътрудници \".  Юлиян Марков", "date": "2019.03.09", "title": "А1 On (Македония): Албански политик заяви, че \"това е векът на албанците\""}
{"url": "http://www.focus-news.net/news/2019/03/09/2632550/spetsializiranata-prokuratura-poiska-myarka-zadarzhane-pod-strazha-za-12-dushi-po-deloto-orlandovtsi.html", "text": "Специализираната прокуратура внесе в Специализирания наказателен съд искания за налагане на мерки за неотклонение \"задържане под стража\" за 12 души по делото \"Орландовци\". Това съобщиха от  Апелативната специализирана прокуратура . За останалите двама обвинени искания не са внесени, тъй като единият в момента изтърпява наказание \"Лишаване от свобода\" за друго престъпление, а вторият не е намерен, обявен е за издирване и предстои да му бъде предявено обвинението. \r\nПредстои съдът да насрочи час за съдебното заседание.", "date": "2019.03.09", "title": "Специализираната прокуратура поиска мярка \"задържане под стража\" за 12 души по делото \"Орландовци\""}
{"url": "http://www.focus-news.net/news/2019/03/09/2632538/prokuror-nikolay-dimitrov-na-okolo-20-dushi-sa-bili-otpusnati-falshivi-pensii-po-prestapnata-shema-v-noi-silistra.html", "text": "На около 20 души са били отпуснати фалшиви пенсии по престъпната схема в НОИ – Силистра. Това каза на брифинг разследващият прокурор от Специализираната прокуратура Николай Димитров, предаде репортер на  Агенция „Фокус“ . Димитров обясни, че става дума за пенсии от над 600 лв. „Било е записвано, че повечето от тях са работили като миньори. Те не са имали такова право на пенсия“, посочи разследващият прокурор. „Това се прави, за да може да имат пенсия, защото повечето от тях са с почти никакъв трудов стаж“, коментира Николай Димитров.  \r\nЦветилена СИМЕОНОВА", "date": "2019.03.09", "title": "Прокурор Николай Димитров: На около 20 души са били отпуснати фалшиви пенсии по престъпната схема в НОИ - Силистра"}
{"url": "http://www.focus-news.net/news/2019/03/09/2632553/sport-arsen-venger-pochva-rabota-vav-fifa.html", "text": "Арсен Венгер няма да се завърне като треньор в клубния футбол, а ще се ангажира с пост във ФИФА, разкри  „Льо Паризиен\" .  \r\nИзданието коментира, че варианта опитният френски наставник да поеме Пари Сен Жермен на този етап отпада. Изданието твърди, че Венгер ще започне работа като директор, отговарящ за техническото развитие на играта към световната футболна централа. В края на миналия сезон роденият в Страсбург специалист напусна Арсенал след 22  години начело на тима и оттогава е без работа. Медиите го свързваха с треньорски ангажимент в големи европейски клубове като Реал Мадрид, Байерн и Милан, но той отричаше подобни варианти. Очаква се в близките дни президентът на ФИФА Джани Инфантино да обяви назначението на новия технически директор.", "date": "2019.03.09", "title": "Спорт: Арсен Венгер почва работа във ФИФА"}
{"url": "http://www.focus-news.net/news/2019/03/09/2632552/sofiya-vazstanoveno-e-dvizhenieto-po-okolovrastniya-pat-v-posoka-kazichene-v-rayona-na-seloto.html", "text": "Възстановено е движението по път II-18 - Софийски околовръстен път, в посока Казичене в района на селото. Това съобщиха от пресцентъра на  Агенция \"Пътна инфраструктура\" .", "date": "2019.03.09", "title": "София: Възстановено е движението по Околовръстния път в посока Казичене в района на селото"}
{"url": "http://www.focus-news.net/news/2019/03/09/2632554/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница. Преминаването се осъществява безпроблемно. \r\nМария ПОПЧЕВА", "date": "2019.03.09", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/03/09/2632555/tass-patsient-e-otkril-strelba-v-bolnitsa-v-praga.html", "text": "Двама пациенти в клиниката \"На Винохради\" в Прага бяха ранени, когато трети пациент на клиниката е открил  огън по тях. Това съобщи в събота представител на чешката полиция Ян Данек, цитиран от  TACC . \r\n\"В нощта срещу събота e имало стрелба в хематологичното отделение на болницата в Прага\" На Винохради \",\" отбеляза той. \"Един от хоспитализираните пациенти е стрелял с пистолет по двама пациенти в същото отделение по причини, които още не са установени. \r\nДежурните сестри, които са реагирали на изстрелите, са успели да вземат оръжието от стрелеца. Лекарите характеризират нараняванията на един от пострадалите като тежки. - Състоянието му е критично“- каза Ян Данек.  Юлиян Марков", "date": "2019.03.09", "title": "ТАСС: Пациент е открил стрелба в болница в Прага"}
{"url": "http://www.focus-news.net/news/2019/03/09/2632556/veliko-tarnovo-s-16-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 240 см, а температурата на водата е 7.6 градуса.  \r\nОблачността ще е променлива. Вятърът в Дунавската равнина ще се ориентира от северозапад и ще е до умерен. Максималните температури ще са между 18° и 23°, в Свищов – 21°.", "date": "2019.03.09", "title": "Велико Търново: С 16 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/09/2632560/pazardzhik-zapochna-polaganeto-na-osnovite-za-izgrazhdane-na-nov-most-nad-reka-maritsa-v-grada.html", "text": "Започна полагането на основите за изграждане на нов мост над река Марица в Пазарджик, който ще свързва парк „Острова“ със Зоната на здравето, предаде репортер на  Радио „Фокус“ – Пазарджик . В момента се измества течението на реката, като като целта е да се укрепи мястото, където ще бъдат основите на новото съоръжение. Началото му е непосредствено срещу клетките на лъвовете в зоопарка, а в другия край той ще излиза близо до големия завой на ул. „Мильо войвода“, в посока складовете на „Търговията“. Предвижда се пешеходният мост да е с дължина 108 м. В южната и северни части на моста се предвиждат пешеходни алеи, които да осигурят достъп за хора в неравностойно положение. Напречното сечение на моста и подходите към него се предвижда да са с габарит 6 м, габаритът на пешеходните алеи - да е 5 м, a на рампите за хора с двигателни увреждания –  2.5 м. Сроковете за изпълнение на обществената поръчка предвиждат за изготвяне на технически проект не повече от 50 календарни дни, а за изпълнение на строително-монтажните работи – до 240 календарни дни, считано от датата на подписване за откриване на строителна площадка и определяне на строителна линия и ниво.", "date": "2019.03.09", "title": "Пазарджик: Започна полагането на основите за изграждане на нов мост над река Марица в града"}
{"url": "http://www.focus-news.net/news/2019/03/09/2632558/ivan-dukov-istorik-tsar-ivan-asen-ii-e-radetel-za-vazstanovyavaneto-i-ukrepvaneto-na-balgarskite-manastiri-i-kreposti.html", "text": "Цар Иван Асен II е радетел за възстановяването и укрепването на българските манастири и крепости. Това каза за  Радио „Фокус“ – Пловдив  Иван Дуков, историк и директор на Исторически музей-Асеновград, по повод навършването на 789 години от славната победа на цар Иван Асен II при Клокотница. „Освен Асеновата крепост, той възстановява и други крепости. По онова време дипломацията е била основно насочена в посока на създаване на един по-спокоен живот за поданиците в държавата, която Иван Асен като владетел управлява. Както казах, той самият нарушава една изконна традиция да бъдат увредени победените войници. След битката при Клокотница през 1230 година, цар Иван Асен II не само ги изпраща, но и ги храни преди това. Тук виждаме един опит да се даде пример от върха на управлението, на йерархията, към низината за това как трябва да се отнасяме един към друг като хора“, коментира Иван Дуков.  \r\nИсторикът отбеляза, че по време на управлението на цар Иван Асен II започва сечене на първите златни монети. „Той е първият български владетел, за когото е известно, че сече монети със своя собствен лик, със своята титла и име. Има твърдения, които съотнасят подобни действия с предходни на цар Иван Асен II владетели, но за момента може да се каже, че той е първият български владетел, който извършва тази дейност“, посочи Дуков. \r\nИсторикът разказа, че цар Иван Асен II умира на 24 юни 1241 година, на Еньовден, вероятно от сърдечен удар. „Със смъртта на цар Иван Асен II приключва един от големите политически възходи на българската държава като цяло. След това вече се появява монголо-татарското нашествие от североизток. Също така, постоянните военни действия, които се водят между Латинската империя, Никея и възстановеното от самия цар Иван Асен II Епирско деспотство доста разоряват благоденствието на населението на Балканския полуостров“, подчерта Дуков. \r\nИсторикът обобщи, че цар Иван Асен II е един от най-силните български владетели в цялата история, която днес ние припознаваме като история на Дунавска България. \r\nТони МИХАЙЛОВ", "date": "2019.03.09", "title": "Иван Дуков, историк: Цар Иван Асен II е радетел за възстановяването и укрепването на българските манастири и крепости"}
{"url": "http://www.focus-news.net/news/2019/03/09/2632561/pregled-na-mezhdunarodnite-novini-do-13-chasa-agentsiya-fokus.html", "text": "Решението на Белгийската Камара на държавното обвинение, с което не се дава ход на разследване от страна на Федералния прокурор на Белгия  на 36 души, свързани с ПКК, е неприемливо, е обявил в петък говорителят на турското МВнР Хами Аксьой, пише в днешния си брой турския всекидневник  Daily Sabah . \r\n\"Независимо от доказателствата, представени от Федералния прокурор на Белгия за терористичния характер на ПКК, това решение, според заявеното в него, гарантира на терористичните организации много опасна територияq която те да използват,\"се казва в официалното съобщение. \r\nАксьой е отбелязал, че решението може да бъде оспорвано в Апелационния съд на Белгия и е добавил, че Турция ще продължи „по категоричен начин“ своята съдебна битка. \r\nВ петък Апелативният съд в Брюксел постанови, че членовете на ПКК не могат да бъдат обвинени в тероризъм и отхвърли повдигнатите срещу всичките 36-ма заподозрени по казуса ПКК в страната.   \r\nТова решение идва след като Федералната прокуратура оспорва предишно съдебно решение. Прокурорите са на мнение, че то влиза в противоречие с признаването от страна на Белгия и на ЕС на терористичния характер на групата. Заподозрените се обвиняват, че са отвличали деца от техните семейства в Белгия и други европейски държави и са ги изпращали в Гърция и Ирак, където са били обучавани за редници от военното крило на ПКК. Те са обвинени също така и за фалшифициране на документи, и за изнудване на бизнесмени.  \r\n*** Турция ще се сблъска с \"сериозни последици\" във военните отношения между Вашингтон и Анкара, ако придобие руските противовъздушни ракетни системи С-400. Това заяви в петък говорителят на американското министерство на отбраната Чарлз Съмърс пред  журналисти, цитиран от  TACC . \r\n„Ако Турция приеме на въоръжение С-400, това ще доведе до сериозни последствия, ако говорим за нашите отношения, военни отношения с тях“, каза той. \r\nСамърс обясни, че покупката на С-400 \"ще се отрази на (продажбата на Анкара на американските противовъздушни ракетни системи „Пейтриът“) и на петото поколение (изтребители) F-35.\" \"Те няма да получат F-35 и „Пейтриът“\", каза говорителят. \r\nВъв вторник заместник-началникът на пресслужбата на Държавния департамент Робърт Паладино заяви, че закупуването на С-400 от Русия от страна на Турция може да доведе до преразглеждане на участието на Анкара в програмата F-35, отхвърляне на други потенциални оръжейни сделки в бъдеще и санкции в съответствие с Американският закон \"За противодействие на враговете на Америка чрез санкции\". В същия ден генерал Къртис Скапароти, главнокомандващ на съвместните въоръжени сили на НАТО в Европа, заяви, че Пентагонът препоръчва F-35 да не се прехвърля в Турция, ако Анкара купи C-400 от Москва. \r\n*** Прекъсването на електрозахранването на почти цялата територия на Венецуела се дължи на кибератака. Това съобщи вицепрезидентът по комуникации и култура, министър на комуникациите и информацията Хорхе Родригес по държавната телевизия на Венецуела, цитирана от  TACC . \r\n\"Имаше кибератака, насочена към автоматичната система за управление на водноелектрическата централа Гури\", каза той. \"В отговор на нападението, водноелектрическата централа бе спряна, което доведе до прекъсване на електрозахранването.\" \r\nСпоред Родригес атаката срещу енергийната система на Венецуела може да бъде извършена от САЩ. \r\nВенецуела ще предаде жалбата на Върховния комисар на ООН по правата на човека Мишел Бачелет. \"Делегация на Върховния комисар на ООН по правата на човека ще посети Венецуела в близко бъдеще,\" каза той. \"Ще й дадем подходящо оплакване, за да гарантираме спазването на правата на човека в нашата страна.\" \r\nВ четвъртък вечерта Каракас и повечето щати на  Венецуела останаха без електрозахранване. Според местната преса това са около 20 или 22 от 23-те щата. По този начин електричеството отсъстваше почти из цялата страна. Според жителите на столицата, това е най-дългото прекъсване на захранването им в града. \r\nСега е възстановено електрозахранването в някои райони на Каракас. Според Националната електрическа компания причината за инцидента е саботирането на водноелектрическата централа „Симон Боливар“ в щата Боливар, най-голямата в страната. Венецуелският президент Николас Мадуро обвини \"американския империализъм\" за случилото се. Държавният департамент отрече твърденията. \r\n*** Най-голямата опозиционна партия в Косово заяви, че ще оспори пред Конституционния съд Закона за диалога с Белград, който бе одобрен в четвъртък от парламента на Косово. Демократичната лига на Косово (ДЛК) смята, че законът е неконституционен, пише базираният в Прищина вестник  Gazeta Express . \r\nЛидерът  на парламентарната група на ДЛК Авдула Хоти заяви, че ДЛК е готова да се обърне към Конституционния съд за тълкуване, дали Законът, одобрен в четвъртък от парламента на Косово, е в съответствие с Конституцията на Косово. Хоти направи коментарите по време на интервю с телевизионния канал RTV21. Той каза, че подходът на косовските институции към диалога със Сърбия е в ущърб на държавността на Косово, обвинявайки правителството и другите държавни институции, че са действали като по времето, когато Косово не е било независимо. ДЛК и другата опозиционна партия – „Самоопределение“ бойкотираха заседанието на парламента в четвъртък, недоволни от внесения от правителството Закон за диалог със Сърбия. Опозиционните партии смятат, че Косово не се нуждае от специален закон за диалог, добавяйки, че държавните институции трябва да спазват само Конституцията и приложимите закони на Косово. Парламентът одобри в четвъртък Закона за диалога и платформа за всеобхватно правнообвързващо споразумение между Косово и Сърбия. \r\nБелград разкритикува решението на Косово, в което се казва, че приемането на платформата показва, че Прищина не се интересува от продължаването на подпомагания от ЕС диалог в Брюксел. \r\n*** Сашо Миялков и Бедридин Ибраими, които получиха присъди за лишаване от свобода, бяха задържани под стража в затвора в скопския район Шуто Оризари. Информацията е потвърдена от директора на затвора Гьоко Котевски, пише македонският вестник  “Нова Македония“ . \r\nЗадържането е поискано от прокурора на специализираната прокуратура  Фатиме Фетаи, след като съдът обяви присъдата за случая \"Титаник 2\", поради опасността от бягство. \r\nИбраими е осъден на четири години и шест месеца, а Миалков е осъден на три години затвор. \r\nРазлични мерки за неотклонение за поискани и за другите осъдени. \r\n*** Израелски сили заявиха в събота, че са предприели няколко въздушни удара срещу обекти на „Хамас“ в Ивицата Газа в отговор на изстрелване на снаряд от обсадената крайбрежна територия предишната нощ, предава  AFP . \r\n\"Изтребителите на израелската армия са нанесли удари по няколко военни цели на \"Хамас \"в южната част на Ивица Газа и подземни структури в северната част на Ивицата Газа\", се казва в изявление на Израелската армия. \r\n\"Ударите бяха извършени в отговор на снаряда, изстрелян от ивицата Газа към израелската територия\", както и \"балоните, пренасящи взривни устройства\" в Израел и опити да се повреди \"инфраструктурата за сигурност\", се казва в съобщението. \r\nПредставители на сигурността в анклава заявиха, че ударите не са довели до жертви. \r\nПалестинец беше убит и поне 45 души бяха ранени от израелския огън в петък по време на протести и сблъсъци по границата с Ивицата Газа. \r\nГоворител на израелска армия каза, че около 8 400 демонстранти са се били събрали по границата между палестинската територия и Израел, хвърляйки взривни устройства и камъни и са запалили автомобилни гуми. \r\n*** Двама пациенти в клиниката \"На Винохради\" в Прага бяха ранени, когато трети пациент на клиниката е открил  огън по тях. Това съобщи в събота представител на чешката полиция Ян Данек, цитиран от  TACC . \r\n\"В нощта срещу събота e имало стрелба в хематологичното отделение на болницата в Прага\" На Винохради \",\" отбеляза той. \"Един от хоспитализираните пациенти е стрелял с пистолет по двама пациенти в същото отделение по причини, които още не са установени. \r\nДежурните сестри, които са реагирали на изстрелите, са успели да вземат оръжието от стрелеца. Лекарите характеризират нараняванията на един от пострадалите като тежки. - Състоянието му е критично“- каза Ян Данек.", "date": "2019.03.09", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/09/2632559/milorad-dodik-ako-ima-zlovredno-vliyanie-na-balkanite-to-e-britansko-a-ne-rusko.html", "text": "„Ако има зловредно влияние на Балканите, то е британско, а не руско,“  заяви председателят на председателството на Босна и Херцеговина (БиХ) Милорад Додик, цитиран от белградското радо  “Б92“ . \r\n„Много от лошите неща, които се случваха тук през последните векове, бяха свързани именно с неблагоприятното влияние на анти-сръбската политика, най-вече на британците, които упорито се опитват да ограничат влиянието на сърбите, като мнозинство. И всички тези обвинения срещу Москва са за да може Сърбия и Република Сръбска (РС, сръбска общност в Босна и Херцеговина) да влязат в НАТО, каза Додик пред белградския всекидневник \"Вечерне Новости\". \r\nЩо се отнася до натиска върху РС и Сърбия да се откажат от военния си неутралитет, Додик заяви, че този натиск \"няма да изчезне и ще стане по-силен\". \r\n\"Но всичко е напразно. Британците са одобрили шест милиона лири, за да се борят срещу\" злокобното влияние \"на Русия, а американците  правят същото. В Сараево, Подгорица и Тирана има разузнавателни центрове. Съставиха списък от 300 души от Сърбия и РС, за които твърдят, че разпространяват руското злокачествено влияние и по този начин бележат целенасочено всички тези хора ”, обясни Додик. Според него позицията на РС към НАТО няма да се промени. \r\n\"Сърбите не получават нищо от присъединяването си към НАТО, НАТО определено ще бъде мястото на унищожаването на нашия национален дух и нашата национална идея. А, същият този НАТО само преди 20 години хвърли бомби върху нас, а сега трябва да се радваме да приемем присъединяването - каза Додик. \r\n\"Повтарям, че РС няма причина да подкрепя пътя към НАТО, защото ще загубим независимостта и суверенитета си и възможността да изградим приятелства с други страни,\" каза Додик.  Юлиян Марков", "date": "2019.03.09", "title": "Милорад Додик: Ако има зловредно влияние на Балканите, то е британско, а не руско"}
{"url": "http://www.focus-news.net/news/2019/03/09/2632562/petko-nenchev-narodno-chitalishte-prosveta-selo-gramatikovo-prez-1942-g-v-tsarkvata-sv-40-machenitsi-v-seloto-sa-izgradeni-kambanariya-i-plocha-s-imenata-na-zaginalite-vav-voynite.html", "text": "През 1942 г. в църквата „Св. 40 мъченици“ в село Граматиково са изградени каменна камбанария и плоча с имената на загиналите по време на Балканската, Междусъюзническата и Първата световна войни. Това каза за  Радио „Фокус“ – Бургас  заместник-председателят на народно читалище „Просвета-1927“ в селото. По думите му първата църква в село Граматиково е била изградена около 1774 г., но през 1877-78 г. тя е била изгорена от черкезите. „1-2 години по-късно започва изграждането на новата църква, на мястото на старата. Първата е била вкопана в земята и още тогава до нея е имало килийно училище, където преподаването се е провеждало на гръцки език. Свещениците са били трима. В последствие, след изграждането на новия храм – „Св. 40 мъченици“, църквата е била оградена с голямо кале. Дължината ѝ е достигала 23 метра, ширината ѝ – 12 метра, а височината – 7 метра“, обясни Ненчев.  \r\nТой посочи, че почти всички икони в старата църква са били изгорени, за което свидетелства и една от странджанските народни песни. „След като се изгражда новият храм, той е бил изографисан основно от лозенградския иконописец Ставрий. Характерно за неговият начин на работа е, че иконите са били изписвани със зелен оттенък. Много от другите икони в църквата са били поръчани от тревненски майстори“, допълни Ненчев. По думите му в църквата до 1968 г. е имало свещеник – отец Кирил, който заедно със своя баща е участвал в подготовката на Елинденско-Преображенското въстание през 1903 г. „Основното ядро на организацията за въстанието се е състояло от свещениците в странджанските села“, каза още Ненчев. \r\nМария ПОПЧЕВА", "date": "2019.03.09", "title": "Петко Ненчев, Народно читалище „Просвета“ - село Граматиково: През 1942 г. в църквата „Св. 40 мъченици“ в селото са изградени камбанария и плоча с имената на загиналите във войните"}
{"url": "http://www.focus-news.net/news/2019/03/09/2632547/aleksandar-vuchich-sega-mahnete-se-s-tazi-hartiya-banda-ot-prishtina.html", "text": "Сега, махайте с тази хартия, банда от Прищина, където искате и да видите дали някой ще го изпълни, Сърбия няма да го направи, заяви сръбският президент, имайки предвид приетата от Прищина платформа за диалог със Сърбия, цитира думите му македонското електронно издание  “МКД“ . \r\nМоят отговор на всички е такъв - не знам колко ще остана на власт, защото Харадинай заплашва да ме свали, някои от нашите политически опоненти ги приветстват в Прищина, помагат им по различни начини, може би ще ме смажат, но аз никога няма да се съглася с тези условия ”, каза Вучич. \r\nСръбският президент каза, че преди шест месеца е предупредил Брюксел, че проектът на Прищина е катастрофа за Балканите и че Европейският съюз го е уверил, че платформата няма да дойде на дневен ред, че няма да я гласуват, а днес казват, че \" нямат коментар “по документа. \r\n\"Питат ме, дали са ме излъгали. Да, те ме излъгаха, но преди всичко те заблудиха себе си, ”каза Вучич в Сремска Митровица, добавяйки:“ Но Сърбия не е толкова малка и слаба, колкото си мислят. Отговорът на исканията на Прищина очевидно е \"не\"!\" \r\nВучич отбеляза, че в платформата пише, че Сърбия трябва незабавно да признае Косово. \r\n„И това не е достатъчно, защото се казва, че ако го направим днес, в границите на днешното Косово, те няма да ни признаят и да ни простят някои от нашите грехове. Това е предварително условие, за да могат да признаят Сърбия, сякаш не сме държава, че да не ни признават. Ако не беше тъжно , щеше да е смешно - каза сръбският президент.  Юлиян Марков", "date": "2019.03.09", "title": "Александър Вучич: \"Сега, махнете се с тази хартия, банда от Прищина!\""}
{"url": "http://www.focus-news.net/news/2019/03/09/2632541/dimitar-petrov-spetsializirana-prokuratura-dokumentite-s-iskane-za-ekstraditsiya-na-semeystvo-arabadzhievi-sa-izprateni-na-ispanskite-vlasti.html", "text": "Документите с искане за екстрадиция на семейство Арабаджиеви са преведени на испански и са изпратени от българска страна на испанските власти и доколкото знам, са получени при тях. Това каза на брифинг изпълняващият функциите административен ръководител на Специализираната прокуратура Димитър Петров, предаде репортер на  Агенция „Фокус“ .  Той обясни, че предстои испанската държава да насрочи кога ще бъде изслушването на Арабаджиеви пред техните власти. На въпрос дали има информация защо швейцарските власти са се отказали от искането за екстрадиране на Георги Семерджиев, Петров уточни, че към настоящия момент няма яснота по този въпрос. \r\nЦветилена СИМЕОНОВА", "date": "2019.03.09", "title": "Димитър Петров, Специализирана прокуратура: Документите с искане за екстрадиция на семейство Арабаджиеви са изпратени на испанските власти"}
{"url": "http://www.focus-news.net/news/2019/03/09/2632563/prof-todor-kantardzhiev-plasheshto-e-che-v-momenta-imame-dva-pati-poveche-zaboleli-ot-morbili-za-sedmitsa-otkolkoto-minalata-godina.html", "text": "Плашещо е, че в момента имаме два пъти повече заболели от морбили за седмица, отколкото миналата година. Това каза в предаването \"Метроном\" на  Радио \"Фокус\"  директорът на Центърът по заразни и паразитни болести проф. Тодор Кантарджиев. Това трябва да ни държи нащрек, добави проф. Кантарджиев. „Всички деца, които подлежат на ваксинация до 8-годишна възраст трябва да бъдат спешно ваксинирани и това е ангажимент на семействата и на родителите. Те трябва да знаят, че в момента в околните на нас държави положението е доста сериозно. Деца по-малки от 13 месеца, които не са ваксинирани, не трябва да контактуват с други деца и да не бъдат водени в страни, където има морбили. Защото сега настъпват прекрасните пролетни празници и масово родителите ще тръгнат с деца на няколко месеца да ги водят в Охрид, в Гърция, което не е правилно за момента“, предупреди проф. Кантарджиев. Той допълни, че Районните здравни инспекции взимат мерки да не се допуска приемът на деца, които не са ваксинирани, в детските заведения.   \r\nМилослава АНГЕЛОВА", "date": "2019.03.09", "title": "Проф. Тодор Кантарджиев: Плашещо е, че в момента имаме два пъти повече заболели от морбили за седмица, отколкото миналата година"}
{"url": "http://www.focus-news.net/news/2019/03/09/2632557/shestima-sa-obvineni-za-izdavane-na-falshivi-telk-ove-sled-aktsiyata-v-noi-silistra-obzor.html", "text": "Шестима души са обвинени за участие в организирана престъпна група за издаване на фалшиви ТЕЛК-ове от НОИ – Силистра, сред които е и директорът Mилен Пенчев. Сред останалите участници в групата са началникът на отдел „Отпускане на пенсии“, бивш служител на НОИ от София и семейство – баща, майка и син. Престъпната група действа от 2017 г., като директорът е диктувал по телефона на началничката на отдел „Отпускане на пенсии“ лични данни на хора, които са искали да получават пенсии, за които нямат право. От своя страна, тя е записвала на бележка „СМЧ – Пенчев“ – т.е. „силно мой човек – Пенчев“, която е слагала на съответните досиета. Така служителите на НОИ – Силистра са знаели, че тези хора са близки до директора, по досиетата се е работило по-бързо и не са били проверявани. Семейството пък се е занимавало със съхраняване на част от фалшивите документи. Синът е регистрирал на техен имот лицата, които са искали фалшиви ТЕЛК-ове, а жената е била упълномощена да получава пенсиите от пощенските клонове.  \r\nПо данни на прокуратурата лицата, които са се възползвали от фалшивите пенсии от НОИ – Силистра, са oт различни прослойки, включително бивши кметове и общински съветници. По първоначални данни фалшиви документи са издадени на около 20 души. Става дума за пенсии от над 600 лв., които са били давани на хора без почти никакъв трудов стаж. Установено е, че тези лица никога не са работили в предприятията, отбелязани в трудовите книжки. Обикновено се е удостоверявал стаж като миньори, тъй като пенсията е висока и това дава възможност и за по-ранно пенсиониране. Предстои да се прецени за кои от обвинените да бъде поискана постоянна мярка „задържане под стража”. \r\nНа 21 януари Прокуратурата и МВР започнаха мащабно разследване за източване на средства от НОИ чрез фалшиви ТЕЛК-ове. Тогава стана ясно, че в  Силистра  са открити стотици лични карти, медицински документи, бланки на ТЕЛК и т.н. Зам. главният прокурор Иван Гешев съобщи, че в определени региони е установено, че процентът на инвалидните пенсии достига до 28% от всички пенсии, като най-големият процент е отчетен в Силистра – 28,6%. 10 дни по-късно беше разкрита схемата за фалшиви ТЕЛК-ове в  Ловеч . За злоупотреби при издаването на решения бяха задържани двама, сред които и председателят на ТЕЛК-Ловеч Донка Минкова. Съдът остави Минкова за постоянно в ареста по обвинение за взимане на подкуп. На 19 февруари при специализирана операция във  Варна  за издаване на фалшиви решения бяха задържани 45 лица. Шестима от задържаните бяха привлечени като обвиняеми, като у тях са намерени близо 1,6 млн. лева. Петима от тях са лекари. Двама от обвинените са сирийски граждани. Всички обвиняеми бяха освободени от ареста. Досъдебното производство продължава.  \r\nЦветилена СИМЕОНОВА", "date": "2019.03.09", "title": "Шестима са обвинени за издаване на фалшиви ТЕЛК-ове след акцията в НОИ – Силистра (ОБЗОР)"}
{"url": "http://www.focus-news.net/news/2019/03/09/2632548/tsvetan-tsvetanov-gerb-v-popravkite-v-izborniya-kodeks-nyama-narushavane-na-konstitutsionnoto-pravo.html", "text": "В поправките в Изборния кодекс никъде няма нарушаване на конституционното право да гласуваш. Това каза пред журналисти във Велико Търново председателят на ПГ на ГЕРБ и зам.-председател на партията Цветан Цветанов по повод мнението на вицепремиера Илияна Йотова, че след отхвърлянето на ветото върху Изборния кодекс на ход трябва да бъде Конституционният съд, предаде репортер на  Радио „Фокус“- Велико Търново . „Изборното право не е нарушено“, подчерта той. „Когато беше обявено ветото и президентът изложи мотивите си всички бяха с водеща новина, че е пренебрегнат съдебният контрол. Установи се обаче, че подобно нещо няма“, изтъкна Цветан Цветанов. „В мотивите ни за защита на законопроекта съдебният контрол е по-достъпен за гражданите. Даваме възможност на първа инстанция да има тричленен състав, където да се съберат съответните доказателства, и ако има обжалване втората инстанция да бъде ВАС“, обясни той. „Сега и българските граждани чрез медиите успяха да установят, че съдебният контрол остава“, каза още той. \r\n„Ако гледаме условията, които постави Корнелия Нинова, за да се върне в парламента - то не би следвало да видим народните представители от БСП обратно на работните им места до европейските избори“, коментира председателят на ПГ на ГЕРБ. „В БСП обаче има много вътрешно напрежение вследствие на едноличните решения на Корнелия Нинова както за напускането на Народното събрание, така и за цялостната подмяна на квотата в ЦИК, което е ясен знак, че тук става дума за разчистване на сметки“, заяви Цветан Цветанов. Той обясни, че очаква Нинова и БСП да потърсят нов авариен изход от ситуацията, след като веднъж не се възползваха от предоставената от президента им Румен Радев възможност. „За разлика от БСП - при избора на нашите кандидати за членове на ЦИК ние заложихме на приемствеността, защото сроковете са кратки, а компромис с качеството на изборния процес не може да има“, обяви зам.-председателят на ГЕРБ.", "date": "2019.03.09", "title": "Цветан Цветанов, ГЕРБ: В поправките в Изборния кодекс няма нарушаване на конституционното право"}
{"url": "http://www.focus-news.net/news/2019/03/09/2632565/gen-andrey-botsev-dopusnahme-golyama-greshka-s-reshenieto-balgarskata-armiya-da-e-samo-kadrova-povecheto-darzhavi-v-aliansa-zapaziha-smesenata-si-sistema.html", "text": "Голяма грешка допуснахме, когато през 2007 година приехме Българската армия да е само кадрова, а повечето от държавите в Алианса запазиха смесената си система. Това каза началникът на отбраната генерал Андрей Боцев в предаването „Седмицата“ по  Дарик Радио . Днес се навършват две години откакто ген. Боцев е началник на отбраната. Мандатът му е четири години. По думите му, това време е и много, и малко. Ген. Боцев очерта като основен проблем недокомплекта във Въоръжените сили. По думите му през 2018 година вече няма намаление на личния състав, а през тази година ще се наберат още около 800 военнослужещи. „В ход е и кампанията \"Бъди войник\" за да се представи армията пред младите хора“, обърна внимание Андрей Боцев. „Все още в армията идват българи и от патриотизъм, а не само заради социалните придобивки и заплащането“, подчерта генералът. „Недостигът на военни е около 5700, а според Националния план до 2024 година ще се достигне нормата от разходи за отбрана от 2% от БВП. Това ще позволи да се увеличава съставът на Въоръжените сили с по 800 нови бойци годишно и отделно в армията ще се вливат и курсантите от военните училища“, обясни началникът на отбраната. „Офицерският състав все още не е попълнен, но всяка година се увеличава броят на курсанти. У нас пенсионирането в армията става по-рано, отколкото в съюзните натовски армии и така губим хора, които са много добри специалисти и които имат още какво да дадат на Въоръжените сили“, заяви Боцев. Той коментира и темата, дали трябва да се разполагат на българска територия ракети със среден обсег на действие. Според него от военна гледна точка страната ни трябва да притежава такива ракети. Андрей Боцев поясни, че на българска територия никога не е имало ядрени бойни глави. „Не всяка държава от НАТО трябва да влиза в надпревара по въоръжаване. И тъй като практиката в НАТО е колективната отбрана, необходимото ни въоръжение ще бъде предоставено от съюзниците“, поясни началникът на отбраната. „Инвестираме в Сухопътните войски, във Военновъздушните сили и във флота“, изтъкна ген. Боцев и допълни, че поетапно ще придобием необходимите способности.", "date": "2019.03.09", "title": "Ген. Андрей Боцев: Допуснахме голяма грешка с решението Българската армия да е само кадрова- повечето държави в Алианса запазиха смесената си система"}
{"url": "http://www.focus-news.net/news/2019/03/09/2632567/oblasten-informatsionen-tsentar-blagoevgrad-izklyuchitelno-golyam-e-interesat-drebniya-biznes-kam-podmyarka-investitsii-v-podkrepa-na-nezemedelski-deynosti-ot-prsr.html", "text": "Изключително голям е интересът дребния бизнес в Благоевградска област към подмярка „Инвестиции в подкрепа на неземеделски дейности“ от Програмата за развитие на селските райони (ПРСР). Това съобщиха за  Радио „Фокус“ – Пирин  от Областния информационен център и уточниха, че 15% от проектите, преминали първия етап от оценката след приключилото предварителното класиране на проектите за услуги и производство по процедура „Развитие на услуги във всички сектори и други неземеделски дейности“, са подадени от кандидати, регистрирани на територията на областта и заявили намерение да инвестират европейски средства в региона. 70 от общо 471 одобрени към момента проекта по процедурата за услуги продължават към етапа на административна оценка за допустимост.  \r\nНай-много от кандидатите – 18, са лекари по дентална медицина, които кандидатстват за финансиране за създаване или обновяване на вече съществуващи дентални кабинети. Голяма част от тях са заявили, че ще работят на територията на общините Гоце Делчев, Хаджидимово и Сатовча, които често се посещават от жители на съседна Гърция именно с цел ползване на дентални услуги. Други 7 проекта са свързани с инвестиции в разкриване на други лекарски практики и диагностични лаборатории. Голям е броят и на желаещите да се занимават с авторемонтни услуги. 16 проекта, свързани с такава дейност, са допуснати от оценителната комисия да продължат напред в процедурата. Сред одобрените на първи етап има и проекти, свързани със създаване на различни спортни центрове – футболни игрища, зала за спортна стрелба, пейнтбол, басейни и фитнес центрове.   \r\nСпоред представителите на Областния информационен център е хубаво, че по процедурата има проекти, които обхващат не само всички сектори на икономиката, но и такива с обществено-социална насоченост. Сред тях, наред с различните лекарски практики, са грижите за деца и за възрастни хора. 3 от одобрените на първи етап проекти от региона касаят създаване на центрове за дневна грижа за деца, а 4 – домове за възрастни хора. По процедурата подкрепа получават и дейности, свързани със разкриване и обновяване на работилници за поддръжка и ремонт на машини и съоръжения за селското стопанство, както и със структури за предоставяне на други видове услуги като счетоводство, доставка на интернет, кариерно развитие.  \r\nПреминалите предварителното класиране по процедура „Производство на продукти проекти, които не са включени в Приложение 1 от Договора за функционирането на Европейския съюз”, също са свързани с разнообразни дейности, които може да бъдат реализирани на територията на областта. Сред тях са създаване и разширяване на дейността на две фабрики за производство на шоколадови изделия – в село Осина, община Сатовча, и град Разлог. Сред одобрените проекти са тези на двама кандидати от района на Гоце Делчев, които искат с европейски средства да разширят цеховете си за производство на изделия от камък. На следващ етап от оценката продължават още цехове за производство на обувки в Хаджидимово, за ПВЦ дограма в Гоце Делчев, за мебели в Петрич, за производство на хляб и бетонови изделия.  \r\nСрокът за подаване на проектни предложения по подмярка 6.4.1. „Инвестиции в подкрепа на неземеделски дейности“ изтече през месец декември 2018 г. Общият размер на безвъзмездната финансова помощ по процедурата за услуги е 35 000 000 евро, а за процедурата за производство – 30 000 000 евро. Кандидатите, чиито проектни предложения са получили по-малък брой точки от необходимите, могат да подадат писмени възражения до Управляващия орган на ПРСР в 14–дневен срок от публикуването на списъците с проекти, преминали предварителна оценка.", "date": "2019.03.09", "title": "Областен информационен център – Благоевград: Изключително голям е интересът дребния бизнес към подмярка „Инвестиции в подкрепа на неземеделски дейности“ от ПРСР"}
{"url": "http://www.focus-news.net/news/2019/03/09/2632569/inzh-vasiliy-marinkovski-yugozapadno-darzhavno-predpriyatie-prez-utreshniya-den-shte-imame-mobilizirani-ekipi-vav-vrazka-s-paleneto-na-tn-sirnishki-ognyove.html", "text": "През утрешния ден Югозападно държавно предприятие ще има мобилизирани екипи във връзка с паленето на т.н Сирнишки огньове. Това каза в интервю за  Радио „Фокус“ – Пирин  инж. Василий Маринковски, началник на отдел „Опазване, превенция и защита на държавните горски територии и ползване на дървесина” в ЮЗДП. Той подчерта, че въпросните огньове са доста сериозен проблем от много години. „Апелът ми е винаги, когато се борави с огън на открито, да се има предвид, че опасността от разрастването на пожар при по-силен вятър е реална. Тогава освен, че могат да бъдат нанесени щети по горите, има опасност и от нанасянето на щети върху собствеността на жителите на съответните населени места“, заяви инж. Маринковски. Той припомни, че за палене на огньове в районите на горските територии, както и на необозначените за това места, се налагат финансови глоби в размер на 500 лева. \r\nИнж. Василий Маринковски посочи също, че над 26 пожара са регистрирани на територията на Югозападното държавно предприятие само в първите дни на месец март. По думите му пожарите са били установени в повече от половината териториални поделения на Югозападното държавно предприятие. „Най-големият брой пожари до този момент са в района на Горско стопанство – Кюстендил – 5 броя, и Самоков – 4 на брой“, отбеляза инж. Маринковски. Той добави, че пожари са горели и в обхвата на горските стопанства в Струмяни, София, Сливница, Белово, Първомай, Пирдоп, Дикчан, Осеново. \r\nЛивия НИНОВА", "date": "2019.03.09", "title": "Инж. Василий Маринковски, Югозападно държавно предприятие: През утрешния ден ще имаме мобилизирани екипи във връзка с паленето на т.н. Сирнишки огньове"}
{"url": "http://www.focus-news.net/news/2019/03/09/2632566/plamena-zayachka-abv-mladezhi-na-mezhdunarodniya-forum-na-briks-balgariya-shte-initsiira-svetovno-dvizhenie-za-mir.html", "text": "На Международния форум на БРИКС България ще инициира Световно движение за мир. Това каза на пресконференция лидерът на АБВ – Младежи Пламена Заячка, предаде репортер на  Агенция „Фокус“ . Тя изтъкна, че АБВ ще е единствената партия, която ще участва във Втория международен конгрес на младежките парламенти в индийския град Делхи. „Първото такова събитие беше миналата година през октомври. Оттогава ние имаме традиционни партньори, с които работим“, обясни Заячка. Тя съобщи, че АБВ ще участва и на Международния форум на БРИКС в индийския град Делхи, като това ще единствената партия, която ще представя България. „Целта е да се осъществят глобални програми във връзка с мира, търговията, сътрудничество в сферата на образованието, медиите, сигурността. „Защо БРИКС е важна за България? Защото там участват изключително силни държави, които представляват 60% от населението на света. И АБВ е единствената българска партия, която ще участва във форума“, заяви лидерът на АБВ – Младежи. Според нея България трябва да вземе мерки за подобряване на икономическата си среда. „На форума България ще инициира Световно движение за мир. Целта на движението е държавата ни да остане територия без ядрено оръжие. Движението ще се бори и за неразполагане на допълнителни контингенти за активни военни действия в България и Европа“, обяви Пламена Заячка. „Третото, за което ще се борим, е актуализиране и разширяване на договора за ракетите с малък и среден обсег с включване на другите ядрени държави, за да се подобри световната архитектура на сигурност“, каза още лидерът на АБВ – Младежи. \r\nЦветилена СИМЕОНОВА", "date": "2019.03.09", "title": "Пламена Заячка, АБВ – Младежи: На Международния форум на БРИКС България ще инициира Световно движение за мир"}
{"url": "http://www.focus-news.net/news/2019/03/09/2632570/sport-totnam-otkriva-noviya-stadion-prez-april.html", "text": "Дългоочакваното откриване на новия „Уайт Харт Лейн\" най-накрая ще се състои през месец април. След множество инспекции общината в Лондон даде зелена светлина на Тотнъм да се завърне в своя дом. Съоръжението, което струва близо 1 млрд. паунда, вече отговаря на всички изисквания за провеждане на спортни мероприятия. „Шпорите\" планираха да открият новия стадион още през септември, но по множество причини това не се случи. Най-вероятно първият мач ще се проведе на 7 април срещу Брайтън за Висшата лига, но по друга причина той може да не се състои. През този уикенд ще се играят полуфиналите за ФА Къп и Брайтън може да се е класирал за този етап. Това ще се случи, ако елиминира на четвъртфиналите Милуол. Ако не успее, това ще е първата среща на „Тотнъм Стейдиъм\".", "date": "2019.03.09", "title": "Спорт: Тотнъм открива новия стадион през април"}
{"url": "http://www.focus-news.net/news/2019/03/09/2632571/nedyalko-yordanov-poet-poeziyata-e-predi-vsichko-spodelyane-tya-ne-e-prosto-masazh-na-dushata.html", "text": "Поезията е преди всичко споделяне, тя не е просто масаж на душата. Това каза за седмичното обзорно предаване „Метроном“ на  Радио „Фокус“  поетът Недялко Йорданов. По думите му интернет е велико откритие и именно той спасява твореца от самотата. „Не мога да си представя живота без интернет, защото когато напишеш книга и тя отиде в книжарница, ти нямаш обратна връзка, не знаеш какво мисли читателят. А така публикуваш стихотворението и веднага получаваш обратна връзка. Аз имам три страници в социални мрежи, около 30-40 хил. души могат да прочетат това, което публикувам и мога да науча мнението им. Освен това написах книгата, защото изпитвах необходимост да споделям с някого, а поезията е преди всичко споделяне. По този начин интернет ни спаси от самотата. Цялата работа е, че всеки е оставен на самотек, сам трябва да пробива и наистина пробивът стана благодарение на интернет. Сега, за да издадеш книга трябва да си платиш и след това няма как да я разпространиш. Затова единственият изход е да публикуваш в интернет и да получиш съответно оценката“, обясни Недялко Йорданов. „Този, който не е вътре в изкуството си казва: „Каква поезия, на кого му е до поезия“, каза още поетът, като обясни обаче, че в днешното неромантично съвремие има голям поетически бум и изключително интереси поети и поетеси, които стават все по-популярни.  \r\nМилослава АНГЕЛОВА", "date": "2019.03.09", "title": "Недялко Йорданов, поет: Поезията е преди всичко споделяне, тя не е просто масаж на душата"}
{"url": "http://www.focus-news.net/news/2019/03/09/2632568/abv-predstavi-vaprosi-za-predlozheniya-ot-partiyata-referendum-za-sformirane-na-natsionalna-pozitsiya-po-problemite-svarzani-s-mira.html", "text": "На пресконференция председателят на АБВ Румен Петков представи формулирани въпроси за предложения от партията референдум за сформиране на национална позиция по проблемите, свързани с мира, предаде репортер на  Агенция „Фокус“ . „В края на миналата седмица АБВ се обърна към парламентарните и редица извънпарламентарни партии с предложение да свикаме подписка за референдум в България“, припомни той. „Въпросите са: „Съгласни ли са българските граждани на територията на нашата страна да бъде разполагано ядрено оръжие?“  и „Съгласни ли са българските граждани военните полигони, които имаме на нашата територия сега, да бъдат само и единствено за самоотбрана?“, съобщи лидерът на АБВ Румен Петков. „Нямаме претенции, че въпросите са формулирани по най-добрия начин, но считаме, че такова решение не може да остане в ръцете на политиците и депутатите“, заяви Петков и посочи, че отговор на тези въпроси трябва да даде суверенът. По думите му АБВ вече има отговори от няколко извънпарламентарни партии, като ще представи и идеята пред синдикатите. „Идеята за този референдум обсъждаме няколко месеца, но сега започнахме преки разговори с другите партии. Първата причина е решението на администрацията на Тръмп САЩ да излезе от договора за ракетите с малък и среден обсег, което заплашва Европа. Ако САЩ има проблем с Китай, не може Европа да плаща цената“, посочи лидерът на АБВ. „И, второ, в България се чуха гласове, че за да гарантираме нашата сигурност трябва да разположим на територията си оръжия, в това число и ядрени. Това твърдение е грубо посегателство върху националната сигурност на страната ни“, подчерта той.  \r\nЦветилена СИМЕОНОВА", "date": "2019.03.09", "title": "АБВ представи въпроси за предложения от партията референдум за сформиране на национална позиция по проблемите, свързани с мира"}
{"url": "http://www.focus-news.net/news/2019/03/09/2632574/", "text": "С опрощаването на дълговете на вероизповеданията управляващите отвориха Кутията на Пандора. Това каза в интервю за седмичното обзорно публицистично предаване „Метроном“ на   Радио „Фокус“   политологът Калоян Методиев. „Дългове имат и университети, и болници, и общини“, допълни политологът. Калоян Методиев коментира, че не може да се опрощават дългове на вероизповеданията под заплаха от радикализация, както твърдят управляващите. „Създаде се опасен прецедент - щом се дават пари под заплаха от радикализация, значи ние я насърчаваме. Колкото по-радикални, толкова повече привилегии, това е сигналът, който изпращаме към всички останали. То е като при тероризма – колкото повече изпълняваш условията и желанията на терористите, толкова повече те започват да работят в същата посока“, добави Калоян Методиев. Според него този модел ще доведе до още по-голяма радикализация и негативен ефект срещу Мюфтийството. „Големият губещ ще са ГЕРБ и ДПС, които сглобиха тази схема, както и Мюфтийството, което ще стане обект и на радикализация, и на омраза от страна на всички останали. Не може по този начин да се разделя обществото и да се търгува с публичните средства за собствена политическа угода“, каза още Калоян Методиев. \r\nМилослава АНГЕЛОВА", "date": "2019.03.09", "title": "Калоян Методиев, политолог: С опрощаването на дълговете на вероизповеданията управляващите отвориха Кутията на Пандора"}
{"url": "http://www.focus-news.net/news/2019/03/09/2632576/stara-zagora-kukeri-narichaha-za-zdrave-i-bereket-v-grada.html", "text": "В празник на красотата, жизнерадостта и веселието се превърна Двадесет и първото издание на Фестивала на маскарадните игри, който се проведе в Стара Загора. Това съобщиха от пресцентъра на  Общината . Участници от цялата страна представиха характерните обичаи на своя край и наричаха за здраве и берекет през годината. \r\n Фестивалът се организира от Община Стара Загора, Регионален исторически музей, Център за подкрепа за личностно развитие, Младежки общински съвет, Общество за фолклор и Народно читалище „Николай Лилиев – 2005“. \r\nВ Стара Загора пристигнаха групи от областите София, Пазарджик, Пловдив, Шумен, Разград, Сливен, Ямбол, Бургас, Варна, Хасково и Стара Загора. \r\n„Фестивалът на маскарадните игри показва нашето желание да запазим ценностите, които са ни завещали дедите ни. Хубаво е, че тук са най-малките, подкрепени от своите родители. Тази приемственост е нужна, за да съхраним корените си“, каза при откриването Иванка Сотирова, зам.-кмет на Община Стара Загора. \r\nПърви на сцената излязоха малчуганите от детска градина №8 „Българче“ в Стара Загора. „Вдън земя да иде злото, да пребъде доброто“, пожелаха кукерите. След тях се изявиха участници от още две старозагорски детски градини – ДГ №11 „Загоре“ и ДГ № 10 „Светлина“, както и детска група от ямболското село Веселиново. Всички участници получиха специални купи и грамоти за опазване на българските традиции. \r\nНай-голямата и най-колоритната група бе от с. Оборище, община Пазарджик. Участниците в нея представиха обичай от Месни заговезни. По традиция отново гръмна черешовото топче и гълъби полетяха в небето. В групата имаше и малки момчета и момичета като 5-годишният Иван Нягулов, който продължава пътя на баща си.  \r\nЕдни от най-старите маски в зимните маскарадни игри представиха участниците от село Александрово, община Павел баня. Интерес у публиката предизвикаха и група „Джумани“ от Хисаря. Кукерите в нея са на възраст от 10 до 14 години, а маските им се предават от поколение на поколение. \r\nКукерската група „Арапи“ от Шумен пък се представи с най-големите маски, които пресъздават традиционни обичаи от Пернишко, тъй като оттам са се изселили предците им. Специалната рецепта на д-р Арап Кукеров пък предписва за лечение компрес-вътрешен с двойно преварена ракия с витамини от прясна шопска салата, печено агънце с горещо или охладено вино, гаргара от високо изпети хайдушки песни и разтривка на гърба от голяма мечка, върху твърда земя. \r\nВсяка от групите представи типичен за родното си място обичай, който е свързан с прогонване на злото и наричане за здраве и берекет.  \r\nЖурито с председател акад. Крум Георгиев, стриктно следеше изявите, за да отличи най-добре представилите се.", "date": "2019.03.09", "title": "Стара Загора: Кукери наричаха за здраве и берекет в града"}
{"url": "http://www.focus-news.net/news/2019/03/09/2632577/blagoevgrad-normalno-natovaren-e-trafikat-na-granichnite-punktove-kulata-i-ilinden.html", "text": "Нормално натоварен е трафикът на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Без забавяне се извършва и преминаването през пунктовете между България и Северна Македония в Югозападна България – „Златарево“ и „Логодаж“. \r\nТрафикът по основните пътни направления в област Благоевград е с обичайна натовареност за почивен ден. \r\nЛивия НИНОВА", "date": "2019.03.09", "title": "Благоевград: Нормално натоварен е трафикът на граничните пунктове „Кулата“ и „Илинден“"}
{"url": "http://www.focus-news.net/news/2019/03/09/2632580/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 13.00 часа. Това съобщиха от  ГД \"Гранична полиция\" .", "date": "2019.03.09", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2019/03/09/2632578/tacc-zhaltite-zhiletki-blokiraha-most-nad-sena-vodesht-kam-ayfelovata-kula.html", "text": "Демонстрантите от „жълтите жилетки“ блокираха в събота в Париж моста „Йена“, водещ към Айфеловата кула, съобщи кореспондентът на  TACC . \r\nДве групи демонстранти са седнали на асфалта на входовете към моста и така блокират движението. Демонстрантите носят знаме с надпис \"За социална и климатична справедливост - една битка\".  \r\nПредишната вечер „жълтите жилетки“ се опитаха да направят лагер в близост до  Айфеловата кула - на Марсово поле, но полицията е осуетила планът им. \r\nВ Париж, Страсбург, Лил и други френски градове в събота днес се провежда 17-ият ден на национални протести. В столицата организаторите обявиха един митинг и три шествия В момента около 300 души са се събрали в близост до Триумфалната арка. \r\nРедът в столицата се осигурява от 20 полицейски и жандармерийски части. Резиденцията на президента и на министър-председателя на Франция, Елисейския и Матиньонския дворец, са силно охранявани.  Юлиян Марков", "date": "2019.03.09", "title": "TACC: „Жълтите жилетки“ блокираха мост над Сена, водещ към Айфеловата кула"}
{"url": "http://www.focus-news.net/news/2019/03/09/2632575/vidin-dvizhenieto-e-vazstanoveno-po-pat-l-1-vidin-montana-v-rayona-na-selo-skomlya.html", "text": "Движението е възстановено по път l-1 Видин - Монтана в района на село Скомля. Това съобщиха от пресцентъра на  Агенция \"Пътна инфраструктура\" .", "date": "2019.03.09", "title": "Видин: Движението е възстановено по път l-1 Видин - Монтана в района на село Скомля"}
{"url": "http://www.focus-news.net/news/2019/03/09/2632584/bild-evropeyskata-krayna-desnitsa-shte-ima-dva-pati-poveche-mesta-v-sledvashtiya-evropeyski-parlament.html", "text": "Десните партии ще удвоят броя на местата в изборите за Европейски парламент през май, докато консервативните и социалдемократическите партии ще се сблъскат с огромни загуби, показва ново проучване, публикувано днес от германския вестник  Bild , цитирано от македонското електронно издание „МКД“. \r\nЗагубата на подкрепата на големите партии означава, че те може да не успеят да сформират \"голяма коалиция\" в парламента, подобна на тази в Германия, показва проучване, проведено в края на февруари и началото на март между 9 500 души в шест държави. \r\nПроучването, публикувано днес, показа, че крайно дясната Европа на нациите и свободата, която включва австрийската „Партия на свободата“ и Националното обединение на Марин льо Пен във Франция, вероятно ще получат 67 места в сравнение с сегашните 37.  \r\nПартиите в крайната десница се изкачиха до върха в три от шестте страни, в които е проведено проучването - Франция, Италия и Полша, съобщи Bild. \r\nКонсервативните и леви политически лидери се подготвят за високите резултати на крайно десните партии на майските избори. Те също изразиха загриженост относно обещанието на бившия стратег на Доналд Тръмп Стив Банън да помогне на крайната десница. \r\nПроучването показва дълбок скептицизъм по отношение на установените големи партии и показва, че преминаването към крайнодясното, което се настани в Европа през последните години, продължава да расте на европейско равнище. \r\nОчаква се консервативната Европейска народна партия (ЕНП), която включва Християндемократите на Ангела Меркел, да загуби 43 места и да спадне до 174, докато Прогресивният алианс на социалистите и демократите ще загуби 45 места и ще падне до 141. \r\nАлиансът на либералите и демократите за Европа (АЛДЕ) ще добави 33 места и ще достигне 101, а Европейските зелени (ЕФА) ще загубят осем места и ще останат с 44, според проучването. \r\nПроучването е проведено в Германия, Австрия, Италия, Полша, Испания и Франция.  Юлиян Марков", "date": "2019.03.09", "title": "Bild: Европейската крайна десница ще има два пъти повече места в следващия Европейски парламент"}
{"url": "http://www.focus-news.net/news/2019/03/09/2632573/evrokomisar-mariya-gabriel-28-ot-30-zalozheni-zakonodatelni-initsiativi-v-oblastta-na-tsifrovizatsiyata-sa-zavarsheni-otkakto-poeh-restora-do-dnes.html", "text": "8 от 30 заложени законодателни инициативи в областта на цифровизацията са завършени, откакто поех ресторант до днес. Това каза европейският комисар по цифровата икономика и цифровото общество Мария Габриел по време на осмата политическа академия „България с хоризонт Европа 2023“, която се провежда във Велико Търново, предаде репортер на  Радио „Фокус“ - Велико Търново . Еврокомисар Габриел изнесе лекция на тема „Предизвикателства пред Европа в цифровизиращия се свят“. Тя открои четири аспекта за работа по отношение на цифровизацията. Първият е бъдещето на пазара на труда. По думите й цифровизацията ще промени пазара на труда, а голяма част от сегашните работни места ще бъдат трансформирани. Мария Габриел отбеляза, че 44% от европейските граждани нямат цифрови умения. Това са 169 милиона души. Тя заяви, че след няколко години 90% от работните места ще изискват цифрови умения. Европейският комисар допълни, че че в момента е отворена програма „Цифрова възможност“, която дава възможност млади хора да се възползват от платени стажове. Тя не е само за IT специалисти, но може успешно да се прилага и в сектора на земеделието и строителството. За 7 месеца са реализирани 1800 стажа, а целта е до края на 2020 година да бъдат включени в програмата 6000 студенти. Мария Габриел уточни, че 20% от Европейския социален фонд са за борба със социалното изключване.  \r\nКато втори аспект тя посочи изкуственият интелект. „Изкуственият интелект може да е полезен, но трябва да бъдем бдителни как ще го прилагаме, така че да доведе до повече положителност, отколкото до негативност. Той може да бъде много полезен в медицината, в земеделието\" и други сектори“, допълни комисар Габриел. Той ще окаже влияние и на пазара на труда. Като друг основен акцент в политиката по цифровизацията тя посочи киберсигурността и уточни, че в сферата е постигнато много през последната една година - създадени са кибер агенция ,европейска система за сертификация на продуктите, механизъм за координация в случай на широкообхватна кибератака. Мария Габриел отбеляза, че днес дефицитът на кадри е сферата на цифровите технологии е за 350 000 специалисти, като до 2020 година те ще станат 500 000. Тя подчерта, че 90% от младите хора се интересуват от новите технологии. Целта е да се привличат и повече момичета към инженерните специалности, математиката и информационните технологии. Еврокомисар Габриел отбеляза, че 30% е заетостта на жените в България в сектора на цифровите технологии. За сравнение техният брой в Европейския съюз е едва 16%. Като четвърти аспект тя посочи преодоляването на дезинформацията и фалшивите новини. Според нея тук трябва да се внимава да не се засегнат две червени линии - свободата на изразяване и правото на достъп до информация.  \r\nНадежда КРЪСТЕВА", "date": "2019.03.09", "title": "Еврокомисар Мария Габриел: 28 от 30 заложени законодателни инициативи в областта на цифровизацията са завършени, откакто поех рестора до днес"}
{"url": "http://www.focus-news.net/news/2019/03/09/2632585/sport-guardiola-mozhe-da-poeme-yuventus-ot-sledvashtiya-sezon.html", "text": "Мениджърът на Манчестър Сити Хосеп Гуардиола е дал съгласието си да поеме отбора на Ювентус след края на сезона. \r\nСпоред спекулациите, Масимилиано Алегри със сигурност ще напусне Торино след края на кампанията в Серия А, според италиански журналист. \r\nВ същото време  Corriere della Sera също съобщи, че Гуардиола е на път да предприеме ново предизвикателство. \r\nВ момента Манчестър Сити е лидер във Висшата лига е фаворит за титлата в борбата с Ливърпул. В последните дни обаче, реномето на „гражданите” бе ударено много сериозно. УЕФА започна разследване срещу англичаните за нарушаване на Финансовия феърплей. Само 24 часа по-късно същото направи и Висшата лига.", "date": "2019.03.09", "title": "Спорт: Гуардиола може да поеме Ювентус от следващия сезон"}
{"url": "http://www.focus-news.net/news/2019/03/09/2632583/polk-misho-yordanov-pri-odrin-se-postiga-takava-platnost-na-artileriyata-che-ot-moshtta-na-tozi-ogan-turskite-voynitsi-sa-izpadali-v-uzhas.html", "text": "„Пехотата е царицата на боя, но артилерията е богът на войната“. Това каза в интервю за предаването „За честта и славата на България“ на  Радио „Фокус“  полк. Мишо Йорданов - специалист по военна история, от Шуменския гарнизон във връзка с превземането на Одринската крепост в хода на Балканската война и предстоящия професионален празник на артилерията и ракетните войски на Българската армия. Щурмът на Одринската крепост е триумф за българската артилерия, защото зад бляскавата победа на българската пехота и инженерни войски, стои блясъкът на артилерията. Защото българската артилерия при Одрин показва чудеса. „Тази атака започва около 23.00 ч. на 12 март. Ожесточен артилерийски огън обсипва фортовете, дори турските войници в спомените си казват, че гейзери от пръст, части от тела, греди хвърчат във въздуха и е било нещо като ад, който се изсипва върху тях. Половин час по-късно пехотата настъпва и артилерията пренася огъня си напред. Това е прословутият огневи вал - насочен огън, който върви като защитна завеса за пехотата, която следва отблизо. Впоследствие тази тактика е проучена и анализирана от армиите на европейските страни и се използва през Първата Световна война от западните държави“, коментира  полк. Мишо Йорданов и допълни, че тази победа нямаше да бъде постигната, ако в битката не беше блеснала мощта на българския артилерийски гений. При Одрин се постига такава плътност на артилерията, че от мощта на този огън турските войници са изпадали в ужас. Съвременните български артилеристи могат да се считат за наследници на тези славни традиции, допълни полк. Мишо Йорданов.  \r\nЕвелина БРАНИМИРОВА", "date": "2019.03.09", "title": "Полк. Мишо Йорданов: При Одрин се постига такава плътност на артилерията, че от мощта на този огън турските войници са изпадали в ужас"}
{"url": "http://www.focus-news.net/news/2019/03/09/2632564/radio-svobodna-evropa-deyvid-heyl-prizova-sarbiya-i-kosovo-da-sprat-vzaimnite-provokatsii.html", "text": "Дейвид Хейл, заместник държавният секретар по политическите въпроси призова Сърбия и Косово да спрат взаимно да се провокират и да подновят преговорите, насочени към нормализиране на отношенията, съобщава радио  “Свободна Европа . \r\nНа 8 март Хейл призова  Косово да оттегли 100-процентовите си мита за сръбските стоки, за да позволи на преговорите, водени от Европейския съюз между двете страни, да започнат отново. \r\n\"Съединените щати призовават за премахване на митата, прекратяване на взаимните провокации и възобновяване на диалога\", написа Хейл в социалната мрежа „Туитър“ на сръбски език от американското посолство в Белград. \r\nТой написа това след като се срещна със сръбския президент Александър Вучич в Белград и преди да се срещне  с косовските лидери в Прищина на 9 март. \r\nПрез 2013 г. Прищина и Белград поеха ангажимент за подпомаган от ЕС диалог, предназначен за разрешаване на всички нерешени въпроси, но напредъкът, който е отбелязан оттогава е малък, коментира радиостанцията. \r\nВучич многократно е заявявал, че Сърбия няма да възобнови преговорите с Косово, докато не бъдат премахнати наказателните вносни мита. Прищина настоява Сърбия напълно да признае независимостта й и да спре усилията си да блокира присъединяването на Косово към ООН и други международни организации. На 6 март косовският парламент прие платформа за преговори с 12 точки, която предвижда взаимно признаване между Сърбия и Косово, като същевременно запазва сегашните граници между двете страни. \r\nВучич каза на Хейл, че платформата на Косово \"означава решение на Прищина да спре диалога с Белград\", защото не оставя място за компромис, според изявление на сръбския президентски офис. \r\nВ реч по-късно на 8 март Вучич нарече платформата за преговори на Косово \"ултиматум\", целящ да „унизи Сърбия\". \r\n\"Никога няма да се съглася с това. С тези, които не искат преговорите, няма преговори и няма да има преговори\", заяви Вучич.  Юлиян Марков", "date": "2019.03.09", "title": "Радио „Свободна Европа“:  Дейвид Хейл призова Сърбия и Косово да спрат взаимните провокации"}
{"url": "http://www.focus-news.net/news/2019/03/09/2632587/korneliya-ninova-bsp-s-kolegi-ot-tsentralna-i-iztochna-evropa-podpisah-dokument-za-minimalna-evropeyska-zaplata-i-pensii.html", "text": "На 28 февруари 2019 г., заедно с колегите - председатели на партии от Вишеградската четворка (Полша, Словакия, Унгария и Чехия + Хърватия) подписах общ документ, в който се казва: \"Ние трябва да въведем европейска минимална заплата и европейска минимална пенсия. Ние се съгласихме за създаването на Европейски Кодекс на труда, колкото се може по-бързо, като същевременно подкрепяме и установяването на Европейска Агенция по труда\". Това обяви председателят на Националния съвет на БСП Корнелия Нинова пред БСТВ, съобщиха от пресцентъра на  партията . Лидерът на левицата припомни, че президентът на Франия Еманюел Макрон е обявил инициатива за минимална европейска заплата. Тя коментира, че разликата в стандарта на българските работещи и пенсионери, в сравнение с тези в други европейски държави, е огромна. Нинова подчерта, че въвеждането на минимална европейска заплата и пенсия е реална стъпка към сближаване. \"Това е истинският разговор за бъдещето на европейските граждани в обединена Европа. Искаме да знаем какво мислят по този въпрос другите партии в България и ще отстояват ли техните представители в Европарламента интересите на българите\", заяви председателят на БСП. Тя каза още, че всички са се съсредоточили в битки за място в листите, а никой не говори за българските интереси. \"Това също е част от модела на правене на политика в България, който трябва да променим. Ние искаме първо да говорим какво ще правим, а след това - кой ще го прави\", завърши Корнелия Нинова.", "date": "2019.03.09", "title": "Корнелия Нинова, БСП: С колеги от Централна и Източна Европа подписах документ за минимална европейска заплата и пенсии"}
{"url": "http://www.focus-news.net/news/2019/03/09/2632586/plovdiv-v-karlovo-se-provede-traditsionniyat-starchovden.html", "text": "Стотици жители и гости на Карлово присъстваха на ежегодния Кукерски празник, който се проведе на пл. „20-ти юли“ в центъра на града. Това съобщиха от пресцентъра на  Общината . Кметът на Карлово д-р Емил Кабаиванов приветства всички, дошли да се повеселят и споделят богатство на кукерските игри.  \r\n„Нека да бъде плодородна пролетта, да бъдем здрави, да има берекет, да има разбирателство в семействата. Нека с чисти помисли, с чисто сърце, с добри идеи за града да посрещнем идващите големи християнски празници. Бъдете здрави и честит празник на всички!“, бяха част от думите на кмета, с които той даде старт на Старчовден.  \r\nВ празника участваха кукерските състави от град Карлово, кв. „Сушица“, село Дъбене, село Войнягово, село Климент, село Васил Левски, село Домлян, село Столетово, село Горни Домлян, град Баня, село Соколица, град Калофер, село Христо Даново, село Каравелово и гостуващите състави от град Хисар, кв. „Момина баня“, село Расник – Пернишко, и село Стралджа – Ямболско. \r\nЗа цялостната им дейност през годината и участията им в международни и местни фестивали, в които представят достойно, съставите получиха от кмета грамоти и награди. Ръководителят на кукерската група от с. Климент и кмет на селото Мано Манов, връчи на д-р Кабаиванов златният медал, който са получили при участието им в международния 100 годишен юбилеен карнавал „Ролебутцен“ гр. Алтщатен – Швейцария. \r\nЦялото ръководство на Община Карлово присъства на Кукерския празник и аплодира участниците.  \r\nКукерските групи продължиха празника по населените места в община Карлово.", "date": "2019.03.09", "title": "Пловдив: В Карлово се проведе традиционният Старчовден"}
{"url": "http://www.focus-news.net/news/2019/03/09/2632582/spetsializiraniyat-nakazatelen-sad-shte-gleda-ot-1500-chasa-merkite-za-neotklonenie-na-obvinenite-po-sluchaya-orlandovtsi.html", "text": "Специализираният наказателен съд ще гледа от 15.00 часа внесените от Специализираната прокуратура искания за налагане на мерки за неотклонение \"задържане под стража\" за 12 души по делото \"Орландовци\". Това съобщиха от  Апелативната специализирана прокуратура .", "date": "2019.03.09", "title": "Специализираният наказателен съд ще гледа от 15.00 часа мерките за неотклонение на обвинените по случая \"Орландовци\""}
{"url": "http://www.focus-news.net/news/2019/03/09/2632588/pazardzhik-pokachvane-na-tsenite-na-plodovete-i-zelenchutsite-se-zabelyazva-na-kooperativniya-pazar.html", "text": "Най-скъпите плодове на Кооперативния пазар в Пазарджик са ягодите, които се предлагат за около 10 лева за килограм, показа репортерска проверка  Радио „Фокус“ – Пазарджик . Портокалите се предлагат на цени между 2 и 3 лева, лимоните – за около 3 лева за килограм, а бананите - на цена от 2.80. Мандарините са по-евтини и търговците са им поставили цени между 1.80 и 2 лева. Ябълките се предлагат за около 1.20 до 1.60 лв, за килограм. Според търговците търсенето на пресни плодове не е голямо.  \r\nПри зеленчуците също има ръст на цените на пазара, които са сравнително високи към момента. Доматите струват 1.50 до 2.60 лева за килограм, а краставиците – – от 3.50 до 3.90 лв. Най-евтини са марулите, които се продават за 50-60 стотинки бройката. Най-голямо търсене има за картофи, чиято цена е от 1.00 до 1.20 лв. за килограм. Килограм чушки струва от 4.00 до 5.00 лв., поскъпване има и при тиквичките, които вече се предлагат за над 5.00 лева за килограм. Цената на килограм моркови е от 1.30 до 1.60 лв. Лютите чушки се търгуват за около 3.60 – 3.90 лв. за килограм. Репичките са около 0.50 лв за бройка. Зелената салата е на цена от 0.80 лв. до 1.30 лв. за бройка. Цената на спанака достига до 2.50 лв. за килограм. \r\nАлбена ЖИЛЕКОВА", "date": "2019.03.09", "title": "Пазарджик: Покачване на цените на плодовете и зеленчуците се забелязва на Кооперативния пазар"}
{"url": "http://www.focus-news.net/news/2019/03/09/2632589/premierat-boyko-borisov-ordenite-koito-poluchih-ot-stranite-ot-zapadnite-balkani-sa-olitsetvorenie-na-vsichko-koeto-balgariya-napravi-za-tyah.html", "text": "Ордените, които получих от страните от Западните Балкани, са олицетворение на всичко, което България направи за тях. Това каза премиерът Бойко Борисов по време на осмата политическа академия на Жени ГЕРБ „България с хоризонт Европа 2023“, предаде репортер на  Агенция „Фокус“ . „Нашето европейско председателство остана като пример и още се дава за пример, без да обиждаме австрийските и румънските си колеги. Цяла Европа 6 месеца говореше за България и това, което правим по Западните Балкани. За радост и колегите от Западните Балкани го оцениха с наградите, ордените и най-високите си отличия, които връчваха на мене. Те са олицетворение за всичко, което България с всичките си екипи е направила. Това, което направихме и за Северна Македония, видяхте и Ципрас, и Заев как реагираха, когато се отчете свършеното в Мюнхен“, заяви Борисов. „България беше посочена като една от основните помогнали и докарали до този процес да се финализира. Колкото и да е нескромно, ако не бяхме започнали ние Договора за добросъседство, ако не бяхме подписали и толкова много помагали в целия процес и първата среща между Заев и Ципрас в София… След това Сърбия и Косово – президентът Вучич и Хашим Тачи си стиснаха ръцете, за да покажат, че са готови да вървят по европейски път“, допълни още той.  \r\nПо отношение на Брекзит, Борисов коментира, че колкото повече наближава края на март токова повече става неясно какво ще се прави. „Затова с МОН, на вътрешните работи, социалното министерство, на здравеопазването подготвяме с английските колеги и за най-тежкия вариант да имаме вече разработени методики как да действаме“, каза още той.", "date": "2019.03.09", "title": "Премиерът Бойко Борисов: Ордените, които получих от страните от Западните Балкани, са олицетворение на всичко, което България направи за тях"}
{"url": "http://www.focus-news.net/news/2019/03/09/2632591/kaloyan-pargov-deputati-i-obshtinski-savetnitsi-ot-bsp-shte-se-vklyuchat-v-shestvieto-na-tolerantnostta-v-sofiya-na-10-mart.html", "text": "Председателят на БСП - София Калоян Паргов с членове на Изпълнителното бюро на Градската организация, народни представители и общински съветници от социалистическата партия ще се включат в Шествието на толерантността и единението на българския народ \"Заедно за България. Заедно за Европа\". Това съобщиха от  БСП - София . Инициативата е по повод Деня на спасението на българските евреи - 10 март и е организирана от Организация на евреите в България \"Шалом\" и Столична община. Шествието тръгва в 11.00 часа на 10 март от храм \"Света София\", ще мине покрай паметника на Незнайния воин, Народното събрание, храм-паметник \"Св. Александър Невски\" и ще завърши в 12.00 часа с официална церемония пред Паметника на спасението в парка между Народното събрание и Националната художествена академия. \r\nВ 17.00 часа Калоян Паргов ще участва и в заключителната церемония по повод Деня на спасението на българските евреи в Централната софийска синагога.", "date": "2019.03.09", "title": "Калоян Паргов, депутати и общински съветници от БСП ще се включат в Шествието на толерантността в София на 10 март"}
{"url": "http://www.focus-news.net/news/2019/03/09/2632592/nfsb-pochete-pametta-na-zhertvite-ot-atentata-pri-gara-bunovo.html", "text": "НФСБ, симпатизанти на патриотичната формация, жители на Буново почетоха паметта на невинните жертви от атентата при едноименната гара. Те се преклониха пред паметника, изграден по инициатива и със средства на  телевизия СКАТ, с помощта на синовете на Николай Хайтов и съдействието на Община Мирково. В памет на невинните жертви бе отслужена и заупокойна молитва. Това съобщиха от пресцентъра на  НФСБ . \r\nНа днешния 9 март се навършват 34 години от най-кървавия атентат в българската история, извършен от дейци на протурския тероризъм у нас. Бомбата е поставена във вагона за майки с деца на влак № 326, който се движи от Бургас за София.Загиват 7 души – 3 деца и 4 жени. Тежко ранени са 9 души, след които също има две деца. Жертвите са могли да бъдат много повече, ако влакът не беше закъснял с две минути и взривното устройство бе избухнало в тунела, припомни по време на поклонението зам.-председателят на НФСБ и директор на телевизия СКАТ Данчо Хаджиев. \r\n„Нека заедно с преклонението пред невинните жертви за пореден път да заклеймим тази кървава идеология  - ако може да се нарече идеология един такъв акт. Дотолкова, доколкото може да се говори и за идеология на Ислямска държава или Ал Кайда. Злодеянието тук обаче е аналогично на зверствата, извършени от тези организации. Аналогично  - защото в него няма някаква дълбоко човешка, накърнена правда. Няма и мярка. Да заложиш бомба във вагон за майки с деца – трябва да си роден изрод. Извинявам се за силните думи, но няма друго обяснение”, заяви в словото си лидерът на НФСБ и съпредседател на Коалиция „Обединени патриоти” Валери Симеонов.  \r\nТой припомни, че перфектното разследване на атентата, макар да продължава дълго време, стига до извършителите на атентата, които се оказват не някакви репресирани, угнетени и унизени хора, а хора с добро материално положение. „И те са действали не под натиска на отмъщението, а под натиска на омразата. Омраза към българската нация”, подчерта Валери Симеонов и припомни, че 16-17 години по-късно партията, чиито основи тези хора полагат с т.н. турско националноосвободително движение – ДПС, изгражда в село Търнак чешма-паметник на убийците. Не на жертвите от атентата.  \r\n„Същата ДПС, която претендираше да бъде най-демократичната партия, която защитава правата на турския етнос у нас, изгради паметник не на жертвите, а на убийците. Не искам българският народ да забравя това. Защото това е акт на наглост, на арогантност, на надмощие, на непредизвикана отмъстителност”, каза още Валери Симеонов.  \r\nТой беше категоричен, че точно тази арогантност е родила и отсрещните съпротивителни сили – силите на българския народ. „Ние за това сме тук - за да се борим срещу всякакви посегателства върху българщината”, подчерта лидерът на НФСБ и заяви, че патриотичната формация продължава своята последователна работа в тази посока. \r\nТой обаче не пропусна да спомене гласуването на законопроекта в Народното събрание в петък, с който бяха опростени 8 млн. лв. на мюсюлманското вероизповедание. „Това стана, за съжаление, с гласовете на нашите партньори от ГЕРБ и с гласовете на ДПС. Силите на българските патриоти в НС се оказаха слаби, за да се противопоставят на това. За съжаление, и към настоящия момент влиянието на ДПС върху българската политика все още е значително. Въпреки премахването на Кървавата чешма в Търнак. Въпреки факта, че успяхме да отстраним ДПС като вечния балансьор в българската политика. И въпросът тук не е да се фиксираме в тези 3 букви. Ние трябва да видим истината, че тази партия разделя българския народ – тя противопоставя мюсюлмани на християни, турци на българи, защото това е храната, с която поддържа рейтинга си сред турскоезичното население у нас”, посочи още Валери Симеонов. \r\n„Затова, днешната дата, освен ден на преклонение, е и ден, в който поемаме ангажимента да продължим да отстояваме независимостта, правото на съществуването на българската държава - колкото и силно да звучи това. Нека този ден да бъде ден на единение, но и на твърда позиция, че докато я има паметта към тези жертви, ще я има и убедеността, че България е нашата държава и тя е най-святото, в името на което трябва да живеем и работим”, заключи Валери Симеонов.", "date": "2019.03.09", "title": "НФСБ почете паметта на жертвите от атентата при гара „Буново”"}
{"url": "http://www.focus-news.net/news/2019/03/09/2632593/ministar-neno-dimov-v-dneshna-evropa-liberalizmat-e-otrovata-a-konservatizmat-e-lechenieto-na-predstoyashtite-izbori-tryabva-da-zapochnem-lechenie.html", "text": "В днешна Европа либерализмът е отровата, а консерватизмът е лечението, затова на предстоящите избори трябва да започнем лечение. Това каза министърът на околната среда и водите Нено Димов по време на конференция на тема „Бъдещето на Европа: Традиционализъм, християнски ценности, патриотизъм“, предаде репортер на  Агенция „Фокус“ . „Евроизборите са важни, защото всички виждаме, че е настъпило време, в което перспективата не е една. Трябва да видим коя е тази, която си заслужава да се брани“, заяви Димов. Той цитира Чърчил, според когото, за да е Европа щастлива, трябва да се възстанови европейското семейство и да се създаде нещо като Европейски съединени щати. „Никой днес не оспорва например международното сътрудничество за премахването на домашното насилие и насилието над жените. Възниква обаче въпросът защо в Истанбулската конвенция се промъкват текстове, които нямат нищо общо с насилието над жените“, посочи Нено Димов. Според него това е начин за прокрадване на документи с неприемливи за обществото тези, завоалирани зад опаковката на документ. „В днешна Европа либерализмът е отровата, а консерватизмът е лечението. Затова на предстоящите избори трябва да започнем лечението“, каза още министърът.  \r\nЦветилена СИМЕОНОВА", "date": "2019.03.09", "title": "Министър Нено Димов: В днешна Европа либерализмът е отровата, а консерватизмът е лечението- на предстоящите избори трябва да започнем лечение"}
{"url": "http://www.focus-news.net/news/2019/03/09/2632595/varna-obshtinskiyat-savetnik-ot-gerb-maritsa-gardeva-beshe-gost-na-maslenitsa-v-selo-kazashko.html", "text": "Общинският съветник от ГЕРБ Марица Гърдева беше гост на старинния руски празник Масленица, с който жителите и гостите на варненското село Казашко по традиция изпращат зимата. Това съобщиха от пресцентъра на  ПП ГЕРБ-Варна . „Благодаря на кмета на селото Гергана Петкова, която ме покани на празника и ми даде възможност да споделя радостта на хората, приветстващи пролетта”, коментира Марица Гърдева, председател на комисията по туризъм към Общинския съвет във Варна. Тя отправи пожелания за здраве и пролетни емоции към всички, които се включиха в празника. В Сирната седмица преди Заговезни наследниците на староверците, които някога са се заселили в Казашко, посрещат своите гости с много песни, танци и игри, а също и с топъл чай и с характерните за Масленица блини, символизиращи топлото слънце.", "date": "2019.03.09", "title": "Варна: Общинският съветник от ГЕРБ Марица Гърдева беше гост на Масленица в село Казашко"}
{"url": "http://www.focus-news.net/news/2019/03/09/2632594/pernik-opredeleni-sa-pobeditelite-v-natsionalniya-literaturen-konkurs-organiziran-ot-obshtinskiya-mladezhki-savet.html", "text": "Вече 21 години със своите инициативи Общински младежки съвет (ОМС) – Перник твори добро, подкрепя развитието на младите хора, предоставя им поле за изява и им дава кураж да изразяват мнението и себе си. Една от тези инициативи – Националният литературен конкурс, е вече традиция. Това съобщиха от  Община Перник . Темите, по които младите хора, на възраст между 14 и 24 години писаха тази година, бяха две – „Всяко велико нещо започва с мечта” и „Повече никога не се върнах същият/същата”. Представителите на ОМС с гордост отчитат, че с всяка изминала година участниците стават все повече. За сегашния конкурс те са получили над 70 разкази и есета от Карлово, Монтана, Пловдив, Варна, Димитровград, Кюстендил, Търговище, Смолян, Златоград, Раковски, София и разбира се, Перник. \r\nВ категория „Разказ“ наградата получи Велислав Петров от Кюстендил. Tрите отличени есета бяха на тема „Всяко велико нещо започва с мечта”. На трето място се класира Бюрхан Керим от София, на второ – Деница Петрова от Ловеч, а голямата награда отиде при Ива Иванова от Монтана.  \r\nПобедителите и в двете категории получиха ваучери за книги. \r\nОрганизаторите тази година присъдиха и две специални грамоти за „Най-оригинален детайл“ – на Мария Маринова от Перник и за „Най-въздействащ разказ“ – на Миглена Богданова от град Раковски. По време на официалното награждаване, което се състоя на 08 март 2019 г. младите хора отбелязаха и 21 години от създаването на Общински младежки съвет – Перник, а вкусната торта и доброто настроение бяха част от незабравимата празнична вечер. Инициативата е част от Общинския годишен план за младежта 2019 г.", "date": "2019.03.09", "title": "Перник: Определени са победителите в Националния литературен конкурс, организиран от Общинския младежки съвет"}
{"url": "http://www.focus-news.net/news/2019/03/09/2632597/premierat-boyko-borisov-kato-se-pensioniram-ne-znam-bsp-kakvo-shte-govoryat-na-kongresi-i-plenumi.html", "text": "Като се пенсионирам, не знам БСП какво ще говорят на конгреси и пленуми. Това каза премиерът Бойко Борисов по време на осмата политическа академия на Жени ГЕРБ „България с хоризонт Европа 2023“, предаде репортер на  Агенция „Фокус“ . „Примерно, паднала комета някъде и „Бойко Борисов, когато управляваше, падна комета“. Ей така ще говорят. От сутрин до вечер във всяко едно изказване, ако няма и Бойко Борисов, значи не е пълно. Понеже разчитат, че хората, улисани в работа може да са забравили, но „Южен поток“ беше спрян след наказателна процедура на Брюксел за корупция в обществените поръчки по време на мандата на БСП. Вчера разбрах, че уважаеми депутати от БСП говорили, че Борисов спрял проектите. Борисов ги спря, когато имаше наказателна процедура. Оставаше да вземем и да платим за корупцията. Това са факти“, заяви още премиерът.  \r\nТой коментира, че когато съседите ти са сигурни и ти си сигурен. „Когато бомбардираха Ниш, самолетите на НАТО завиваха над моята къща в Банкя, чупеха прозорците. Ракети падаха в \"Горна Баня\". Още оръжието, което е разхвърляно във войната, не се знае къде е. Да не говорим и колко хиляди са безследно изчезналите и още ги търсят. С нашите съседи целта е да имаме свързаност. Като имаме свързаност, има бизнес. Навремето до 90-а година, когато нашата комунистическа социалистическа партия управляваше, хората караха максимум през събота и неделя кола до село. А се чакаше 12 години ред да си купиш „Москвич“, разказа Борисов. „Така че тези времена не са били толкова далече и ни се обясняваше, че „Вартбург“ и „Трабант“ са много по-добри от „Мерцедес“, защото на „Мерцедес“ двигателите били кофти. Нашият партиен секретар така казваше. Никой повече от нас не е зависим от Черно море. Милият турист не обича да си лежи на платноходката и до него да мине един торпедоносец. Кой, каквото иска да ми приказва, на Монако и на Сен Тропе няма военни маневри на бойни кораби. Балансираните ни отношения с Русия са много важни“, каза още Бойко Борисов.", "date": "2019.03.09", "title": "Премиерът Бойко Борисов: Като се пенсионирам, не знам БСП какво ще говорят на конгреси и пленуми"}
{"url": "http://www.focus-news.net/news/2019/03/09/2632599/sport-paulo-sousa-e-noviyat-trenyor-na-bordo.html", "text": "Футбол: Пауло Соуса официално бе обявен за новия старши треньор на Бордо. Португалският специалист подписа четиригодишен договор с френския клуб.  Кариерата на португалеца преминава през отборите на Суонси, Макаби Тел Авив, Базел и Фиорентина.  \r\nБордо е на 13-то място във френската Лига 1 и в последните пет мача е реализирал една победа, едно равенство и три загуби.", "date": "2019.03.09", "title": "Спорт: Пауло Соуса е новият треньор на Бордо"}
{"url": "http://www.focus-news.net/news/2019/03/09/2632579/ognyan-zlatev-ek-komisiyata-nyama-kak-da-dade-garantsiya-za-turski-potok-prez-balgariya.html", "text": "ЕК няма как да даде гаранция за \"Турски поток\" през България. Това каза ръководителят на Представителството на ЕК в България Огнян Златев в предаването „Седмицата“ по  Дарик Радио  в отговор на въпрос защо ЕК не може да даде гаранции на Русия, че е допустим „Турски поток“ през България. „Комисията подкрепя и насърчава проекти, които са насочени към диверсифициране на източниците на енергия и спазване на правилата на откритост и на честна конкуренция“, заяви той. „Ето защо България подкрепя проекта за газовия хъб „Балкан“, защото представлява платформа, която би предоставила възможност за диверсифицирани доставки на газ от много източници“, изтъкна Огнян Златев. „„Южен поток“ беше спрян от самата на Русия. Те не пожелаха проектът да спазва това, което пише в третия енергиен пакет. Да има възможност да достъп до тръбата на оператори от други държави“, посочи Огнян Златев и допълни, че в „Северен поток“ това е урегулирано. \r\nЗа Брекзит, Златев коментира: \"Ако цитирам почти дословно Тереза Мей от снощната й реч в Гримзби тя каза, че за съжаление единственото сигурно в тази несигурност е неизвестността. Продължаваме да сме в същото състояние от последните няколко месеца. Очакваме да разберем какво желае Великобритания\". \"Готови сме за всякакъв изход, със или без споразумение. Ако има желание за отлагане или нещо друго, някой трябва да го каже ясно и конкретно. Във вторник, сряда и четвъртък ще има три поредни гласувания в британския парламент. Всички се надяваме от там да дойде някаква яснота\", каза още ръководителят на Представителството на ЕК в България.", "date": "2019.03.09", "title": "Огнян Златев, ЕК: Комисията няма как да даде гаранция за \"Турски поток\" през България"}
{"url": "http://www.focus-news.net/news/2019/03/09/2632600/ministar-nikolina-angelkova-e-na-rabotno-poseshtenie-v-ruskata-federatsiya.html", "text": "Министърът на туризма Николина Ангелкова е на двудневно работно посещение в Руската федерация. Това съобщиха от пресцентъра на  министерството . В Москва министърът ще открие българския щанд на международната туристическа борса Интурмаркет 2019. Форумът е сред най-големите изложения за професионалисти, като миналата година в него се включиха повече от 1400 участника от над 130 държави, руските региони и национални туристически представителства. \r\nВ програмата на посещението е заложена среща с изпълнителния директор на Асоциацията на туроператорите в Русия – АТОР  Майя Ломидзе. Очаква се министърът да разговаря със Зарина Догузова, ръководител Федералната агенция по туризъм и с генералния директор на Асоциацията на регионите на Русия Светлана Ануфриенко.  \r\nПредвиден е разговор със заместник – председателя на правителството на Алтайския край и министър на икономическото развитие Павел Владимирович  Дитятев и Евгений Виталиевич Дешевих, началник на Управлението за развитие на туризма и курортното дело. Планирана е среща и със Сергей Кривоносов, депутат от Държавната Дума, зам. председател на Комитета по физическа култура, спорт, туризъм и въпросите на младежта, председател на подкомитета по туризъм.  \r\nМинистър Ангелкова ще разговаря с ръководството на Московски държавен институт за международни отношения (МГИМО) и ще изнесе лекция пред студентите и преподавателите на университета.", "date": "2019.03.09", "title": "Министър Николина Ангелкова е на работно посещение в Руската федерация"}
{"url": "http://www.focus-news.net/news/2019/03/09/2632590/romania-insider-na-laura-kyoveshi-e-povdignato-novo-obvinenie.html", "text": "Лаура Кьовеши, бивш главен прокурор на Националната антикорупционна дирекция на Румъния (НАД), бе обвинена в четвъртък, 7 март,за втори път, след няколко часа изслушвания в новия отдел за разследване на магистрати, пише румънското англоезично издание  Romania Insider . \r\nКьовеши е обвинена в несправедливи репресии и участие в организирана престъпна група в рамките на НАД по дело, в което са обвинени и двама бивши прокурори от НАД в Плоещ, Мирча Негулеску и Лучан Оня. \r\nКьовеши заяви, че този нов случай срещу нея е просто още една фаза от кампанията за тормоз срещу нея. Тя добави, че прокурорите на отдела за разследване на магистрати не уважават правата й, тъй като са й повдигнали обвинение по това дело, без да й позволят адвокат или пък да види документите, въз основа на които е обвинена. Тя също така заяви, че не е извършила нито едно от престъпленията, за които е била обвинена. \r\nКьовеши добави, че новият отдел я е призовал за изслушвания по друго дело, по което е обвинена по-рано тази година във връзка с екстрадирането на лице, осъдено за измама. \r\nБившият ръководител на НАД заяви, че неотдавнашните разследвания, насочени срещу нея, са свързани с нейната кандидатура за позицията на главния европейски прокурор. Румънското правителство лобира в чужбина, за да предотврати назначаването на Кьовеши.  Юлиян Марков", "date": "2019.03.09", "title": "Romania Insider: На Лаура Кьовеши е повдигнато ново обвинение"}
{"url": "http://www.focus-news.net/news/2019/03/09/2632572/rumen-petkov-abv-bsp-izvarshi-prestaplenie-kam-balgariya-s-neuchastieto-si-v-parlamentarniya-debat-za-oproshtavane-zadalzheniyata-na-veroizpovedaniyata.html", "text": "БСП извърши престъпление към България с неучастието си в парламентарния дебат за опрощаване задълженията на вероизповеданията. Това каза на пресконференция председателят на АБВ Румен Петков, предаде репортер на  Агенция „Фокус“ . „Това е изключително неразумно решение – решение, което неминуемо ще доведе до напрежение между вероизповеданията и в обществото“, заяви той. „И мисля, че БСП извърши престъпление към България с неучастие в парламентарния дебат. Там не се чуха опозиционни мнения“, посочи Петков. Според него това решение е груба грешка на парламента. „И мисля, че разумните хора в БСП разбират, че не се прави така, защото с отсъствието си партията подкрепи това решение. И това трябва да е ясно на обществото“, каза още той. По думите му държавата безотговорно е оставила Главното мюфтийство да натрупа огромни задължения. На въпрос дали новият състав на ЦИК ще се справи с подготовката на изборите, Петков заяви, че според АБВ парламентът е трябвало да удължи мандата на предишния състав.  \r\nЦветилена СИМЕОНОВА", "date": "2019.03.09", "title": "Румен Петков, АБВ: БСП извърши престъпление към България с неучастието си в парламентарния дебат за опрощаване задълженията на вероизповеданията"}
{"url": "http://www.focus-news.net/news/2019/03/09/2632603/vratsa-suhi-trevi-goryat-v-blizost-do-glaven-pat-e-79-pri-selo-kravoder.html", "text": "Пожар е обхванал сухи треви в близост до главен път Е-79 при село Краводер, област Враца. от страната на платното в посока София, предаде репортер на  Радио „Фокус“ – Видин . Пламъците достигат до 1 метър. Огънят гори непосредствено до пътната настилка и представлява опасност за преминаващите коли и в двете посоки. Мястото на пожара е на около 1 километър преди моста на село Краводер. \r\nАнна ЛОЗАНОВА", "date": "2019.03.09", "title": "Враца: Сухи треви горят в близост до главен път Е-79 при село Краводер"}
{"url": "http://www.focus-news.net/news/2019/03/09/2632598/sergey-stanishev-pes-ot-izhoda-na-evropeyskite-izbori-zavisi-dali-gerb-shte-udarzhi-vlastta.html", "text": "Предстоящите европейски избори трябва да се превърнат не само в избор на 17 души, които ще бъдат в Европейския парламент, а в национални избори. Това каза пред журналисти в Пловдив евродепутатът и лидер на Партията на европейските социалисти (ПЕС) Сергей Станишев, предаде репортер на  Радио „Фокус“ – Пловдив . По думите му от изхода на предстоящите европейски избори зависи и това дали ГЕРБ ще удържат властта или ще има условия за предсрочни избори, а също в немалка степен - и резултатът от местните избори.  \r\n„БСП трябва час по-скоро да приключи процеса на вътрешни номинации и формиране на листата, защото времето лети. Ние имаме всички шансове да постигнем много силен резултат и да победим ГЕРБ, ако излъчваме убедено единство, ако бързо формираме силна и балансирана листа и тя тръгне на срещи и разговори с хората, защото е заредена с два много силни документа – платформата на БСП за изборите и Манифеста на Партията на европейските социалисти за нов социален договор за Европа“, коментира Сергей Станишев. \r\nВ Пловдив се провежда традиционното областно съвещание на представителите на БСП в Европейския парламент Сергей Станишев, Георги Пирински, Момчил Неков и Петър Курумбашев, които представят своя отчет за мандат 2014-2019 година пред актива на левицата в областта. \r\nТони МИХАЙЛОВ", "date": "2019.03.09", "title": "Сергей Станишев, ПЕС: От изхода на европейските избори зависи дали ГЕРБ ще удържи властта"}
{"url": "http://www.focus-news.net/news/2019/03/09/2632601/prof-plamen-pavlov-istorik-bitkata-pri-klokotnitsa-vodi-do-dominatsiya-na-balgariya-na-balkanite-do-voennopolitichesko-mogashtestvo-i-obedinyavane.html", "text": "Битката при Клокотница води до доминация на България на Балканите, до военнополитическо могъщество и до обединяване, на практика, на всички български земи под скиптъра на търновския край. Това каза историкът проф. Пламен Павлов в интервю за  Агенция „Фокус“  във връзка с битката при Клокотница на 9 март 1230 година. „Именно за това, тя е много важна за осмислянето на Средновековна България“, заяви той. „Битката при Клокотница е предшествана от една глобална промяна през 1204 година, когато Четвъртият кръстоносен поход завладява византийската столица и голяма част от територията на империята. По този начин се променя съществено геополитическата ситуация в нашия регион“, обясни историкът. „ „Малко преди това, България излиза от сянката на Византия и е възстановено българското царство при Петър и  Асен. При техния по-малък брат Калоян, България започва да се превръща в един от незаобиколимите фактори на Балканите“, изтъкна проф. Павлов. Той посочи, че именно за това, тази битка е свързана с предходни събития и с процеси, които засягат един много обширен регион в Източна Европа и в Югоизточна Европа най-вече. „Тя говори за зрелостта на един държавник- Иван Асен II, който поставя българските интереси на преден план и се стреми към възход на своята държава, както и към териториално обединение на всички български земи“, отбеляза историкът. По думите му битката при Клокотница е едно от знаковите сражения на българското Средновековие.  \r\nИрина ИВАНОВА Пълния текст на интервюто четете по-късно в „Мнение”", "date": "2019.03.09", "title": "Проф. Пламен Павлов, историк: Битката при Клокотница води до доминация на България на Балканите, до военнополитическо могъщество и обединяване"}
{"url": "http://www.focus-news.net/news/2019/03/09/2632581/premierat-boyko-borisov-ne-sme-se-dogovaryali-s-dps-za-zakona-za-veroizpovedaniyata.html", "text": "Не сме се договаряли с ДПС за Закона за вероизповеданията. Това каза премиерът Бойко Борисов на осмата политическа академия на Жени ГЕРБ във Велико Търново, предаде репортер на  Радио „Фокус“- Велико Търново . „В ГЕРБ също има десетки хиляди мюсюлмани. Няма да правим компромис с темата за етническата толерантност“, заяви той. „Аз съм участник във Възродителния процес като 27-годишен командир на батальон. Такава мъка, такъв ужас повече никога няма да допусна, докато от мен зависи нещо“, коментира премиерът. „Най-добре държавата да плаща на вероизповеданията, за да няма намеса отвън. В понеделник съм поканил на среща патриарх Неофит и главния мюфтия Мустафа Хаджи“, посочи Бойко Борисов. Той изтъкна, че не може да позволяваме чужди държави да плащат на нашите проповедници. „Договорката е между българските християни и мюсюлмани в ГЕРБ. Това е договорката - да има равнопоставеност, да има нормален религиозен живот“, посочи премиерът по повод твърденията на БСП, че има договорка между ГЕРБ и ДПС за опрощаване на дълговете на Главното мюфтийство за сметка на отхвърлянето на президентското вето върху Изборния кодекс.  \r\nНадежда КРЪСТЕВА", "date": "2019.03.09", "title": "Премиерът Бойко Борисов: Не сме се договаряли с ДПС за Закона за вероизповеданията"}
{"url": "http://www.focus-news.net/news/2019/03/09/2632602/blagoevgrad-vtori-miren-protest-v-podkrepa-na-otets-angel-kochev-shte-se-provede-pred-hram-uspenie-bogorodichno-v-petrich-na-10-mart.html", "text": "Втори мирен и всеопрощаващ протест в подкрепа на отец Ангел Кочев ще се проведе пред храм „Успение Богородично“ – Петрич. Събитието се организира в социалните мрежи и е насрочено за 09.00 часа на 10 март, предаде репортер на  Радио „Фокус“ – Пирин . Организаторите приканват всички, които имат желание и възможност, да се включат в протеста, за да разобличат заедно неправдата. „Да измолим прошка и справедливост по Божията воля“, допълват още те. „Фокус“ припомня: \r\nНа 3 март е Петрич се проведе протест в защита на отец Ангел Кочев. Гражданското недоволство бе организирано в социалните мрежи. Събитието се състоя в църквата „Света Богородица“, където се очакваше Неврокопският митрополит Серафим да извърши служение, а след края на службата той трябваше да представи официално новия архиерейски наместник отец Павел. Първоначално се очакваше петричани да не присъстват на неделната служба в тази църква, а пред вратите на храма да изразят несъгласието си с решението на митрополита, настоявайки за връщането на отец Ангел Кочев на длъжността. Няколко от недоволните граждани обаче влязоха със скандирания „Мафия“ в църквата, където се стигна до физическо стълкновение със свещенослужителите. Освен това бяха изпратени две писма до Светия синод с искане за намеса в случая. Остра критика получи обяснението на Неврокопския митрополит Серафим, че отец Ангел Кочев е освободен от длъжността архиерейски наместник заради възрастта си – 75 години. По повод отворено писмо от кмета на Община Петрич Димитър Бръчков, народния представител Георги Динев, зам. областният управител Антоанета Янчева и председателя на Общински съвет – Петрич Георги Тренчев, Неврокопският митрополит Серафим отговори, че действията му са изцяло съобразени с каноничните правомощия и Устава на Българската православна църква-Българска патриаршия. \r\nЛивия НИНОВА", "date": "2019.03.09", "title": "Благоевград: Втори мирен протест в подкрепа на отец Ангел Кочев ще се проведе пред храм „Успение Богородично“ в Петрич на 10 март"}
{"url": "http://www.focus-news.net/news/2019/03/09/2632606/sergey-stanishev-pes-vinagi-sme-imali-samneniya-v-chestnostta-na-izborite-kogato-upravlyava-gerb.html", "text": "Винаги сме имали съмнения в честността на изборите, когато управлява ГЕРБ. Това каза пред журналисти в Пловдив евродепутатът и лидер на Партията на европейските социалисти (ПЕС) Сергей Станишев, предаде репортер на  Радио „Фокус“ – Пловдив . По думите му съмненията винаги са били обосновани на факти, а не спекулативни. „Ще припомня 2013 година, когато имахме президентски и местни избори в едно. Тогава разликата между двамата кандидати беше 300 000 гласа, а имаше 200 000 невалидни бюлетини. Вие помните онези чували, които се разнасяха в зала „Универсиада“ и бяха хвърляни някъде настрани. Единственият път, когато БСП не е признала президентски избори, беше тогава. Ние не признахме резултатите“, коментира Станишев. Той обобщи, че притесненията на БСП по отношение организацията на избори от управляващите са обосновани, имайки предвид похватите на ГЕРБ. \r\nТони МИХАЙЛОВ", "date": "2019.03.09", "title": "Сергей Станишев, ПЕС: Винаги сме имали съмнения в честността на изборите, когато управлява ГЕРБ"}
{"url": "http://www.focus-news.net/news/2019/03/09/2632605/sliven-kmetat-stefan-radev-otkri-tazgodishnite-maskaradni-igri-v-selo-kamen.html", "text": "Кметът на Сливен Стефан Радев откри тазгодишните „Маскарадни игри“ в село Камен. Той пожела на всички участници и гости на събитието здраве и да продължават да пазят традициите. Това съобщиха от пресцентъра на  Община Сливен .  \r\n„Щастлив съм, че виждам толкова голямо, шарено и пъстро море от участници. Много радостно е, че виждам много млади хора. Благодаря на кмета на село Камен Николай Панайотов затова, че пази тази традиция, че организира, заедно с Община Сливен, празник като този. Имаме много красиви, много богати традиции. Тези обичаи са свързани в нашата история като борба със злото, с утвърждаване на доброто, с молитва за плодородие и берекет. Пожелавам ви на всички много успешна и плодородна година. Бъдете живи и здрави и се забавлявайте истински“, заяви Стефан Радев при откриване на събитието. \r\nКметът на село Камен Николай Панайотов, който тази година е домакин на маскарадните игри, благодари на Община Сливен за организацията, както и на всички групи за участието им. \r\n„За нас кукерите са част от живота. Благодарим за подготовката ви. Пожелавам успех на всички“, каза Панайотов. \r\nПредставянето на колективите се осъществява тематично в рамките на традиционния годишен календар на обредния цикъл следните категории: \r\n– зимна маскарадна обредност; \r\n– пролетна маскарадна обредност; \r\n– лятна маскарадна обредност; \r\n– семейна маскарадна обредност. \r\nСъборът е със състезателен характер и се провежда всяка година в навечерието на Сирни заговезни в Сливенска община със смяна на домакинството на селищата. Тази година участие взеха 10 състава. Всички те получиха награди в различни категории: за най–точно възпроизвеждане на обред с подчертани специфики на фолклорната култура от съответното селище, за най-точно възпроизвеждане на фрагмент от обред, за обредно облекло, маска, реквизит и вярната им реконструкция. Сред обичаите, които бяха възпроизведени са „Сирни заговезни”, „Заораване”, „Кукувден”, посрещане на кукери в дома. \r\nСъставите бяха оценявани от жури в състав: председател – доц. д-р Владимир Демирев, фолклорист, етнолог в РИМ „Д-р Симеон Табаков“; членове – Добринка Славова, уредник в отдел „Етнография“ в РИМ „Д-р Симеон Табаков“ – Сливен и Станка Иванова – хореограф. \r\nЗа доброто настроение на гостите тази година допринесе и Ансамбъл за народни песни и танци „Сливен“. \r\nСпециални гости на събитието бяха народният представител Десислава Танева, заместник-кметът Пепа Чиликова, секретарят на общината Валя Радева, председателят на общинския съвет Димитър Митев, областният управител на Област Сливен Чавдар Божурски и други. \r\nСъбитието се организира от Община Сливен, кметството на село Камен и НЧ „Пробуда 1932”.", "date": "2019.03.09", "title": "Сливен: Кметът Стефан Радев откри тазгодишните „Маскарадни игри“ в село Камен"}
{"url": "http://www.focus-news.net/news/2019/03/09/2632608/pazardzhik-izlozhba-ot-60-goblena-e-predstavena-v-hudozhestvena-galeriya-prof-veselin-staykov-v-peshtera.html", "text": "Изложба от гоблени е представена в художествена галерия „Проф. Веселин Стайков“ в Пещера, съобщиха за  Радио „Фокус“ – Пазарджик  от галерията. Изделията са 60, изработени са от 20 жени и са посветени на празника на жената – 8 март.  Подредените в експозицията творби са изработени от Мила Ангелчова, Стефка Башкехайова, Иванка Дикова, Танка Николова, Виолета Начева, Светлана Щерева, Донка Радева, Фаня Хамамджиева, Нина Хамамджиева, Искра Стоянова, Мария Янева, Нина Цветанова, Теменужка Попова, Мария Чокова, Елена Игнатова, Милка Павлова, Елена Аврамова, Мария Енева, Здравка Енева-Ангелова и Нели Кичукова. Всяка една от дамите е поздравена с цвете лично от кмета Николай Зайчев. Изложбата ще остане в галерията до 20 март.", "date": "2019.03.09", "title": "Пазарджик: Изложба от 60 гоблена е представена в художествена галерия „Проф. Веселин Стайков“ в Пещера"}
{"url": "http://www.focus-news.net/news/2019/03/09/2632607/prof-plamen-pavlov-istorik-tsar-ivan-asen-ii-izpolzva-elementa-na-iznenadata-v-bitkata-pri-klokotnitsa-saotnoshenieto-na-silite-e-v-polza-na-teodor-komnin.html", "text": "Съотношението на силите на цар Иван Асен II и Теодор Комнин в битката при Клокотница е в полза на Комнин, но българският владетел използва елемента на изненадата и съответно на елитните части. Това каза историкът проф. Пламен Павлов в интервю за  Агенция „Фокус“  във връзка с битката при Клокотница на 9 март 1230 година. „Българската армия определено е била по-малка от тази на Теодор Комнин, но очевидно тя е била много по-добре подготвена и е имала стратегически предимства“, заяви проф. Павлов. Той посочи, че в нея е имало и кумански съюзници, но те са били твърде малко, не повече от хиляда души. „Именно това ни води към мисълта, че това е била една целенасочена операция, в която Иван Асен II проявява своя военачалнически талант. Знаем, че той набучва на копието си договора, който Теодор Комнин е нарушил за мир и добросъседство. В този бой Иван Асен II разгромява Епирската империя, като в плен пада  Теодор Комнин и всички пълководци“, обясни проф. Павлов. По думите му Иван Асен II освобождава голяма част от  хилядите пленени войници и това подчертава толерантността му и му носи дивиденти. „Той в рамките на 1230-1231 година успява да освободи българските земи в Македония. Иван Асен II там не среща никаква съпротива, а напротив, местните българи с радост посрещат неговите войски. България тогава се доближава до онези териториални измерения, които е имал Симеон Велики при Първото българско царство“, посочи професорът. „Иван Асен II постига някои много знакови успехи, когато се качва на престола. Той деликатно заставя унгарския крал да върне на България области, окупирани при властта на Борил“, коментира Пламен Павлов, като поясни, че всичко това става с цената на династичен брак. „Иван Асен II се жени за унгарската принцеса Анна Мария. Ето, виждаме, че и с Теодор Комнин той доста време балансира и това му помага да привлече на българска страна деспот Алексий Слав. Той е бил човек с големи претенции и се пада братовчед на Иван Асен II“, отбеляза историкът. По думите му бракът на Иван Асен II с Анна Мария го прави и роднина с френския крал и някои от германците. „Тези бракове не са просто някаква приказна история, ами са дълбоко обмислени дипломатически операции и чрез тяхното осъществяване Иван Асен II е прокарвал взаимоотношенията си с близки и далечни страни“, каза още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.03.09", "title": "Проф. Пламен Павлов, историк: Цар Иван Асен II използва елемента на изненадата в битката при Клокотница, съотношението на силите е в полза на Теодор Комнин"}
{"url": "http://www.focus-news.net/news/2019/03/09/2632610/premierat-boyko-borisov-kazah-na-erdogan-che-ogradata-shte-go-pazi-kogato-evropa-se-napalni-i-vsichki-tragnat-kam-turtsiya.html", "text": "В същото време Ердоган даде и сега хиляди туристи отиват в църквата „Св. Стефан“, излезе му 8 млн. лв. Не само тази църква в Истанбул направи, и в Одрин направи. Това каза премиерът Бойко Борисов по време на осмата политическа академия на Жени ГЕРБ „България с хоризонт Европа 2023“, предаде репортер на  Агенция „Фокус“ . „Искаме да сме приятели. Когато направихме оградата, те вместо да реагират, обади ми се по телефона: „Бойко, какво правите, бе? Ограда?“. Викам: „Не, братко. Между нас може само метеоролозите да кажат захладняване на отношенията да има. Това е леко помощно съоръжение, мънинко, не е нещо особено“. След два дни се обажда и вика: „Абе как мънинко, какво е това чудо“. Казах му: „Нищо, нищо. Аз пък те пазя като много се напълни Европа и като тръгнат към Турция, ще те пазя тебе“. И той вика: „Не мога да се оправям с тебе, прави каквото знаеш“. ГЕРБ като партия има десетки хиляди мюсюлмани кметове, общински съветници, депутати, евродепутати. Ние сме православни, това никой не може да ме обвини“, заяви Борисов.  \r\n„Ние може да се прегръщаме и целуваме и с премиерите на съседните ни и по-далечни страни, ама разузнавателни централи не се спират. Както и нашите контраразузнавателни служби не се спират. Искаме да тръгнем на чисто и вече оттук нататък всеки да си оправя финансите. Два-три дни слушам такива гадни атаки и то от хора, които уважавам, по тази тема няма  да си замълча“, допълни той и уточни, че за хората с увреждания си е замълчал, както и за много други неща. „Понесохме си нашите негативи, но има теми, по които… да бъдат така любезни. И за нас изборите са след два-три месеца и нас ни интересува да се представим добре и не мога да ни приказват такива неща, които не са и верни. С ДПС имаме разбиране и съм търсил по една тема – НАТО-вската и превъоръжаване на армията с най-съвременна техника. Това е което с ДПС разговарям. Знаете, че нашите коалиционни партньори, има някои, които са на точно обратното мнение. Волен Сидеров казва, че това не може да го подкрепи, през трупа му. Окей, разбирам го, неговата политика е такава“, коментира премиерът. „Вероизповеданията имаме разбирането, че е добре българското правителство да си плаща на тези, които проповядват религия, каквато и да е тя. Като православен народ сме толерирали и сме направили повече. Надявам се и мюфтията да ме разбира“, каза още Бойко Борисов.", "date": "2019.03.09", "title": "Премиерът Бойко Борисов: Казах на Ердоган, че оградата ще го пази, когато Европа се напълни и всички тръгнат към Турция"}
{"url": "http://www.focus-news.net/news/2019/03/09/2632609/", "text": "Споменът за победите на армията ни трябва да се пази, за да има войски, които да бъдат страж на нашата родина. Това каза в интервю за предаването „За честта и славата на България“ на  Радио „Фокус“  о.з. генерал - майор Вълчо Фотев, председател на Асоциацията на артилеристите и ракетчиците и последен командващ на Ракетни войски, във връзка с превземането на Одринската крепост в хода на Балканската война и предстоящия професионален празник на артилерията и ракетните войски на Българската армия. Генерал Вълчо Фотев допълни, че в календара на българската артилерия и по-късно Ракетни войски има много забележителни дати, които ще останат завинаги в паметта на българския народ. „Тези дати трасират с достойнство и чест славния път и история на армията, в това число нейната артилерия и нейните ракетни войски“, подчерта генералът. Вълчо Фотев добави, че след Балканската война и падането на Одринската крепост за първи път в света са използвани нови ефективни огневи способи, съпровождащи действията на пехотата. „Българският военен гений получава своето развитие още повече в следващата Първа световна война при отбраната на Дойран. Дойранската епопея, както е известна в историята ни, е свързана с отбранителната операция, която повежда Девета плевенска пехотна дивизия, командвана от забележителния артилерийски генерал Владимир Вазов. Това е било едно нечувано решително отбранително сражение. Трябва да отдадем чест на този генерал, който е направил така, че въпреки трите мощни атаки на обединените военни части, действията на дивизията дават победни резултати“, каза Вълчо Фотев. Той допълни, че под ръководството на генерал Владимир Вазов се създават пет паралелни отбранителни позиции, които са отлично подготвени и оборудвани. „Именно това е запазило личния състав на дивизията от ураганния огън на противника“, подчерта Вълчо Фотев. По отношение на поддържането на бойна готовност Вълчо Фотев припомни, че след Втората световна война се преминава от немско към съветско въоръжение. Българската артилерия използва натрупания опит от Втората световна война и налага тази бойна подготовка в работата, живота и дейността на артилеристите. Генерал Вълчо Фотев отбеляза с гордост, че през 60-те, 70-те години на 19 век в България се организира и работи роден военнопромишлен комплекс. Тогава навлиза и самоходната артилерия, произвеждана от българските военни заводи. „Неслучайно великият пълководец Наполеон Бонапарт е казал, че артилерист без история е пътник без карта, затова има памет, ще има и бъдеще, заяви о.з. генерал - майор Вълчо Фотев. \r\nЕва БРАНИМИРОВА", "date": "2019.03.09", "title": "О.з. ген. майор Вълчо Фотев: Споменът за победите на армията ни трябва да се пази, за да има войски, които да бъдат страж на нашата родина"}
{"url": "http://www.focus-news.net/news/2019/03/09/2632612/prof-plamen-pavlov-istorik-hramat-sv-40-machenitsi-v-tarnovo-e-mnogo-silno-svarzan-s-armiyata-i-slavata-na-balgarskoto-orazhie.html", "text": "Храмът „Св. 40 мъченици“ в Търново е много силно свързан с Българската армия и със славата на българското оръжие. Това каза историкът проф. Пламен Павлов в интервю за  Агенция „Фокус“  по повод битката при Клокотница на 9 март 1230 година. „Светите 40 мъченици“ е една от най-знаковите църкви в българската историческа територия“, заяви проф. Павлов. Той посочи, че храмът е сравнително добре проучен. „Около него, разбира се, има някои дискусионни въпроси, но очевидно той е свързан с личността на Иван Асен II и с триумфалната победа при Клокотница“, посочи историкът. „Светите 40 мъченици, на които е посветена църквата, са един римски военен елитен отряд от християнски войни, които са подложени на гонения, поради принадлежността си към християнството. Те са били много популярни и във Византия, и в България“, каза професорът и уточни, че на т.нар. „Темски надпис“, са изброени десетина от имената на мъчениците. По думите му някои наблюдения показват, че такива обекти, свързани със Светите 40 мъченици, има и на други места по българските земи. „Те, може би, са свързани със самия поход на Иван Асен II. Освен това, тук в случая, имаме и съвпадение на битката на празника на Светите 40 мъченици“, каза проф. Павлов. „Самата църква е базиликална, което не е характерно за архитектурата на Средновековно Търново. По това време в Търново църквите са предимно кръстокуполни. Тази църква е един знак за преклонение пред миналото, за епохата на Плиска, Преслав и Охрид. Такива базилики, подобни на Светите 40 мъченици, може да видим днес в стари български градове, като Охрид“, коментира Пламен Павлов. „Иван Асен II е искал самата културна концепция да покаже древността на българската държава“, посочи историкът. Той отбеляза, че църквата „Светите 40 мъченици“ е не само храм, и не само гробница на Асеневци, на фамилията на Иван и Асен, но и нещо, като мемориал на древната българска история. „В нея знаем, че са пренесени колони на стари български владетели. Най-старата от тях е колоната на хан Крум, с името на крепостта Родосто, от знаменитите битки на Крум“, разказа професорът. „Всички българи знаят, че именно в църквата „Светите 40 мъченици“ е обявена Независимостта на България. На 22 септември 1908 година този храм става най-известният в старата столица Търново“, каза още той. По думите му храмът демонстрира до известна степен и мястото на Търново, като историческа и духовна столица на България. „Този храм в себе си съдържа памет за Първото българско царство, за Второто българско царство и за раждането на Третото българско царство. Той е възстановен, като военен храм именно след Освобождението, защото преди това е бил джамия. Днес храмът „Светите 40 мъченици“ е един от най-посещаваните обекти на културния туризъм и в дните около 3 март хиляди хора го посетиха“, посочи проф. Пламен Павлов. \r\nИрина ИВАНОВА", "date": "2019.03.09", "title": "Проф. Пламен Павлов, историк: Храмът „Св. 40 мъченици“ в Търново е много силно свързан с армията и славата на българското оръжие"}
{"url": "http://www.focus-news.net/news/2019/03/09/2632615/tsvetan-tsvetanov-gerb-na-predstoyashtite-izbori-shte-ima-sblasak-na-rezultati-sreshtu-populizam.html", "text": "На предстоящите избори ще има голям политически сблъсък. От наша страна ще бъде представяно какво сме направили, а от другата страна ще има огромен популизъм и заиграване със страховете на хората по много теми. Опонентите ни единствено търсят конфронтация и провокация. Ние гарантираме, че предизборната ни платформа ще бъде в синхрон с тази на ЕНП и ще е насочена изцяло в защита на националните ни интереси. Българинът ще може да избере стабилността и перспективата за продължаващо развитие, а не връщане на страната с години назад. Това каза председателят на Парламентарната група на ГЕРБ и зам.-председател на партията Цветан Цветанов в Лясковец по време на среща със симпатизанти на ГЕРБ и жители на града, съобщиха от пресцентъра на  партията . Заедно с Цветанов в Лясковец бяха великотърновският кмет Даниел Панов, народните представители Клавдия Ганчева и Станислава Стоянова. Срещата се проведе в залата на Общинския съвет, а нейни домакини бяха кметът на Лясковец д-р Гецова и председателят на местния парламент Даниела Арабаджиева. \r\nПо думите на зам.-председателя на ГЕРБ една от най-дискусионните теми напоследък е Законът за вероизповеданията. „Имаме една единствена цел - да се ограничи външното влияние върху вероизповеданията и финансирането да идва само от нашата държава, а не от други страни, движения или организации. 8-те милиона стари задължения, които със закона ще бъдат опростени, са натрупани от всички вероизповедания, а не само от мюфтийството, както внушават от БСП“, обясни Цветанов.  \r\nПредседателят на ПГ на ГЕРБ призова хората да не се поддават на спекулациите и лъжите на социалистите. Пред лясковчани той каза още: „Изпълняваме отлично 4-годишната управленска програма. Важно e да продължи икономическият растеж и по-голямата събираемост. Когато приходите са добри, можем да заделяме повече целеви средства за решаване проблемите в българските общини. Благодаря на местната власт в Лясковец за активността“.  \r\nЦветанов припомни, че един от основните акценти за развитието на Великотърновска област е АМ „Хемус“. „Именно заради по-добрите приходи успяхме да заделим 1.350 млрд. лв. и така изграждането на магистралата е гарантирано и процесът е вече необратим. Заедно с трасето Русе – Велико Търново това ще даде сериозна възможност за развитието на региона, добра свързаност, както и намаляване на ПТП“, изтъкна той. \r\nВ Лясковец Цветанов коментира и излизането от парламента на БСП. По думите му е трудно обяснимо защо не ходиш на работа, след като си избран за народен представител. \r\nПред събралите се в залата на лясковския общински съвет граждани Цветанов бе категоричен, че срещите и разговорите, които ГЕРБ провежда, са насочени към разясняването на фактите и свършената работа. Той бе категоричен, че евродепутатите от ГЕРБ/ЕНП са доказали, че работят за страната и един от последните чудесни примери са 4-те милиарда лева повече, договорени за следващия програмен период. „Бюджетът от 18 млрд. лв. е рекорден за страната ни и всички райони, включително Лясковец, ще могат да се възползват от него. Мария Габриел пък спомогна за регулиране на роуминг трафика и сега хората реално говорят повече на по-ниска цена. Банковите преводи, които гражданите правят в рамките на ЕС, са с намалени такси благодарение на политиката, която следва и евродепутатът Ева Майдел“, поясни Цветан Цветанов \r\nКметът на Лясковец д-р Ивелина Гецова заяви по време на срещата, че в годините ПП ГЕРБ е доказала, че е успешна партия, защото не си позволи да отстъпи от принципите си, или да излезе от програмата и целите си.", "date": "2019.03.09", "title": "Цветан Цветанов, ГЕРБ: На предстоящите избори ще има сблъсък на резултати срещу популизъм"}
{"url": "http://www.focus-news.net/news/2019/03/09/2632616/inzh-vasiliy-marinkovski-yugozapadno-darzhavno-predpriyatie-ot-nachaloto-na-godinata-vazniknalite-gorski-pozhari-sa-okolo-45-s-priblizitelno-600-dka-zasegnati-ploshti.html", "text": "От началото на годината до този момент възникналите горски пожари са около 45, с приблизително 600 дка засегнати площи. Това каза за  Радио „Фокус“ – Пирин  инж. Василий Маринковски, началник на отдел „Опазване, превенция и защита на държавните горски територии и ползване на дървесина” в Югозападно държавно предприятие (ЮЗДП). „Но държа да отбележа, че в нашите отчети регистрираме само пожарите, които са със засегнати площи от горски територии. Служителите на териториалните поделения на Югозападно държавно предприятие са се включили и са гасили 3 или 4 пъти повече пожари, които са били в селскостопанският фонд, с цел предотвратяване и недопускане огънят да навлезе в горските територии“, заяви инж. Маринковски. По думите му сравнителният анализ, който правят в ЮЗДП по отношение на предходната година, показва, че от началото на 2018 година до месец март са били възникнали 80 пожара, със засегнати площи от 1690 дка.  \r\nПо отношение превантивните мерки, които са предприети от страна на Югозападното държавно предприятие с цел недопускането на пожари, експертът посочи, че всяка година се изготвят планове за борба с пожарите. „В момента мога да кажа, че за тази година те вече са изготвени, като се провежда процедура по тяхното приемане. В тях са отбелязани местата, където има опасност от пожари, начините на оповестяване, изготвянето на декларации от земеделските и неземеделските собственици, чийто имоти граничат с горски територии, от пастирите и фирмите, които работят в горските територии. В общи линии говорим за цялостно разработени планове за борба с пожарите“, подчерта инж. Маринковски. Той отбеляза, че в тях има и изготвени карти, на които са отбелязани локациите за хеликоптерни площадки, както и местата, откъдето може да се взима вода за гасене, а също и пътищата, по които може да минава противопожарната техника. „Всичко това го правим рутинно, от много години, защото, ако намесата ни не бъде своевременна, щетите ще бъдат много по-големи от това, което в момента споменавам като засегнати площи“, отбеляза инж. Маринковски. \r\nТой посочи също, че Югозападното държавно предприятие разполага с 30 специализирани автомобила за гасене на горски пожари. „Държа да отбележа, че в края на 2018 и началото на 2019 година закупихме още 8 нови противопожарни автомобила, които до края на месец март ще бъдат дооборудвани със съответната инсталация за пожарогасене. Тоест, стремежът ни е в почти всяко териториално поделение да имаме подобен автомобил и към момента вече почти сме постигнали тази цел. Важно е да се отбележи, че всички автомобили, с които разполагаме, са високопроходими. Те са точно пригодени за гасене на пожари“, каза още инж. Маринковски. Той добави, че имат и два булдозера, които също са взети за гасене на пожари. „Така че, Югозападно държавно предприятие е едно от най-оборудваните в страната, като техника за гасене на пожари“, подчерта инж. Маринковски. \r\nЛивия НИНОВА", "date": "2019.03.09", "title": "Инж. Василий Маринковски, Югозападно държавно предприятие: От началото на годината възникналите горски пожари са около 45, с приблизително 600 дка засегнати площи"}
{"url": "http://www.focus-news.net/news/2019/03/09/2632613/sitel-makedoniya-liderskata-sreshta-mezhdu-zaev-i-mitskoski-shte-bade-utre-vecher.html", "text": "Премиерът и лидер на СДСМ съобщи, че ще се срещне с председателя на ВМРО-ДПМНЕ Християн Мицкоски утре в 20 ч., предава скопската телевизия „ Сител “. \r\nПредстоящите президентски избори, реформите и всичко, което е в интерес на държавата, както каза Заев, ще бъдат темите на утрешната среща. \r\nНа въпрос защо лидерите на основните албански партии не участват в срещата, Заев подчерта, че няма нужда от формат с повече политически партии за тази среща. \r\n„За мен е важно да обсъждаме предстоящите президентски избори, процеса на европейска интеграция на страната ни, защото дори и този към НАТО все още не е приключил. Следва ратификацията, нека направим всичко възможно през юни, за да получим дата за започване на преговорите с ЕС. Това са важни неща“, каза Заев, като добави, че ще говори като премиер и председател на основната политическа партия с ръководителя на опозицията по тези теми, защото вярва в съвместната отговорност преди историческите решения, които страната ни трябва да вземе. \r\nЗапитан дали кандидатът за президент Стево Пендаровски е в безопасност, като се има предвид, че той заяви, че го следят определени служби, Заев подчерта, че Пендаровски е в безопасност. Смятам, че всички граждани на Република Северна Македония трябва да се чувстват в безопасност, каза премиерът. Превод и редакция : Калоян Пенков", "date": "2019.03.09", "title": "„Сител“ (Македония): Лидерската среща между Заев и Мицкоски ще бъде утре вечер"}
{"url": "http://www.focus-news.net/news/2019/03/09/2632596/deyvid-heyl-amerikanskiyat-angazhiment-kam-kosovo-ostava-nepromenen.html", "text": "Американският държавен секретар по политическите въпроси Дейвид Хейл, който е на посещение в Косово събота, изключи всички спекулации, че отношенията на Косово и САЩ охладняват, пише англоезичното издание на базирания в Прищина вестник  Gazeta Express . \r\nДейвид Хейл, след среща в събота с косовския президент Хашим Тачи, председателя на парламента Кадри Весели и премиера Рамуш Харадинай, даде интервю пред  три медии в Косово, Gazeta Express , Koha Ditore и Kossev . Интервюто е било съсредоточено  върху диалога между Косово и Сърбия, който според г-н Хейл трябва да бъде завършен с „взаимно признаване между двете страни“. \r\nВ интервюто Хейл е заявил, че Косово и Сърбия трябва да се споразумеят, като САЩ ще подкрепят процеса на диалог. Високопоставеният американски дипломат каза, че Вашингтон и ЕС като цяло имат обща позиция за решаване на проблемите между Косово и Сърбия. \r\nGazeta Express съобщава, че заместник-секретарят Хейл не коментира спекулациите, започнали наскоро, че според съобщенията американската армия ще се оттегли от Косово, ако правителството на Косово продължава да се противопоставя на призива на САЩ за премахване на митата върху сръбските стоки и възпрепятства диалога със Сърбия.добавяйки  че ангажиментът на САЩ към Косово е непроменен. „Нищо не се е променило в нашия ангажимент ,“ е казал Хейл.  Юлиян Марков", "date": "2019.03.09", "title": "Дейвид Хейл: Американският ангажимент към Косово остава непроменен"}
{"url": "http://www.focus-news.net/news/2019/03/09/2632614/abv-predstavi-vaprosi-za-predlozheniya-ot-partiyata-referendum-po-temata-za-mira-obzor.html", "text": "На пресконференция председателят на АБВ Румен Петков представи въпроси за предложения от партията референдум за сформиране на национална позиция по проблемите, свързани с мира. Въпросите са два: „Съгласни ли са българските граждани на територията на нашата страна да бъде разполагано ядрено оръжие?“ и „Съгласни ли са българските граждани военните полигони, които имаме на нашата територия сега, да бъдат само и единствено за самоотбрана?“. Петков уточни, че партията няма претенции, че въпросите са формулирани по най-добрия начин. „Считаме, че такова решение не може да остане в ръцете на политиците и депутатите, а отговор на тези въпроси трябва да даде суверенът“, заяви той. По думите му АБВ вече има отговори от няколко извънпарламентарни партии, като ще представи и идеята пред синдикатите. „Идеята за този референдум обсъждаме от няколко месеца, но сега започнахме преки разговори с другите партии. Първата причина е решението на администрацията на Тръмп САЩ да излезе от договора за ракетите с малък и среден обсег, което заплашва Европа. Ако САЩ има проблем с Китай, не може Европа да плаща цената“, посочи лидерът на АБВ. „И, второ, в България се чуха гласове, че за да гарантираме нашата сигурност, трябва да разположим на територията си оръжия, в това число и ядрени. Това твърдение е грубо посегателство върху националната сигурност на страната ни“, подчерта той. \r\nМеждувременно от партията съобщиха, че лидерът на АБВ – Младежи Пламена Заячка ще бъде националният координатор на България по време на две международни събития, които ще се проведат в индийския град Делхи - Вторият Международен конгрес на младежките парламенти и Международният форум на БРИКС. АБВ ще бъде единствената българска партия, която ще вземе участие в мероприятията. Пламена Заячка коментира, че целта на това участие е да се осъществят глобални програми във връзка с мира и търговията, както и да се установи сътрудничество в сферата на образованието, медиите, сигурността. „Защо БРИКС е важна за България? Защото там участват изключително силни държави, които представляват 60% от населението на света. На форума България ще инициира Световно движение за мир. Целта на движението е държавата ни да остане територия без ядрено оръжие. Движението ще се бори и за неразполагане на допълнителни контингенти за активни военни действия в България и Европа“, обяви Пламена Заячка. „Третото, за което ще се борим, е актуализиране и разширяване на договора за ракетите с малък и среден обсег с включване на другите ядрени държави, за да се подобри световната архитектура на сигурност“, каза още лидерът на АБВ – Младежи. \r\nЦветилена СИМЕОНОВА", "date": "2019.03.09", "title": "АБВ представи въпроси за предложения от партията референдум по темата за мира (ОБЗОР)"}
{"url": "http://www.focus-news.net/news/2019/03/09/2632619/sport-alaves-i-eybar-ne-se-pobediha.html", "text": "Алавес и Ейбар завършиха наравно 1:1 в мач от 27-ия кръг на испанската Примера дивисион. Головете реализираха Такаши Инуи за домакините и Марк Кардона за гостите от Ейбар. След този мач Алавес заема 5-то място във временното класиране с 41 точки, като изостава на точка от четвъртата позиция, която дава право на участие в Шампионската лига. Ейбар е 9-ти с актив от 35 точки.", "date": "2019.03.09", "title": "Спорт: Алавес и Ейбар не се победиха"}
{"url": "http://www.focus-news.net/news/2019/03/09/2632618/nad-300-detsa-pregledaha-v-mbal-smolyan-spetsialisti-ot-pirogov.html", "text": "Най-добрите детски специалисти на „Пирогов“ прегледаха над 300 деца в МБАЛ „Д-р Братан Шукеров“ - Смолян. Прегледите извършиха: д-р Иван Маджаров и д-р Асен Меджидиев – УНГ; проф. д-р Асен Балтов и д-р Явор Пукалски – травматолози; доц. д-р Христо Шивачев – завеждащ „Детска хирургия“; проф. д-р Николай Габровски – неврохирург; д-р Людмила Найденова – офталмолог; д-р Галина Тодорова – кардиолог; д-р Симеон Андреев – уролог; д-р Ваня Страхинова– рентгенова диагностика. Това съобщиха от  УМБАЛСМ „Н. И. Пирогов“ . \r\n„Ние за втори път сме в Смолян. Изключително ни е приятно и сме много благодарни на инициативата „Детско здраве - Пирогов“, която д-р Дариткова и здравната комисия подкрепиха. Прави впечатление, че за разлика от миналия път, когато повечето бяха дошли от интерес. Сега повечето малки пациенти са вече насочени към конкретни специалисти и се вижда, че те са за оказване на болнична медицинска дейност. Насочили сме ги, казали сме какво трябва да бъде направено. Така, че ги чакаме в следващите три до шест месеца“, каза проф. д-р Балтов – директор на болница „Пирогов“. \r\n„Какво видях в ортопедия и травматология - десет момичета са с начална, а някои с доста сериозни гръбначни изкривявания - сколиоза. Всички са насочени за специални центражи и рентгенови снимки, от които да бъдат изведени техните деформации и да се вземе съответно решение за лечението - дали да бъде само лечебна физкултура, лечебна физкултура с корсет или на по-тежко оперативно лечение. Имаше малко деца с плоскостъпие, но повечето от тях са взели мерки от миналата година“, коментира проф. Балтов.  \r\nД-р Асен Меджидиев благодари на ръководството на болницата и на д-р Дариткова - председател на парламентарната здрвана комисия, за перфектната организация. И основно - на общопрактикуващите лекари и на педиатрите от региона, тъй като там е истинският резултат. „Това, което наблюдаваме за една година е, че ние подобрихме комуникацията помежду си - лекарите от болница „Пирогов“ с местните лекари. От миналата година досега доста дечица дойдоха при нас, на които се проведоха високоспециализирани изследвания и им се помогна. Почти не се разминаваше диагноза, поставена от лекаря в Смолян, с нашите диагнози. Просто те търсеха вече по-високо ниво на консултация. Диагнозите бяха уточнени“, коментира д-р Меджидиев. \r\n„Колегите, идвайки миналата година, обещаха, че ще дойдат пак. И ние очаквахме тяхното идване. В годината всички, които се бяха консултирали при тях, сега дойдоха на контролни прегледи. И всички други колеги бяха ориентирали своите пациенти да очакват и да разчитат на тези прегледи. Може би затова и наистина преценката беше по-полезна, защото трябваше не просто да се направят скринингови изследвания, защото те не са такива, а са специализирани. Такива прегледи за съжаление в региона се осигуряват на 250 километра“, отбеляза д-р Даниела Дариткова. \r\nПроф. Балтов съобщи, че до края на юни месец се предвижда въвеждането на телемедицина за комуникация между лечебните и здравните заведения в България, като центърът ще е в „Пирогов“. \r\n„Идеята ни е да се съберем няколко болници, да се обединим в тази кауза и да направим мрежа, която да позволи една допълнителна сигурност, постоянен контакт между колегите. Инициативата е изцяло наша. Ние работим и ще го направим, а оттук-нататък чрез интернет ще се създаде система. Снимката например идва в Смолян, но тя постъпва и в Пирогов по интернет. Данните - пълни кръвни изследвания, биохимия - всичко може да бъде записано и изпратено. Иска ни се до края на месец юни да сме готови. Оказва се, че ако ние сме център на тази мрежа, трябва да подадем ръка на другите, за да се присъединят към центъра. А това ще стане след като ние си подменим сървърите и получим такава възможност“, обясни професорът. \r\nИзпълнителният директор на МБАЛ – Смолян, д-р Марин Даракчиев подчерта, че областната болница– с действащата информационна система, със системата за трансфер на образи и обмен на данни, може да се присъедини при първа възможност. \r\nМиналата година специалисти от „Пирогов“ са посетили 12 града, тази година Смолян е третият град. Били са във Видин и Сандански, следващата им спирка е Ямбол, Кърджали, Силистра.  \r\nМедиците обещаха, че това няма да е последното им идване в Смолян.", "date": "2019.03.09", "title": "Над 300 деца прегледаха в МБАЛ - Смолян специалисти от „Пирогов“"}
{"url": "http://www.focus-news.net/news/2019/03/09/2632604/1-tv-makedoniya-liderat-na-albanskata-opozitsiya-otreche-da-ima-podkrepata-na-moskva.html", "text": "Лидерът на основната албанска опозиционна партия, Демократическата партия (ДП) Лулзим Баша отхвърли информацията, че обединената опозиция има подкрепата на Москва за решението да се откажат от парламентарните мандати и масовите антиправителствени протести, съобщава македонският телевизионен канал  1 TV . \r\n„Това е смешно. Тази пропаганда напомня на пропагандата на Енвер Ходжа. Младите хора може и да не си спомнят. Когато нищо друго не се случи, се намира външен враг, който поддържа вътрешния противник. И сега, в този случай, тези, които са измислили това, все едно идват от времето на Енвер Ходжа“, каза Баша. \r\nТой добави, че той се счита за най-европейския човек в Албания. \r\n„Що се отнася до Лулзим Баша, що се отнася до мен, аз съм най-проевропейският политик, който Албания има днес. Може би утре ще има някой друг проевропейски повече от мен, но досега няма по-голям европейски политик от мен. Еди Рама е този, който приветства руските олигарси в офиса си, албанския петрол го даде на руснаците. Путин, няма по-добра инвестиция от Еди Рама“, каза Баша. \r\nТой обвини министър-председателя Рама, че \"унищожава демокрацията в страната, както и за регионалния план за разделянето на Косово\". \r\n„Вучич и Рама се справят толкова добре, че не е необходимо да се инвестира в друг политически фактор. Очевидно е, че няма нужда да се инвестира в Лулзим Баша, който е световно известен със своите европейски и северноатлантически възгледи“, заяви Баша.  Юлиян Марков", "date": "2019.03.09", "title": "„1 ТV“ (Македония): Лидерът на албанската опозиция отрече да има подкрепата на Москва"}
{"url": "http://www.focus-news.net/news/2019/03/09/2632621/blagoevgrad-430-gimnastichki-ot-stranata-i-chuzhbina-uchastvat-vav-vtoriya-mezhdunaroden-turnir-po-hudozhestvena-gimnastika-golden-pirin-cup.html", "text": "Официално бе открит Втори международен турнир по художествена гимнастика „Golden Pirin Cup” в зала „Скаптопара“ в Благоевград, съобщиха от пресцентъра на  Общината . В турнира участие взимат 430 грации от 15 спортни клуба от страната. В Благоевград пристигнаха грации от „Левски“, „Левски-Илияна“, „Левски-плюс“, ЦСКА, както и по-нови клубове като „Море“-Несебър, „Брилянт“ - Пловдив, „Велбъжд“ - Кюстендил, „Пирин-ЕМ“ - Гоце Делчев, „Виктория“ - Перник, Отборите на Дупница, „Теа-Денс“. Те ще мерят сили в рамките на два дни, като ще подарят на зрителите много грация, хармония, красота и талант.  Главен съдия на турнира е Камелия Игнатова, която е световна и европейска шампионка от ансамбъл, съдия международна категория и представител на БОК.  Сред официалните гости на събитието бе Румяна Станоева - експерт в направление „Младежки дейности, спорт и туризъм“ в Община Благоевград, която награди участниците от девойки младша възраст категория А.  Връчването на наградите се осъществява непосредствено след  финала на изпълненията на всяка от групите гимнастички. Програмата продължава и утре 10 март /неделя/. \r\nВтори международен турнир по художествена гимнастика „Golden Pirin Cup” се организира съвместно от Община Благоевград, КХГ „Пирин“ и БФХГ.  \r\n През 2018 година турнирът бе признат като първият в историята на художествената гимнастика, който приема толкова много ансамбли.", "date": "2019.03.09", "title": "Благоевград: 430 гимнастички от страната и чужбина участват във Втория международен турнир по художествена гимнастика „Golden Pirin Cup”"}
{"url": "http://www.focus-news.net/news/2019/03/09/2632622/ministar-rumen-porozhanov-ministerstvoto-ne-mozhe-da-izkupuva-i-da-garantira-izkupni-tseni.html", "text": "Министерството не може да изкупува и да гарантира изкупни цени. Това заяви министърът на земеделието, храните и горите Румен Порожанов пред журналисти във Велико Търново, предаде репортер на  Радио „Фокус“ – Велико Търново . По думите му в България все още има мислене сред хората, че някой трябва да реализира продукция и да гарантира цена. „Секторът е огромен. Ние работим с над 100 000 земеделци, които са бенефициенти по помощите. Малките изобщо не се регистрират. Имаме проблеми, както в животновъдството, така и в растениевъдството от гледна точка на възможността да реализират продукция. Все още има мислене, че някой трябва да реализира продукция и да гарантира цена. Конкуренцията е много голяма. Министерството се старае с най-различни инструменти да помогне, но ние не можем да изкупуваме, да предлагаме и гарантираме цени“, посочи Румен Порожанов. Той отбеляза, че важни акценти в работата на Министерството на земеделието, храните и горите са настоящата обща селскостопанска политика и дебатът за бъдещата такава. „Когато говорим за общата селскостопанска политика, България е част от нея. Ние си имаме национални особености и приоритети, които са част от тази политика, допълни министър Порожанов. \r\nНадежда КРЪСТЕВА", "date": "2019.03.09", "title": "Министър Румен Порожанов: Министерството не може да изкупува и да гарантира изкупни цени"}
{"url": "http://www.focus-news.net/news/2019/03/09/2632617/radio-svobodna-evropa-albanskata-opozitsiya-otreche-da-ima-podkrepa-ot-moskva.html", "text": "Лидерът на основната албанска опозиционна партия, Демократическа партия (ДП), Лулзим Баша отхвърли информацията, че обединената опозиция има подкрепата на Москва за решението да се откажат от депутатските мандати и масовите антиправителствени протести, съобщава радио „ Свободна Европа “. \r\nБаша каза, че подобна пропаганда е напомняне за пропагандата от времето на Енвер Ходжа. \r\n„Младите хора може и да не си спомнят. Когато нищо друго не се е случвало, е бил измислян външен враг, който поддържал вътрешния противник. И сега, в този случай, тези, които са измислили това, ми се струват от времето на Енвер“, каза Баша за телевизия Клан. \r\nТой заяви, че Еди Рама е този, който посреща руските олигарси в офиса си, той е дал петрола на руснаците и, че Путин, освен при Еди Рама, няма по-добра инвестиция на друго място. Даде албанския петрол на руснаците.  Превод и редакция : Калоян Пенков", "date": "2019.03.09", "title": "Радио „Свободна Европа“: Албанската опозиция отрече да има подкрепа от Москва"}
{"url": "http://www.focus-news.net/news/2019/03/09/2632626/varna-peshehodets-e-postradal-v-intsident-v-grada-nyama-opasnost-za-zhivota-mu.html", "text": "Пешеходец е пострадал в инцидент във Варна. Това съобщиха за  Радио „Фокус“ – Варна  от „Пътна полиция“. Пострадалият е без опасност за живота. От началото на деня във Варна и областта екипите полицията са обслужили общо 5 пътнотранспортни произшествия. По информация на „Пътна полиция“ при инцидентите са констатирани материални щети. По данни на дежурния диспечер към момента не е постъпвала информация за неработещи светофарни уредби на територията на Варна . \r\nСияна БУХЛАРСКА", "date": "2019.03.09", "title": "Варна: Пешеходец е пострадал в инцидент в града, няма опасност за живота му"}
{"url": "http://www.focus-news.net/news/2019/03/09/2632624/evrodeputatite-ot-gerb-dokazahme-che-sme-silen-otbor-i-mozhem-da-postigame-rezultati.html", "text": "В последните години с колегите работихме в посока да отговорим на конкретните нужди и проблеми на българските граждани. Доказахме, че Европа ни чува, че можем да строим мостове с различните политически семейства в Европейския парламент. Това заяви евродепутатът от ГЕРБ/ЕНП Ева Майдел по време на осмата политическа академия на Жени ГЕРБ, която се провежда във Велико Търново, съобщиха от пресцентъра на  партията . „С колегите от Предприемачи ГЕРБ успях да открия първото информационно бюро, което да подпомага предприемачите при кандидатстването им по европейски проекти. Успяхме да направим звеното популярно и все повече хора търсят помощта на експертите от бюрото“, подчерта Майдел. Освен това тя отчете, че благодарение на работата й бяха намалени таксите по банковите преводи, които до сега бяха много високи и с намаляването им бяха спестени много средства както на гражданите, така и на бизнеса. „Със съмишленици от публичния сектор и бизнеса създадохме и организация за формиране на качествени образование и умения. Посетихме и обучихме млади хора от 10 града за създаване на различни умения. Готови сме да посетим още градове и да подпомогнем развитието на нужните умения у младите хора от останалите региони на страната“, каза още Ева Майдел. \r\nКато най-съществена част от работата си в Европарламента Андрей Новаков отчете усилията, които е положил за увеличаването на бюджета за България от ЕС за следващия програмен период с над 4 млрд. лв. „Това е реалното противодействие на фалшивата новина, която обиколи страната ни, че след 2020 г евросредствата за България ще спрат. Няма да спрат. Напротив – България ще получи повече пари“, подчерта Новаков. Българският евродепутат посочи като друг голям успех, касаещ България, блокирането на пакета „Мобилност“. „Това се случи благодарение на всички колеги, с които положихме огромни усилия. Беше изключително трудно, но успяхме. Защото в следващия мандат на Европарламента може да има други мнозинства и да се постигнат много и различни компромиси“, каза още Новаков. Сред останалите си каузи в Европарламент той посочи работата за малките населени места. „Създадохме първата социална мрежа за села – „Селоводител“. Целта ни беше да покажем красотите и безценните богатства на тези населени места, за да разберат максимално повече хора за тях“, обясни Новаков. \r\nД-р Андрей Ковачев също сподели, че българските евродепутати от ГЕРБ са доказали, че са силен отбор. „Трябва да продължим да пазим Европа и европейските ценности. Не трябва да позволяваме на популистите да застрашат постигнатото до момента във всички сфери на обществения живот. Чрез работата си във външната комисия на парламента се старая да пазя връзките с нашите българи останали извън пределите на страната във вековете назад. Единствения начин това да се преодолее е по пътя на европейската интеграция“, подчерта Ковачев. Той отчете още, че е работил активно и в сферите на миграцията, сигурността и здравеопазването. \r\nЕвродепутатът Емил Радев припомни, че е повел битка с двойния стандарт при храните и напитките. „Здравето на българския народ е приоритет в нашата работа. Затова с колегата Андрей Новаков извоювахме една чисто българска програма и срещу 1,3 млн. евро през тази година юе могат да се правят анализи на храни и напитки и да се подпомагат потребителски организации за завеждането на съдебни искове при констатирани нередности“, обясни Радев. Освен това той коментира, че неприемането на България в Шенген 7 години след изпълняване на всички критерии не е справедливо. „Предприехме множество стъпки. Както и по отношение на механизма за наблюдение над България и Румъния. Не е справедливо да има такъв механизъм само за нашите две, по-справедливо е да се формира общоевропейски стандарт за върховенството на закона и борбата с корупцията, защото проблеми има навсякъде“, подчерта Радев. Той отчете още, че е работил и по проблемите с международните осиновявания, документите на европейските граждани и популяризирането на варненското златно съкровище. \r\nВладимир Уручев разясни пред дамите пот ГЕРБ работата си в комисиите по земеделие и по енергетика в Европейския парламент. Той подчерта, че работи и по две основни каузи. „Липсата на предприемачески дух в малките населени места ме провокира да се заема с тази тема. Радвам се, че в образователните закони започнахме да работим за развитието на този дух и да се създават условия в тази посока. Другата ми кауза е младите хора и навлизането им в земеделския сектор. Това трябва да стане политика за развитие. Не е вярно, че секторът е непривлекателен, защото новите технологии навлизат в селското стопанство и вече се виждат нови прекрасни модернизирани ферми дори в България“, обясни Уручев.", "date": "2019.03.09", "title": "Евродепутатите от ГЕРБ: Доказахме, че сме силен отбор и можем да постигаме резултати"}
{"url": "http://www.focus-news.net/news/2019/03/09/2632611/sergey-stanishev-pes-bsp-imashe-vsichki-osnovaniya-da-napusne-parlamenta.html", "text": "БСП имаше всички основания да напусне парламента. Това каза пред журналисти в Пловдив евродепутатът и лидер на Партията на европейските социалисти (ПЕС) Сергей Станишев, предаде репортер на  Радио „Фокус“ – Пловдив . По думите му има две форми на напускане на парламента. „Едната форма е, когато има „революционна“ ситуация като през февруари 2013 година, или при конкретен скандален акт или действие от страна на управляващи, както беше с промените в изборното законодателство – „на тъмно“, в последния момент и в интерес на управляващите. БСП имаше всички основания да направи това действие. Предстои да се дискутира, както следва оттук нататък. В тази ситуация, в която БСП е извън парламента, е важно да се правят максимален брой действия и консултации с гражданското общество“, коментира Сергей Станишев. Той посочи, че напускането на парламента от БСП е оказало своето въздействие. „Прекият резултат от това напускане е, че ГЕРБ направи крачка назад и обеща да прави промени в изборното законодателство, премахвайки част от скандалните неща. Трябва да преценим дали ще са достатъчни тези промени, които ще направят“, каза още Станишев. \r\nТони МИХАЙЛОВ", "date": "2019.03.09", "title": "Сергей Станишев, ПЕС: БСП имаше всички основания да напусне парламента"}
{"url": "http://www.focus-news.net/news/2019/03/09/2632628/blagoevgrad-skior-e-pochinal-v-ski-zona-bansko-sled-kato-se-e-udaril-v-darvo-naranyavayki-glavata-si.html", "text": "Скиор е починал в Ски зона – Банско след като се ударил в дърво, наранявайки главата си. Това съобщиха за  Радио „Фокус“ – Пирин  от  Планинска спасителна служба (ПСС) в Банско  към БЧК. Инцидентът е станал след 15.00 часа. На място има екипи, които изясняват фактите и обстоятелствата, довели до трагичния инцидент. \r\nЛивия НИНОВА", "date": "2019.03.09", "title": "Благоевград: Скиор е починал в Ски зона – Банско, след като се е ударил в дърво, наранявайки главата си"}
{"url": "http://www.focus-news.net/news/2019/03/09/2632630/kyustendil-prodalzhavat-remontnite-deynosti-na-asfaltovata-nastilka-po-patya-gorna-koznitsa-bobov-dol.html", "text": "Продължават ремонтните дейности на асфалтовата настилка по пътя Горна Козница – Бобов дол. Това съобщиха за  Радио „Фокус” – Кюстендил  от Областно пътно управление – Кюстендил. Водачите на моторни превозни средства трябва да шофират с повишено внимание в района. Поради свличане на земна маса е въведена временна организация на движението в участък от пътя Бобов дол – Жедна. Преминаването при 15 км от пътя трябва да се извършва само в една лента. Мястото е сигнализирано с пътни знаци. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът за трите ограничения е 29 март. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.03.09", "title": "Кюстендил: Продължават ремонтните дейности на асфалтовата настилка по пътя Горна Козница – Бобов дол"}
{"url": "http://www.focus-news.net/news/2019/03/09/2632629/24-info-makedoniya-pendarovski-chaka-politsiyata-da-kazhe-dali-e-bil-sleden.html", "text": "Полицията трябва да предприеме действия по заявлението на Стево Пендаровски към СВР-Скопие и да определи дали е бил следен от някои параструктури. Това е позицията на Пендаровски по вчерашната му жалба до полицията, съобщава македонското електронно издание „ 24 Инфо “. \r\n„Ще изчакаме официалния доклад на полицията, която се занимава с жалбата ми, която вчера подадох в СВР-Скопие. Надявам се, че обществените фигури в страната са защитени и, че органите си вършат работата. Вътрешният министър Оливер Спасовски създаде тези подозрения в края на януари след депутатски въпроси и заяви, че публичните личности се наблюдават. Впечатлението ми е, че аз съм следен, но очаквам, че цялата ситуация ще бъде изяснена скоро, така че да знаем дали всички граждани в страната сме в безопасност“, каза Пендаровски. Превод и редакция : Калоян Пенков", "date": "2019.03.09", "title": "„24 Инфо“ (Македония): Пендаровски чака полицията да каже дали е бил следен"}
{"url": "http://www.focus-news.net/news/2019/03/09/2632620/evrodeputatat-petar-kurumbashev-paketat-mobilnost-pokaza-yasno-na-balgarskite-grazhdani-kakvo-e-znachenieto-na-evropeyskoto-zakonodatelstvo-i-kak-vsichki-balgarski-evrodeputati-mogat-da-se-obedinyat.html", "text": "Пакетът „Мобилност“ показа ясно на българските граждани две неща – какво огромно значение има европейското законодателство и как засяга един транспортен сектор, изхранващ десетки хиляди души, също как всички български евродепутати, независимо от коя политическа сила са, могат да се обединят и да работят в своите политически семейства в защитата на транспортния сектор както в България, така и в Централна и Източна Европа. Това каза пред журналисти в Пловдив евродепутатът от групата на Прогресивния алианс на социалистите и демократите в Европейския парламент Петър Курумбашев, предаде репортер на  Радио „Фокус“ – Пловдив . По думите му, пакетът „Мобилност“ се е превърнал във визитната картичка на всички български евродепутати. „Имаме, доколкото може да се каже, позитивно развитие, че за пореден път темата е отложена. В четвъртък имаше председателски съвет и за пореден път се реши в пленарна зала да не се разглежда тази тема. Вървят слухове, че е възможно определени групи от евродепутати да го внесат като предложение директно в пленарна зала в понеделник, но така или иначе официалното решение е да се разглежда на следващия председателски съвет, който ще бъде на 21 март. Общо взето ни останаха 3 сесии за тази тема – в понеделник, на 21 март и една сесия през април. Нашата позиция е, че след като две от трите досиета не са гласувани от водещата комисия, няма текстове, които да бъдат гласувани в пленарна зала“, коментира евродепутатът Петър Курумбашев. \r\nТони МИХАЙЛОВ", "date": "2019.03.09", "title": "Евродепутатът Петър Курумбашев: Пакетът „Мобилност“ показа ясно на българските граждани какво е значението на европейското законодателство и как всички български евродепутати могат да се обединят"}
{"url": "http://www.focus-news.net/news/2019/03/09/2632631/nimh-nay-visoki-temperaturi-dnes-sa-izmereni-v-plovdiv-25.html", "text": "Най-високи температури днес са измерени в Пловдив, където термометрите са показвали 25°. Това съобщиха за  Агенция „Фокус“  от  Националния институт по метеорология и хидрология (НИМХ) . Във Варна, Карнобат, Бургас и Сандански живакът е скочил до 24 градуса. В Стара Загора, Сливен, Чирпан, Благоевград и Хасково са измерени 23°. \r\nЦветилена СИМЕОНОВА", "date": "2019.03.09", "title": "НИМХ: Най-високи температури днес са измерени в Пловдив – 25°"}
{"url": "http://www.focus-news.net/news/2019/03/09/2632632/inzh-vasiliy-marinkovski-yugozapadno-darzhavno-predpriyatie-globa-ot-500-lv-se-nalaga-na-tozi-koyto-pali-ogan-na-otkrito-na-razstoyanie-100-metra-ot-granitsite-na-gorskite-teritorii.html", "text": "Глоба от 500 лв. се налага на този, който пали огън на открито, на разстояние 100 метра от границите на горските територии. Това каза за  Радио „Фокус“ – Пирин  инж. Василий Маринковски, началник на отдел „Опазване, превенция и защита на държавните горски територии и ползване на дървесина” в Югозападно държавно предприятие. „Същата санкция е и при паленето на огън в горските територии, които са в гората, но извън определените от държавните горски и ловни стопанства места за палене на огън. Пак ще се повторя, но това са символични глоби, защото, ако се съпоставят щетите, които биха нанесли пожарите, са доста по-сериозни“, заяви инж. Маринковски.  \r\nТой добави, че Югозападно държавно предприятие има достатъчно служители, които, освен функциите по опазване на горските територии от посегателства и незаконен дърводобив и лов, съблюдават и за спазване правилата за пожарна безопасност. Инж. Маринковски отбеляза, че пожарите, които са регистрирани на територията на предприятието през тази година са възникнали от нерегламентирано палене на стърнища и почистване на земеделски земи. „Няма пожар, който да е възникнал от палене на огън върху горска територия. Затова нашите служители следят стриктно, но когато пожарът е далеч от горска територия и метеорологичната обстановка не е благоприятна, тоест - духа вятър, няма какво да се направи. Единственото, което можем да направим, е да участваме в гасенето на пожари“, заяви инж. Маринковски. Той посочи, че особено положителен ефект има от телефон 112, защото при всяко едно обаждане може да се реагира незабавно, което намалява щетите от пожарите. \r\nЛивия НИНОВА", "date": "2019.03.09", "title": "Инж. Василий Маринковски, Югозападно държавно предприятие: Глоба от 500 лв. се налага на този, който пали огън на открито, на разстояние 100 метра от границите на горските територии"}
{"url": "http://www.focus-news.net/news/2019/03/09/2632633/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, видимостта е добра. Това съобщиха за  Радио „Фокус“ – Бургас  от Областно пътно управление – Бургас. Няма затворени пътни участъци. Без затруднения се осъществява движението на моторни превозни средства, както по пътищата в областта, така и в районите на възловите кръстовища в областния център. Струпване на автомобили се наблюдава в района на пътен възел „Юг“, по бул. „Стефан Стамболов“ около болницата, както и в района на кръстовището с кръгово движение „Трапезица“ в Бургас. По пътя Бургас – автомагистрала „Тракия“ движението също е интензивно. \r\nМария ПОПЧЕВА", "date": "2019.03.09", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/03/09/2632634/pazardzhik-natovareno-e-dvizhenieto-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на  Радио „Фокус“ – Пазарджик . Повече автомобили се движат в посока Белово. Пътните настилки са сухи. Патрули на „Пътна полиция“ са разположени на изходите на Пазарджик в посока Пловдив и за село Звъничево. \r\nАлбена ЖИЛЕКОВА", "date": "2019.03.09", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2019/03/09/2632625/gazeta-express-kosovo-tachi-sled-sreshtata-s-heyl-kosovo-e-gotovo-za-dialog-sas-sarbiya.html", "text": "Тачи заяви, че по време на съвместна среща на американския пратеник Хейл с косовските лидери, включително председателя на парламента Кадри Весели и премиера Рамуш Харадинай, беше обсъдено текущото политическо развитие в Косово и Западните Балкани, както и сътрудничеството между Косово и САЩ, съобщава в.  Gazeta Express . „Обсъдихме текущото развитие на Западните Балкани, като се фокусирахме върху продължаването на диалога между Косово и Сърбия в този нов импулс, като шанс за постигане на окончателно цялостно споразумение, което би решило всички открити въпроси между нашите страни. Затова, правно обвързващо споразумение, което ще донесе взаимно признаване и ще предостави на Косово място в Организацията на обединените нации, също ще ни позволи да преодолеем положението на непрекъсната враждебност и да допринесем за мира, нормалността и сътрудничеството между нашите страни“, написа Тачи във Facebook. \r\n„Несъгласно с условията на Белград, Косово потвърждава обещанието си, че остава ангажирано за всеобхватен и прозрачен диалог. Ето защо, парламентът на Косово одобри платформата за диалог“, написа Тачи. „Изказахме благодарност за писмата на президента на САЩ Доналд Тръмп и неговата подкрепа за постигането на споразумение, което да балансира интересите на двете страни като независими и суверенни. Но, също така изразихме своята позиция, че статуквото и замразената конфликтна ситуация са неприемливи“, пише Тачи. Превод и редакция : Калоян Пенков", "date": "2019.03.09", "title": "Gazeta Express (Косово): Тачи след срещата с Хейл: Косово е готово за диалог със Сърбия"}
{"url": "http://www.focus-news.net/news/2019/03/09/2632637/sport-lokomotiv-plovdiv-pobedi-dunav-ruse.html", "text": "Локомотив (Пловдив) победи Дунав (Русе) с 4:1 като домакин в мач от 25-ия кръг на Първа лига. С два гола за пловдивчани се отличи Димитър Илиев, а Един Бахтич и Игор Банович добавиха по още един. Исмаил Иса отбеляза почетното попадение за гостите от Русе. Във временното класиране Локомотив заема 8-мо място с 32 точки, докато Дунав се намира на предпоследната 13-та позиция с 19 спечелени точки.", "date": "2019.03.09", "title": "Спорт: Локомотив (Пловдив) победи Дунав (Русе)"}
{"url": "http://www.focus-news.net/news/2019/03/09/2632635/sitel-makedoniya-zaev-ot-marsha-za-zhenite-nyama-zaevizam-a-zavist.html", "text": "Жената не заслужава само вчерашния ден, а 365 дни в годината. Под мотото „Равенство – можем“, днес по улиците на Скопие се проведе маршът на жените от СДСМ, съобщава скопската телевизия „ Сител “. \r\nЛидерът на управляващата партия Зоран Заев заяви, че маршът е за борба за равенство между жените и мъжете. \r\nТой разкритикува опозицията и я обвини, че завижда от успехите на правителството. \r\nПредседателката на женския форум на СДСМ каза, че със своята дейност са показали, че са равни в борбата за демокрация и очаква допълнително увеличаване на броя на жените в политиката. \r\nСветът ще бъде по-добро място за живеене, ако всички сме равни, заяви кандидатът за президент на СДСМ Пендаровски. Той каза, че походът е тласък за равни възможности. Превод и редакция : Калоян Пенков", "date": "2019.03.09", "title": "„Сител“ (Македония): Заев от Марша за жените: Няма заевизъм, а завист"}
{"url": "http://www.focus-news.net/news/2019/03/09/2632636/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta.html", "text": "Нормално и без затруднения се осъществява трафикът на територията на Пловдивска област към момента, съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита в участъка на автомагистрала „Тракия“ в областта. Пътните настилки на територията на областта са предимно сухи и нормално проходими. Остава забранено движението на камиони над 12 тона през прохода Троян-Кърнаре. Забранено остава и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е също движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Повишена опасност от падащи камъни има в района на проходите Козница и Стражата, също по пътищата Бачково-Нареченски бани, Троян-Кърнаре, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив се осъществява нормално и без затруднения към този час. По-засилено автомобилно движение се отчита по булевардите „Христо Ботев“, „Цар Борис III Обединител“, „Руски“, „Васил Априлов“ и „Източен“. Пътните настилки в града са сухи и нормално проходими. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града, заради строително-монтажни дейности. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nТони МИХАЙЛОВ", "date": "2019.03.09", "title": "Пловдив: Натоварено е движението в участъка на автомагистрала „Тракия“ в областта"}
{"url": "http://www.focus-news.net/news/2019/03/09/2632638/blagoevgrad-zabrana-za-dvizhenie-na-tovarni-avtomobili-s-teglo-nad-12-tona-e-vavedena-po-tretoklasen-pat-108-avtomagistrala-struma-selo-ribnik-zaradi-avariyni-remontni-deynosti.html", "text": "Забрана за движение на товарни автомобили с тегло над 12 тона е въведена по третокласен път 108 автомагистрала „Струма“ – село Рибник заради аварийни ремонтни дейности, за срок до 31 юли. Това съобщиха за  Радио „Фокус“ – Пирин  от Областно пътно управление – Благоевград. Въведен е обходен маршрут, който преминава по третокласен път 198 село Дрангово – село Ръждак – град Петрич и обратно. Друго ограничение в област Благоевград, което ще бъде в сила до 30 март, е въведено по главен път Е-79 в участъка Кресна – Долна Градешница в района на км 402+365. Поради извършване на ремонтни дейности на моста на жп линия „София – Кулата“ е забранено преминаването на всички моторни превозни средства. Движението се осъществява по обходен маршрут, който заобикаля съоръжението и се регулира от светофарна уредба. Към момента трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. Няма образували се колони от автомобили. Не са регистрирани тежки пътни инциденти. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nС нормална интензивност се осъществява движението по основните улици и булеварди в Благоевград. Пътните настилки са сухи и нормално проходими, времето е слънчево. В края на почивния ден по-натоварено е движението в района на входните и изходните пътни артерии. Интензивен е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, но не се образуват задръствания. Няма регистрирани тежки пътни инциденти в града. Общественият транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2019.03.09", "title": "Благоевград: Забрана за движение на товарни автомобили с тегло над 12 тона е въведена по третокласен път 108 автомагистрала „Струма“ – село Рибник заради аварийни ремонтни дейности"}
{"url": "http://www.focus-news.net/news/2019/03/09/2632640/predsedatelyat-na-pg-na-gerb-tsvetan-tsvetanov-v-gorna-oryahovitsa-shte-prodalzhavam-da-davam-vsichko-ot-sebe-si-za-da-pomagam-na-mestnata-vlast.html", "text": "Страната днес е стабилна, въпреки че БСП правят всичко възможно, за да създават друго усещане, но това е техният стил на работа. Това каза в Горна Оряховица председателят на ПГ на ГЕРБ и зам.-председател на партията Цветан Цветанов по време на среща с кмета Добромир Добрев и кметове на населени места. Заедно с Цветанов на срещата в Горна Оряховица присъстваха великотърновският кмет и областен координатор на ГЕРБ Даниел Панов и народните представители Клавдия Ганчева и Станислава Стоянова. \r\nКметовете споделиха пред председателя на най-голямата парламентарна група някои инфраструктурни проблеми в населените места. Един такъв много наболял за общината проблем е пътят Първомайци-Поликраище. „Докато беше министър Николай Нанков обеща, че ремонтът ще бъде заложен за 2019 г. От разговорите, които съм провел и с него в качеството му на зам.-министър в момента, и с министърът на регионалното развитие Петя Аврамова получих уверение, че до Великден ще започне рехабилитация на отсечката. Този разход е планиран, парите са предвидени“, съобщи пред представителите на местната власт Цветан Цветанов.  \r\n„Смятам, че през всичките тези години сме се старали да подкрепяме общината. Направиха се сериозни инвестиции по европейски проекти, а когато е факт добрата събираемост на приходите в държавата има възможност да се отпускат и целеви средства на общините“, каза Цветанов, като заяви, че ще продължава да дава всичко от себе си, за да помага на местната власт.  \r\n„Знаем, че в Горна Оряховица БСП засилва своята активност. Имате работа с хора, които няма да се поколебаят да тиражират какви ли не фалшиви новини. Ще правят всичко възможно, за да провокират кметовете на населените места, кмета на общината, съветниците и управлението на страната. Моята молба е да останете концентрирани върху своята работа и резултатите, които трябва да постигаме, за да бъдем полезни на съгражданите си. Най-важното е да стигаме до хората, да продължим редовно да провеждаме срещи, да обясняваме всичко планирано, да припомняме вече свършеното“, призова великотърновският народен представител и председател на ПГ на ГЕРБ Цветан Цветанов. \r\nПред присъстващите горнооряховският кмет инж. Добромир Добрев коментира: „През годините сме видели, че всичко, което е поел като ангажимент г-н Цветанов, е било изпълнявано“. На срещата беше представена скоростната отсечка, която ще свързва Индустриалната зона на Горна Оряховица с АМ \"Хемус\". Участъкът започва след моста на Долна Оряховица в посока Драганово и излиза до края на с. Поликраище в посока Русе. Трасето бе одобрено в края на 2018 г. от АПИ.", "date": "2019.03.09", "title": "Председателят на ПГ на ГЕРБ Цветан Цветанов в Горна Оряховица: Ще продължавам да давам всичко от себе си, за да помагам на местната власт"}
{"url": "http://www.focus-news.net/news/2019/03/09/2632627/ministar-rumen-porozhanov-vav-vrazka-s-ochakvanoto-uvelichavane-na-turistopotoka-za-velikdenskite-praznitsi-shte-se-zasili-kontrolat-po-granitsite-zaradi-riska-ot-razprostranenie-na-afrikanska-chuma.html", "text": "Във връзка с очакваното увеличаване на туристопотока за Великденските празници ще се засили контролът по границите заради риска от разпространение на африканска чума. Това съобщи министърът на земеделието, храните и горите Румен Порожанов пред журналисти във Велико Търново, предаде репортер на  Радио „Фокус“ – Велико Търново . Той посочи, че ще продължи и дезинфекцията. „Отново трябва да засилим контрола за изземване на продуктите, които част от туристите си носят - непреработено свинско месо и сланина, тъй като съществува хипотеза, че с тези продукти може да се пренесе зараза. Така че, туристите са един потенциален източник за допълнителни зарази. Трябва да се направи превенция“, заяви министър Порожанов.  \r\nТой допълни, че другата превантивна мярка, която се прилага и към момента, е таксацията. Предимно такава се извършва в района на Исперих, от където са и последните два случая на умрели животни с африканска чума. „Там преброяването ще се извърши много внимателно, за да се види дали има и други заразени животни, тъй като в този регион имахме и ограничение на лова“, посочи земеделският министър. Той отбеляза, че са предприети всички превантивни мерки във връзка с тези два случая - дезинфекция, унищожаване на животните, огледи от страна на горските и ловните дружинки.  \r\nПо думите на Румен Порожанов оградата по границата е направена навреме – точно преди да първите случаи на африканска чума да стигнат сухоземната ни граница.  \r\nНадежда КРЪСТЕВА", "date": "2019.03.09", "title": "Министър Румен Порожанов: Във връзка с очакваното увеличаване на туристопотока за Великденските празници ще се засили контролът по границите заради риска от разпространение на африканска чума"}
{"url": "http://www.focus-news.net/news/2019/03/09/2632642/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 20 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Бяла – Плевен и пътя Полски Тръмбеш – Дебелец в участъците на територията на област Велико Търново, се осъществява с повишено внимание поради полагане на хоризонтална маркировка за срок до 15 март. \r\nНадежда КРЪСТЕВА", "date": "2019.03.09", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/03/09/2632641/pregled-na-mezhdunarodnite-novini-do-18-chasa-agentsiya-fokus.html", "text": "Турция ще се сблъска със \"сериозни последици\" във военните отношения между Вашингтон и Анкара, ако придобие руските противовъздушни ракетни системи С-400. Това заяви в петък говорителят на американското министерство на отбраната Чарлз Съмърс пред  журналисти, цитиран от  TACC . \r\n„Ако Турция приеме на въоръжение С-400, това ще доведе до сериозни последствия, ако говорим за нашите отношения, военни отношения с тях“, каза той. \r\nСамърс обясни, че покупката на С-400 \"ще се отрази на (продажбата на Анкара на американските противовъздушни ракетни системи „Пейтриът“) и на петото поколение (изтребители) F-35.\" \"Те няма да получат F-35 и „Пейтриът“\", каза говорителят. \r\nВъв вторник заместник-началникът на пресслужбата на Държавния департамент Робърт Паладино заяви, че закупуването на С-400 от Русия от страна на Турция може да доведе до преразглеждане на участието на Анкара в програмата F-35, отхвърляне на други потенциални оръжейни сделки в бъдеще и санкции в съответствие с Американският закон \"За противодействие на враговете на Америка чрез санкции\". В същия ден генерал Къртис Скапароти, главнокомандващ на съвместните въоръжени сили на НАТО в Европа, заяви, че Пентагонът препоръчва F-35 да не се прехвърля в Турция, ако Анкара купи C-400 от Москва. \r\n*** Дейвид Хейл, заместник държавният секретар по политическите въпроси призова Сърбия и Косово да спрат взаимно да се провокират и да подновят преговорите, насочени към нормализиране на отношенията, съобщава радио  “Свободна Европа . \r\nНа 8 март Хейл призова  Косово да оттегли 100-процентовите си мита за сръбските стоки, за да позволи на преговорите, водени от Европейския съюз между двете страни, да започнат отново. \r\n\"Съединените щати призовават за премахване на митата, прекратяване на взаимните провокации и възобновяване на диалога\", написа Хейл в социалната мрежа „Туитър“ на сръбски език от американското посолство в Белград. \r\nТой написа това след като се срещна със сръбския президент Александър Вучич в Белград и преди да се срещне  с косовските лидери в Прищина на 9 март. \r\nПрез 2013 г. Прищина и Белград поеха ангажимент за подпомаган от ЕС диалог, предназначен за разрешаване на всички нерешени въпроси, но напредъкът, който е отбелязан оттогава е малък, коментира радиостанцията. \r\nВучич многократно е заявявал, че Сърбия няма да възобнови преговорите с Косово, докато не бъдат премахнати наказателните вносни мита. Прищина настоява Сърбия напълно да признае независимостта й и да спре усилията си да блокира присъединяването на Косово към ООН и други международни организации. На 6 март косовският парламент прие платформа за преговори с 12 точки, която предвижда взаимно признаване между Сърбия и Косово, като същевременно запазва сегашните граници между двете страни. \r\nВучич каза на Хейл, че платформата на Косово \"означава решение на Прищина да спре диалога с Белград\", защото не оставя място за компромис, според изявление на сръбския президентски офис. \r\nВ реч по-късно на 8 март Вучич нарече платформата за преговори на Косово \"ултиматум\", целящ да „унизи Сърбия\". \r\n\"Никога няма да се съглася с това. С тези, които не искат преговорите, няма преговори и няма да има преговори\", заяви Вучич. \r\n*** Демонстрантите от „жълтите жилетки“ блокираха в събота в Париж моста „Йена“, водещ към Айфеловата кула, съобщи кореспондентът на  TACC . \r\nДве групи демонстранти са седнали на асфалта на входовете към моста и така блокират движението. Демонстрантите носят знаме с надпис \"За социална и климатична справедливост - една битка\".  \r\nПредишната вечер „жълтите жилетки“ се опитаха да направят лагер в близост до  Айфеловата кула - на Марсово поле, но полицията е осуетила планът им. \r\nВ Париж, Страсбург, Лил и други френски градове в събота днес се провежда 17-ият ден на национални протести. В столицата организаторите обявиха един митинг и три шествия В момента около 300 души са се събрали в близост до Триумфалната арка. \r\nРедът в столицата се осигурява от 20 полицейски и жандармерийски части. Резиденцията на президента и на министър-председателя на Франция, Елисейския и Матиньонския дворец, са силно охранявани. \r\n*** Лаура Кьовеши, бивш главен прокурор на Националната антикорупционна дирекция на Румъния (НАД), бе обвинена в четвъртък, 7 март,за втори път, след няколко часа изслушвания в новия отдел за разследване на магистрати, пише румънското англоезично издание  Romania Insider . \r\nКьовеши е обвинена в несправедливи репресии и участие в организирана престъпна група в рамките на НАД по дело, в което са обвинени и двама бивши прокурори от НАД в Плоещ, Мирча Негулеску и Лучан Оня. \r\nКьовеши заяви, че този нов случай срещу нея е просто още една фаза от кампанията за тормоз срещу нея. Тя добави, че прокурорите на отдела за разследване на магистрати не уважават правата й, тъй като са й повдигнали обвинение по това дело, без да й позволят адвокат или пък да види документите, въз основа на които е обвинена. Тя също така заяви, че не е извършила нито едно от престъпленията, за които е била обвинена. \r\nКьовеши добави, че новият отдел я е призовал за изслушвания по друго дело, по което е обвинена по-рано тази година във връзка с екстрадирането на лице, осъдено за измама. \r\nБившият ръководител на НАД заяви, че неотдавнашните разследвания, насочени срещу нея, са свързани с нейната кандидатура за позицията на главния европейски прокурор. Румънското правителство лобира в чужбина, за да предотврати назначаването на Кьовеши. \r\n*** Американският държавен секретар по политическите въпроси Дейвид Хейл, който е на посещение в Косово събота, изключи всички спекулации, че отношенията на Косово и САЩ охладняват, пише англоезичното издание на базирания в Прищина вестник  Gazeta Express . \r\nДейвид Хейл, след среща в събота с косовския президент Хашим Тачи, председателя на парламента Кадри Весели и премиера Рамуш Харадинай, даде интервю пред  три медии в Косово, Gazeta Express , Koha Ditore и Kossev . Интервюто е било съсредоточено  върху диалога между Косово и Сърбия, който според г-н Хейл трябва да бъде завършен с „взаимно признаване между двете страни“. \r\nВ интервюто Хейл е заявил, че Косово и Сърбия трябва да се споразумеят, като САЩ ще подкрепят процеса на диалог. Високопоставеният американски дипломат каза, че Вашингтон и ЕС като цяло имат обща позиция за решаване на проблемите между Косово и Сърбия. \r\nGazeta Express съобщава, че заместник-секретарят Хейл не коментира спекулациите, започнали наскоро, че според съобщенията американската армия ще се оттегли от Косово, ако правителството на Косово продължава да се противопоставя на призива на САЩ за премахване на митата върху сръбските стоки и възпрепятства диалога със Сърбия.добавяйки  че ангажиментът на САЩ към Косово е непроменен. „Нищо не се е променило в нашия ангажимент ,“ е казал Хейл. \r\n***  Премиерът и лидер на СДСМ съобщи, че ще се срещне с председателя на ВМРО-ДПМНЕ Християн Мицкоски утре в 20 ч., предава скопската телевизия „ Сител “. \r\nПредстоящите президентски избори, реформите и всичко, което е в интерес на държавата, както каза Заев, ще бъдат темите на утрешната среща. \r\nНа въпрос защо лидерите на основните албански партии не участват в срещата, Заев подчерта, че няма нужда от формат с повече политически партии за тази среща. \r\n„За мен е важно да обсъждаме предстоящите президентски избори, процеса на европейска интеграция на страната ни, защото дори и този към НАТО все още не е приключил. Следва ратификацията, нека направим всичко възможно през юни, за да получим дата за започване на преговорите с ЕС. Това са важни неща“, каза Заев, като добави, че ще говори като премиер и председател на основната политическа партия с ръководителя на опозицията по тези теми, защото вярва в съвместната отговорност преди историческите решения, които страната ни трябва да вземе. \r\nЗапитан дали кандидатът за президент Стево Пендаровски е в безопасност, като се има предвид, че той заяви, че го следят определени служби, Заев подчерта, че Пендаровски е в безопасност. Смятам, че всички граждани на Република Северна Македония трябва да се чувстват в безопасност, каза премиерът. \r\n*** Лидерът на основната албанска опозиционна партия, Демократическата партия (ДП) Лулзим Баша отхвърли информацията, че обединената опозиция има подкрепата на Москва за решението да се откажат от парламентарните мандати и масовите антиправителствени протести, съобщава македонският телевизионен канал  1 TV . \r\n„Това е смешно. Тази пропаганда напомня на пропагандата на Енвер Ходжа. Младите хора може и да не си спомнят. Когато нищо друго не се случи, се намира външен враг, който поддържа вътрешния противник. И сега, в този случай, тези, които са измислили това, все едно идват от времето на Енвер Ходжа“, каза Баша. \r\nТой добави, че той се счита за най-европейския човек в Албания. \r\n„Що се отнася до Лулзим Баша, що се отнася до мен, аз съм най-проевропейският политик, който Албания има днес. Може би утре ще има някой друг проевропейски повече от мен, но досега няма по-голям европейски политик от мен. Еди Рама е този, който приветства руските олигарси в офиса си, албанския петрол го даде на руснаците. Путин, няма по-добра инвестиция от Еди Рама“, каза Баша. \r\nТой обвини министър-председателя Рама, че \"унищожава демокрацията в страната, както и за регионалния план за разделянето на Косово\". \r\n„Вучич и Рама се справят толкова добре, че не е необходимо да се инвестира в друг политически фактор. Очевидно е, че няма нужда да се инвестира в Лулзим Баша, който е световно известен със своите европейски и северноатлантически възгледи“, заяви Баша. \r\n***  Вашингтон и Брюксел подготвят стратегия за противопоставяне на Русия на Балканите, заяви заместник държавният секретар на САЩ за Европа и Евразия Матю Палмър, съобщава македонското електронно издание „ 24 Инфо “. \r\nПалмър обяви, че Съединените щати са заинтересовани да запазят стабилността в региона, докато Русия иска само „да внесе хаос“. \r\nПо време на посещението си в Хърватия, според Bloomberg, той е заявил, че Русия усилено се опитва да наруши споразумението, което наскоро постигнаха Гърция и Северна Македония, както и да „разгневи“ сърбите в Босна и Херцеговина. \r\n„Докато САЩ и нашите партньори искат мир, основан на закони и прозрачност, Москва желае хаос и недоверие“, добави заместник-държавният секретар на САЩ. \r\nТой отново подчерта, че САЩ искат Косово да премахне митата за продукти от Сърбия, така че диалогът с Белград да може да започне отново.", "date": "2019.03.09", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/03/09/2632644/predstoyashti-sabitiya-v-stranata-za-10-mart-agentsiya-fokus.html", "text": "*** \r\nОт 15.00 часа на „Дондуков“ 2 президентът Румен Радев ще удостои президента на Световния еврейски конгрес с орден „Стара планина“ първа степен. \r\n*** \r\nОт 11.00 часа от храм „Св. София“ ще тръгне Шествие на толерантността и единението на българския народ „Заедно за България. Заедно за Европа“. От 11.30 часа пред сградата на Народното събрание председателят на парламента Цвета Караянчева ще се включи в шествието. Тя ще произнесе слово на церемонията пред Паметника на спасението и ще поднесе цветя. От 17.00 часа в Централната Софийска синагога ще се състои заключителната церемония по повод Деня на спасението на българските евреи. Председателят на БСП - София Калоян Паргов с членове на Изпълнителното бюро на Градската организация, народни представители и общински съветници от социалистическата партия също ще се включат в Шествието и заключителната церемония.  \r\n*** \r\nОт 11.00 часа в парк „Борисова градина“ (лятна сцена) ще се проведе благотворително спортно събитие „Баба Марта бързала 5“.  \r\n*** \r\nОт 11.00 часа до 17.00 часа в Глаукомния кабинет на IV-я етаж на Клиниката по очни болести на УМБАЛ ,,Александровска” ще се провеждат безплатни консултативни прегледи за глаукома, без направление по здравна каса по повод Световната седмица за превенция на глаукомата \r\n*** \r\nОт 12.00 часа на площадката пред Руския културно-информационен център ще се състои „Широка Масленица“ – програма за възрастни и деца. \r\n*** \r\nОт 12.00 часа до 17.00 часа от Литературен клуб „Перото” ще бъде излъчено предаването на БНТ – Библиотеката”. \r\n*** \r\nОт 17.00 часа до 19.00 часа в литературен клуб „Перото“ ще се състои детски концерт на „Хайлайт академи“.  \r\n*** \r\nОт 18.00 часа в храм „Св. вмца Неделя“ ще бъде отслужена Архиерейска вечерня с чина на взаимното опрощение.  \r\n*** \r\nВ кино „Люмиер Лидл“ ще бъдат показани пет филма от програмата „София Филм Фест“ -  „Гордън и Пади” от 11.00 часа, „Далеч от брега” от 13.30 часа, „Безмълвно сърце” от 16.00 часа, „Живи комини” от 18.00 часа, както и „Свидетелите на Путин” от 20.45 часа.  \r\n*** \r\nВ 10.30 часа от ул. „Булаир“ ще започне кукерско карнавално шествие.  \r\n*** \r\nВ Зала „Скаптопара“ ще се проведе Международен турнир по художествена гимнастика.  \r\n*** \r\nОт 09.30 часа в храм „Св. Николай“ ще бъде отслужена Архиерейска света Литургия.  \r\n*** \r\nОт 19.00 часа в Държавната опера Тони Димитрова ще представи проекта „Моите неизпратени писма“ с концерт. \r\n*** \r\nОт 10.00 часа пред Паметника на благодарността в градинката на Археологическия музей-Варна евреи отдават почит на спасителите си. \r\n*** \r\nОт 11.00 часа в зала 1 на Фестивалния комплекс ще се състои безплатен детски концерт „Оркестърът и танците“. \r\n*** \r\nОт 12.00 часа в Соцалната Чайна ще се състои ежегодният Благотворителен обяд на PTPI \"Делфините\". \r\n*** \r\nОт 19.00 часа ще започнат ритуалите по случай Сирни Заговезни. В кварталите „Каменица“ и „Чепино“ ще бъдат запалени празнични огньове. \r\n*** \r\nОт 11.00 часа до 13.00 часа в Туристически комплекс „Акве Калиде“ ще се проведе ден от поредицата за детско творчество „Арт-И-Факти“. \r\n*** \r\nОт 11.00 часа в Държавния куклен театър „Дора Габе“ ще се състои куклен спектакъл „Косе Босе“.  \r\n*** \r\nОт 15.30 часа в началото на пешеходната зона на бул. „25 септември“ (Стара къща) ще се състои кукерско шествие. \r\n*** \r\nОт 16.00 часа на АЕМО „Старият Добрич“ до Часовниковата кула ще се проведе възстановка на ритуали, свързани със Сирни Заговезни.  \r\n*** \r\nОт 11.00 часа в Етнографския комплекс ще се състои възстановка на традиционни обреди и обичаи, свързани с българския празник Сирни Заговезни.  \r\n*** \r\nОт 09.00 часа пред храм „Успение Богородично“ ще се проведе втори мирен и всеопрощаващ протест в подкрепа на отец Ангел Кочев.  \r\n*** \r\nОт 11.00 часа в двора на Регионален исторически музей ще бъдат  пресъздадени  обичаите Сирни Заговезни и Масленица с участието на Северняшки ансамбъл за народни песни и танци „Иван Вълев“, Дружество на рускоговорящите „Възход“ и НУ „Христо Ботев”. \r\n*** \r\nВ  10.30 часа пред Паметника на благодарността в Дондуковата градина ще се състои  митинг-поклонение по повод 76 години от спасяването на пловдивските евреи.  \r\n*** \r\nВ 15.00 часа на откритата сцена „Ядрото“ в кв. „Капана“ ще се проведе съвместно честване на българската, руската и арменската общности на празника Сирни Заговезни.  \r\n*** \r\nОт 18.00 часа в митрополитски храм „Св. Марина” Пловдивският митрополит Николай ще оглави Архиерейска вечерня с чина на взаимното опрощение. \r\n*** \r\nОт 18.00 часа в залата на Народно читалище „Просвета 1888” ще се проведе маскарад за Сирни Заговезни.  \r\n*** \r\nОт 10.00 часа на площада в селото ще се състои 44- ти празник на кукерите и маските.  \r\n*** \r\nОт 11.00 часа в салона на Държавния куклен театър ще се играе постановката „Мартенска приказка“.  \r\n*** \r\nОт 11.00 часа в Кукления театър ще се играе спектакълът „Неродена мома“.  \r\n*** \r\nОт 11.00 часа ще се състои Празник на село Старозагорски минерални бани.  \r\n*** \r\nОт 17.30 часа ще започне Празник на село Стрелец.  \r\n*** \r\nОт 19.00 ч. в района на бившата автогара в Чепеларе ще се проведат традиционните пустове в Чепеларе за Сирни заговезни. \r\n*** \r\nОт 17.00 часа ще започне програмата за Сирни Заговезни в НЧ „Развитие-1926“ в село Стража. След 18.00 часа ще бъде запален традиционният огън и ще се проведе състезание „въртене на оратник“.", "date": "2019.03.09", "title": "Предстоящи събития в страната за 10 март (Агенция „Фокус“)"}
{"url": "http://www.focus-news.net/news/2019/03/09/2632643/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 18.00 часа. Това съобщиха от  ГД \"Гранична полиция\" .", "date": "2019.03.09", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2019/03/09/2632646/varna-41-litsa-sa-preminali-v-imunizatsionniya-kabinet-prez-izminalata-sedmitsa.html", "text": "41 лица са преминали в имунизационния кабинет през изминалата седмица. Това съобщиха за  Радио „Фокус“ – Варна  от Регионалната здравна инспекция (РЗИ).  За периода от 1 до 7 март са проведени 25 имунизации. С ваксина против жълта треска са обхванати 13 лица. В кабинета за анонимно и безплатно консултиране за СПИН (КАБКИС) са преминали и изследвани 11 лица. \r\nВъв Варна и областта са регистрирани 23 случая на чревни инфекции срещу 24 от предходната седмица. През настоящите дни чревните инфекции са представени от 18 ентероколита, 4 колиентерита и 1 вирусен хепатит. При ентероколитите се наблюдава намаляване на заболелите, спрямо регистрираните през предходната седмица. За периода от 1 до 7 март случаи на салмонелоза и дизентерия не са регистрирани във Варна и областта. Не са отчетени и вирусни и бактериални менингити и менингоенцефалити. \r\nЗа посочения период  са регистрирани 3 случая на ламблиоза, спрямо един от предходната седмица. Няма регистрирани  ухапани от кърлежи и случаи на заболяване от Лаймска борелиоза. \r\nСияна БУХЛАРСКА", "date": "2019.03.09", "title": "Варна: 41 лица са преминали в имунизационния кабинет през изминалата седмица"}
{"url": "http://www.focus-news.net/news/2019/03/09/2632645/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nТемпературите са в интервала от  9° до 25°. Времето над страната е предимно ясно. \r\nВятър духа в областите: Бургас, Варна и Плевен. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Ограничения за товарни автомобили :   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Пазарджик: \r\nДо 31.05.2019 г. движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното в посока София, поради ремонтни дейности на платното в посока Бургас. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления : \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\n\t\t\t   Движение с повишено внимание по път Полски Тръмбеш - Дебелец в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движение с повишено внимание по път Менгишево – Плъстина от км 0+000 до км 3+247 поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г.  Опасност от падащи камъни : Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.09", "title": "Актуална пътна обстановка"}
{"url": "http://www.focus-news.net/news/2019/03/09/2632623/24-info-makedoniya-sasht-i-evropeyskiyat-sayuz-podgotvyat-strategiya-za-borba-sreshtu-rusiya-na-balkanite.html", "text": "Вашингтон и Брюксел подготвят стратегия за противопоставяне на Русия на Балканите, заяви заместник държавният секретар на САЩ за Европа и Евразия Матю Палмър, съобщава македонското електронно издание „ 24 Инфо “. \r\nПалмър обяви, че Съединените щати са заинтересовани да запазят стабилността в региона, докато Русия иска само „да внесе хаос“. \r\nПо време на посещението си в Хърватия, според Bloomberg, той е заявил, че Русия усилено се опитва да наруши споразумението, което наскоро постигнаха Гърция и Северна Македония, както и да „разгневи“ сърбите в Босна и Херцеговина. \r\n„Докато САЩ и нашите партньори искат мир, основан на закони и прозрачност, Москва желае хаос и недоверие“, добави заместник-държавният секретар на САЩ. \r\nТой отново подчерта, че САЩ искат Косово да премахне митата за продукти от Сърбия, така че диалогът с Белград да може да започне отново. Превод и редакция : Калоян Пенков", "date": "2019.03.09", "title": "„24 Инфо“ (Македония): САЩ и Европейският съюз подготвят стратегия за борба срещу Русия на Балканите"}
{"url": "http://www.focus-news.net/news/2019/03/09/2632647/pazardzhik-praznichen-ogan-shte-bade-zapalen-po-sluchay-sirni-zagovezni-vav-velingrad.html", "text": "Празничен огън по традиция ще бъде запален по случай Сирни заговезни във Велинград, съобщиха от  общинската администрация  . Тази година Сирни Заговезни – Прошки e на 10 март. Празникът е винаги в неделя и се променя спрямо Великден. На този ден по-младите си вземат прошка от по-старите, деца от своите родители, и всеки който иска да му се прости. Характерен обичай във Велинград, на този празник е запалването на огън, наричан Сирнишки или Гаганица. Тази година ритуалите и в двата квартала ще започнат от 19:00 часа. В квартал Каменица, с празнична програма на съставите при НЧ „ Васил Левски 1904“, празничния огън ще бъде запален в махала „Орището”, а в кв. Чепино пред хотел „Клептуза“ с участието на оркестър „Якоруда”. Община Велинград напомня на всички граждани, че нерегламентираното изгаряне на автомобилни гуми, отработени масла и синтетични материали е забранено. При горенето им се  отделят вредни емисии с висока концентрация на диоксини и фурани, което води до значително замърсяване на атмосферния въздух. „Нека всички граждани да празнуваме разумно, без да вредим на здравето си и да не замърсяваме околната среда“, призоваха от общинската администрация.", "date": "2019.03.09", "title": "Пазарджик: Празничен огън ще бъде запален по случай Сирни заговезни във Велинград"}
{"url": "http://www.focus-news.net/news/2019/03/09/2632649/varna-mladezhi-dobrovoltsi-organizirat-blagotvoritelen-obyad-v-pomosht-na-13-godishno-momichentse.html", "text": "Младежи-доброволци организират благотворителен обяд в помощ на 13-годишно момиченце. Това каза за  Радио „Фокус“ – Варна  Габриела Чанова, ПР на „Делфините“. Тази неделя, от 12 часа в Соцалната Чайна - Варна ще се състои ежегодният Благотворителен обяд на PTPI „Делфините“ Варна , съвместно с Център за настаняване от семеен тип (ЦНСТ) „Изгрев“ и Фондация „Деца на Балканите“.  Инициаторите поясниха, че събраните средства от събитието са предназначени за лечението на 13-годишната Лили от ЦНСТ „Владиславово, която е подложена на множество операции и е в тежко физическо състояние. На събитието всички желаещи, освен да се насладят на домашно приготвен обяд от доброволци и ентусиасти, ще могат да закупят и ръчно изработени чанти, ушити от децата на ЦНСТ Изгрев, допълват от младежката организация. \r\nСияна БУХЛАРСКА", "date": "2019.03.09", "title": "Варна: Младежи-доброволци организират благотворителен обяд в помощ на 13-годишно момиченце"}
{"url": "http://www.focus-news.net/news/2019/03/09/2632650/sport-bayern-pobedi-volfsbug.html", "text": "Байерн (Мюнхен) победи Волфсбург с 6:0 като домакин в мач от 25-ия кръг на Бундеслигата. След този мач Байерн пое лидерството във временното класиране с 57 точки, колкото има и втория Борусия (Дортмунд), но е с по-добра голова разлика от основния си конкурент. Роберт Левандовски вече има 197 гола и стана най-резултатния чужденец в историята на германското първенство. В следващия кръг Байерн е домакин на Майнц, а Борусия гостува на Херта.", "date": "2019.03.09", "title": "Спорт: Байерн победи Волфсбуг"}
{"url": "http://www.focus-news.net/news/2019/03/09/2632651/plovdiv-119-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-prez-poslednata-sedmitsa.html", "text": "119 проверки по спазване на забраната за тютюнопушене са извършили здравните инспектори през последната седмица. Това показва справка на  Радио „Фокус“ – Пловдив   в сайта на Регионалната здравна инспекция (РЗИ). Проверени са 41 заведения за обществено хранене, 23 открити и 34 закрити обществени места, както и 21 детски и учебни заведения. Здравните инспектори са издали 8 предписания за установени нарушения. През изминалата седмица са постъпили четири жалби от граждани и институции. Извършени са също 64 проверки по текущ контрол.", "date": "2019.03.09", "title": "Пловдив: 119 проверки по изпълнение на забраната за тютюнопушене са извършили здравните инспектори през последната седмица"}
{"url": "http://www.focus-news.net/news/2019/03/09/2632639/tass-konstitutsionniyat-sad-na-moldova-potvardi-rezultatite-ot-parlamentarnite-izbori.html", "text": "Конституционният съд на Молдова потвърди резултатите от парламентарните избори на 24 февруари и мандатите на избраните депутати, съобщава агенция  ТАСС . \r\nТова съобщи председателят на Конституционния съд Михай Поалелунги след приключването на заседанието, което разглежда окончателния доклад за резултатите на Централната избирателна комисия. Превод и редакция : Калоян Пенков", "date": "2019.03.09", "title": "ТАСС: Конституционният съд на Молдова потвърди резултатите от парламентарните избори"}
{"url": "http://www.focus-news.net/news/2019/03/09/2632655/the-times-of-israel-protestirashti-vav-vashington-iskat-smyana-na-rezhima-v-iran.html", "text": "Стотици хора излязоха във Вашингтон с искане за смяна на режима в Иран и осъждане на „зверствата срещу народа“ от управлението в Техеран, пише в.  Times Of Israel . \r\nПротестиращите махаха с ирански флагове, като скандираха за „промяна на режима сега“, някои държаха портрети на Мариам Раджави, лидер на „Народните муджахидини“, забранена в страната иранска групировка. \r\n„Режимът в Иран извършва толкова много жестокости към народа. Иран като цяло е бил разрушен от този режим“, каза Майкъл Паси, ирано-американски инженер. \r\n„Има много екзекуции, много мъчения и много износ на тероризъм от този режим“, твърди той. \r\n„Искаме разделение между религията и държавата“, добави Мина Ентезари, дизайнер от Аризона, която е била политически затворник в продължение на седем години в Иран. „Искаме свобода за хората“. \r\nАдминистрацията на американския президент Доналд Тръмп последователно обвинява Иран в липсата на свободи и за неговото „дестабилизиращо“ влияние върху Близкия изток. \r\nТой е твърд противник на Ислямската република и възстанови тежките икономически санкции, но Вашингтон настоява, че не действа за смяна на режима, а само за промяна в политиката на Иран в области, включително разработването на ракети и подкрепата за военни групировки. \r\n„Аз съм на 100% зад политиката на президента Тръмп“, каза Паси. „Единственият език, който този ирански режим разбира, е език на сила“.  Превод и редакция : Калоян Пенков", "date": "2019.03.09", "title": "The Times Of Israel: Протестиращи във Вашингтон искат „смяна на режима“ в Иран"}
{"url": "http://www.focus-news.net/news/2019/03/09/2632656/targovishte-obshtoselski-praznik-sirni-zagovezni-organizirat-v-selo-strazha.html", "text": "Общоселски празник Сирни Заговезни организират в селото на 10 март. Това съобщиха от  НЧ „Развитие-1926“ . Програмата ще започне от 17.00 часа с изпълнения на оркестър „Веселие“. От 17.30 часа ще бъдат наградени участниците в Националния конкурс за кукерска маска и тематична рисунка „Да изгоним злото от селото“. След 18.00 часа ще бъде запален традиционният огън и ще се проведе състезание „въртене на оратник“. В програмата ще се включат със свои изпълнения фолклорни групи от с. Троица, община  Велики Преслав. Празникът ще завърши със заря.", "date": "2019.03.09", "title": "Търговище: Общоселски празник Сирни Заговезни организират в село Стража"}
{"url": "http://www.focus-news.net/news/2019/03/09/2632657/predstoyashti-mezhdunarodni-sabitiya-za-10-mart-agentsiya-fokus.html", "text": "***  Митинг срещу цензурата в интернет  \r\n***  Премиерите на Полша, Унгария, Чехия и Словакия отбелязват годишнини от членството в НАТО \r\n***  Парламентарни избори в Северна Корея \r\n***  60-та годишнина от въстанието на Тибет срещу китайското управление \r\n***  Президентът Андрес Мануел Лопес Обрадор отбелязва 100 дни на власт \r\n***", "date": "2019.03.09", "title": "Предстоящи международни събития за 10 март (Агенция \"Фокус\")"}
{"url": "http://www.focus-news.net/news/2019/03/09/2632652/afp-15-zhertvi-sled-ataka-v-noshten-klub-v-meksiko.html", "text": "Най-малко 15 мъже са загинали след стрелба в нощен клуб в централно Мексико, съобщи прокуратурата, предава  AFP . \r\nОще четирима души са пострадали, заяви говорителят на прокуратурата Хуан Хосе Мартинез. \r\nНощният клуб се намира в щата Гуанахуато, където властите започнаха операция срещу престъпни банди, свързани с кражби на гориво. Превод и редакция : Калоян Пенков", "date": "2019.03.09", "title": "AFP: 15 жертви след атака в нощен клуб в Мексико"}
{"url": "http://www.focus-news.net/news/2019/03/09/2632654/sliven-zapochna-podavaneto-na-zayavleniya-za-uchastie-v-darzhavnite-zrelostni-izpiti.html", "text": "Започна подаването на заявления за участие в държавните зрелостни изпити, съобщиха от  Регионалния инспекторат по образованието  в Сливен. Бъдещите зрелостници ще трябва да направят това до 18 март. \r\nМатурата по български език и литература е на 2 май, а по избираем предмет – на 23 май. В документите си учениците трябва да посочат предмета, по който ще положат втория задължителен зрелостен изпит. И тази година могат да избират между 13 предмета – математика, география и икономика, биология и здравно образование, история и цивилизация, физика и астрономия, химия и опазване на околната среда, философски цикъл, английски език, немски език, френски език, руски език, италиански и испански език. \r\nИзпитите по желание ще се проведат  от 28 до 31 май. Броят на допуснатите до матурите ще бъде ясен до 17 май.", "date": "2019.03.09", "title": "Сливен: Започна подаването на заявления за участие в държавните зрелостни изпити"}
{"url": "http://www.focus-news.net/news/2019/03/09/2632653/nimh-utre-vremeto-shte-e-slanchevo-kato-oblachnostta-shte-e-promenliva-i-chesto-namalyavashta.html", "text": "Утре времето ще е слънчево, като облачността ще е променлива и често намаляваща. Това съобщи за  Агенция „Фокус”  дежурният синоптик Анна Дякова от  Националния институт по метеорология и хидрология (НИМХ) . През нощта само на отделни места в Северна България ще превали краткотраен дъжд. Утре ще духа умерен, в Дунавската равнина и на места в Горно-тракийската низина временно до силен запад-северозападен вятър, който привечер ще отслабне. Температурите ще са почти без промяна - минималните между 4° и 9°, максималнитe - между 17° и 22°. Атмосферното налягане слабо ще се понижи, но ще остане по-високо от средното за месеца.   \r\nНад Черноморието ще има променлива облачност, намаляваща до слънчево. Максималните температури ще са 17°-22°. Температурата на морската вода е 7-8°. Вълнението на морето ще бъде 2-3 бала.  \r\nНад планините облачността ще е променлива, с повече слънце над Рило-Родопския масив. Ще духа умерен до силен вятър от запад-северозапад.  Максималната температура на 1200 метра ще бъде около 12°, на 2000 метра - около 5°. \r\nВ понеделник облачността ще се увеличава и вплътнява, към вечерта в крайните северозападни райони ще завали дъжд. Дневните температури слабо ще се понижат; сутрешните ще са високи - между 5° и 10°. През нощта срещу вторник и във вторник валежите ще обхванат цялата страна. От северозапад, впоследствие в източната половина от страната от североизток, с усилване на вятъра, ще нахлува доста по-студен въздух и температурите бързо и значително ще се понижат. По високите полета на Западна България, в Предбалкана, в североизточните райони дъждът ще премине в сняг. В останалите райони ще вали дъжд. Валежите временно ще са интензивни, има повишена вероятност на места да са значителни. До сутринта в сряда в повечето райони малежите ще спрат и в сряда през деня ще са само на отделни места в южните райони. Вятърът ще отслабне, сутринта ще е по-студено, дневните температури слабо ще се повишат.", "date": "2019.03.09", "title": "НИМХ: Утре времето ще е слънчево, като облачността ще е променлива и често намаляваща"}
{"url": "http://www.focus-news.net/news/2019/03/09/2632648/washington-examiner-idva-parvoto-veto-na-tramp.html", "text": "Президентът Тръмп се доближава до издаването на първото си вето, което може да се случи още следващата седмица, след като Сенатът гласува за отмяна на декларацията му за извънредна ситуация на границата, съобщава в.  Washington Examiner . \r\nНай-малко четирима от 53-мата републиканци ще се присъединят към демократите, за да осигурят обикновено мнозинство, необходимо за приемане на мярката, която беше написана след обявяването на Тръмп на извънредно положение, за да изразходва 3,6 млрд. долара за финансиране на бариери по южната граница. \r\nРепубликанците от Сената не са обявили дали ще се опитат да променят мярката и не казаха в кой ден от следващата седмица ще се проведе гласуването. \r\nАко го променят, ще се върне в Камарата на представителите. Ако те пуснат версията на Камарата на представителите, мярката ще се насочи директно към президента Тръмп, който обеща да наложи вето. \r\nГласуването срещу извънредната ситуация на границата в Сената,  ще ужили Тръмп, но в крайна сметка президентът ще се промъкне в Конгреса. След като наложи вето на резолюцията, ще бъде необходимо мнозинство от две трети в Камарата и Сената за бъде прескочен Тръмп, а цифрите просто не са налице. \r\nУсилията за преодоляване на вето трябваше да започне в Камарата на представителите, където е малко вероятно 50 републиканци да гласуват срещу Тръмп. \r\nЕто защо резолюцията най-много ще служи като публично порицание на решението на Тръмп за пренасочване на военните разходи, въпреки че в Камарата и Сената съществуват републиканци, които го подкрепят. \r\nПовечето републиканци твърдят, че са съгласни, че южната граница се нуждае от бариери и то бързо, но не харесват как президентът намира парите за да постигне тази цел. \r\nПочти 70 хиляди нелегални имигранти бяха арестувани по южната граница само през февруари.  \r\n„Аз съм с президента“, каза сенатор Тим Скот за  Washington Examiner . „Всеки път, когато имате възможност да не правите спешна резолюция, аз също ще го подкрепя. Ако можехме да намерим друг начин да го направим, щях първо да подкрепя това“. \r\nРепубликанците обмислят начини да променят законопроекта или да приемат придружаващо законодателство, така че те да могат да одобрят парите, като в същото време изпратят съобщение, че не подкрепят президента да отнеме властта над средствата от Конгреса. \r\nЛидерът на мнозинството в Сената Мич Макконъл в крайна сметка ще реши какво да постави на масата и дали да разреши изменения. Неговият говорител няма да предостави подробности за плана. \r\nМеждувременно Белият дом лобира републиканските сенатори в опит да ги предпази от дезертиране на предстоящия вот. Повече от дузина републиканци са критикували националното извънредно положение, но повечето не са сигнализирали дали действително ще гласуват с демократите, за да го отменят. \r\nВицепрезидентът Майк Пенс и представители на министерството на правосъдието се срещнаха с републиканци от Сената, за да направят правния случай в полза на националната декларация за извънредни случаи. Тръмп също така се обади на някои републиканци, за да се опита да спечели тяхната подкрепа. \r\nНо републиканците остават предпазливи по отношение на хода на Тръмп, който се страхуват, че ще разруши критични проекти в техните щати, взимайки пари от други области.  Превод и редакция : Калоян Пенков", "date": "2019.03.09", "title": "Washington Examiner: Идва първото вето на Тръмп"}
{"url": "http://www.focus-news.net/news/2019/03/09/2632658/blagoevgrad-suhi-trevi-i-hrasti-sa-goreli-v-rayona-na-podgorski-sela-v-obshtina-petrich.html", "text": "Сухи треви и храсти са горели в района на подгорски села в община Петрич. Това каза за  Радио \"Фокус\" - Пирин  инж. Георги Пармаков, директор на Регионална дирекция \"Пожарна безопасност и защита на населението\" - Благоевград. Според него към момента огънят вече е потушен. \"Няма пострадали хора\", допълни инж. Пармаков.  \r\nОгънят е тръгнал от района на село Коларово като бързо се е разпространил и до околните села Самуилово и Коларово. На място са се отзовали няколко противопожарни екипа. \r\nЛивия НИНОВА", "date": "2019.03.09", "title": "Благоевград: Сухи треви и храсти са горели в района на подгорски села в община Петрич"}
{"url": "http://www.focus-news.net/news/2019/03/09/2632659/varna-ostrata-zarazna-zabolevaemost-registrirana-prez-poslednata-sedmitsa-e-v-harakternite-za-sezona-granitsi.html", "text": "Острата заразна заболeваемост, регистрирана през последната седмица, е в характерните за сезона граници. Това съобщиха за  Радио „Фокус“ – Варна  от Регионалната здравна инспекция (РЗИ). За периода от 1 до 7 март в здравната инспекция са регистрирани общо 142 заболели от остри респираторни инфекции срещу 213 случая от предходната седмица. Най-висока заболеваемост е регистрирана във възрастта 5-14 години. Това са 51 души. Възрастовите групи от 0-4, от 15-29 и 30-64 годишни са съответно с 36,23 и 27 регистрирани заболели. Най-нисък е делът на болните над 64-годишна възраст. За периода от 1 до 7 март те са 5.  Регистрирани са 4 случая на грип по клинични данни, спрямо 2 от предходната седмица. 59 са усложненията от грип и остри респираторни заболявания, сред които 38 бронхита и 21 пневмонии, уточниха от Регионалната здравна инспекция. Най-голям е делът на усложненията при най-малките до 4 годишна възраст и при пациентите от 30 до 64 години. \r\n107 случая на варицела и 24 на скарлатина са установени във Варна през периода. От въздушно-капковите инфекции, без грип и остри респираторни заболявания, са регистрирани 131 заболели лица срещу 161 за предходната седмица.  \r\nРегистрираният случай във Варненска област на заболяла жена със съмнение за морбили не е лабораторно потвърден от Националната референтна лаборатория-Морбили, Паротит и Рубеола към НЦЗПБ в град София.  За периода от 1 до 7 март случаи на рубеола и паротит не са регистрирани във Варна и областта. \r\nСияна БУХЛАРСКА", "date": "2019.03.09", "title": "Варна: Острата заразна заболeваемост, регистрирана през последната седмица, е в характерните за сезона граници"}
{"url": "http://www.focus-news.net/news/2019/03/09/2632660/veliko-tarnovo-tsvetan-tsvetanov-razgleda-razlichni-proekti-s-darzhavno-finansirane-v-grad-elena.html", "text": "Председателят на ПГ на ГЕРБ Цветан Цветанов посети гр. Елена, където разгледа няколко проекта, които са реализирани благодарение на държавно финансиране. Това съобщиха от пресцентъра на  партията . Заедно с Цветанов в град Елена бяха и кметът на Велико Търново Даниел Панов, общинският координатор на ГЕРБ – Елена Валентин Гуцов, кметът на общината Дилян Млъзев, председателят на местния парламент Стоян Златев, зам.-кметът Йордан Димитров и общинските съветници Йордан Йорданов и Стефан Минчев. \r\nПредседателят на ПГ на ГЕРБ отиде в квартал „Север”, в който три от жилищните блокове са санирани по Националната програма за енергийна ефективност на многофамилни жилищни сгради. Техните собственици споделиха, че след санирането сметките им за отопление са намалели с 50% и изразиха благодарност към правителството за тази полезна програма, която подобрява средата за живеене, а сградите придобиват приветлив облик и се увеличава техният експлоатационен срок. Обитателите на още два жилищни блока в квартала очакват продължението на Програмата и вече са регистрирали Сдружения на собствениците, с чиито представители Цветанов разговаря.  Те призоваха правителството да продължи Програмата, тъй като по думите им тя достига и до хора с по-ниски финансови възможности.  \r\nВ града Цветан Цветанов разгледа също ул. „Пробуда”, която се ремонтира с 200 000 лева, отпуснати с постановление на Министерски съвет. Преди да се положи новият асфалт на улицата се сменя изцяло подземната комуникация, за да няма последващи интервенции върху новата настилка.  След ремонта улицата ще стане двупосочна, ще има тротоар и при добри метеорологични условия работата по обекта ще бъде приключена  в най-кратки срокове.  \r\nПредседателят на ПГ на ГЕРБ  разгледа и сградата на училище „Иван Момчилов”, чиито отоплителни котли преди време бяха са подменени отново с финансиране от правителството. За смяната на отоплителната инсталация на учебното заведение, Цветанов пое ангажимент при едно от предишните си посещения в  Елена.  Сега правителството отпусна 1,8 милиона лева за енергийна ефективност. Ремонтните дейности започнаха от физкултурния салон и ще завършат до следващата учебна година.  \r\nВ балканското градче Цветанов посети Общинския туристически информационен център  - четвъртият в страната, лицензиран според разпоредбите на Закона за туризма. Цветанов разговаря със служителите в звеното за положителните тенденции в развитието на туризма, които се наблюдават в Елена. Над 178 са категоризираните места за настаняване на територията на общината, информираха от екипа на туристическия център, а единственият почивен ден на местните музеи е 1 януари.  \r\nВ Елена Цветан Цветанов разгледа и ремонтираната със средства по Програмата за развитие на селските райони църква „Рождество Богородично”. Старият храм в града също се реставрира, благодарение на финансирането по тази програма.   \r\nПо време на своето посещение в гр. Елена Цветанов разговаря с млад предприемач, единственият за момента официален производител на Еленски бут – традиционен деликатес, който е емблематичен за възрожденското градче.", "date": "2019.03.09", "title": "Велико Търново: Цветан Цветанов разгледа различни проекти с държавно финансиране в град Елена"}
{"url": "http://www.focus-news.net/news/2019/03/09/2632664/yeni-safak-turski-iztrebiteli-udariha-pkk-v-severen-irak.html", "text": "Турски изтребители унищожиха складове за боеприпаси, скривалища и приюти, използвани от терористите от Кюрдската работническа партия (ПКК) в Северен Ирак, съобщиха от министерството на отбраната, пише в.  Yeni Safak . \r\nМинистерството съобщи в Twitter, че въздушните удари са извършени в районите Зап и Гара. \r\nВ над 30-годишната си терористична кампания срещу Турция ПКК, посочена като терористична организация от Турция, САЩ и ЕС, е отговорна за смъртта на близо 40 хиляди души. Превод и редакция : Калоян Пенков", "date": "2019.03.09", "title": "Yeni Safak: Турски изтребители удариха ПКК в Северен Ирак"}
{"url": "http://www.focus-news.net/news/2019/03/09/2632662/petko-nenchev-nch-prosveta-1927-s-gramatikovo-zhitelite-na-seloto-zapochvat-mnogo-po-rano-borbata-za-tsarkovna-nezavisimost.html", "text": "Жителите на селото започват много по-рано борбата за църковна независимост. Това каза за  Радио „Фокус“ – Бургас  заместник-председателят на народно читалище „Просвета-1927“ в селото Петко Ненчев. По думите му през 1862 година в село Велика, днешно село Балабан в Турция,  граматическият свещеник Димитър Вълков въвежда църковното славянско богослужение, а по-късно – през 1870 година, с указ на Султана, се учредява Българската екзархия. „В село Граматиково започва едно политическо съзряване и борба за църковна независимост още по времето на Турско робство. През 1868 година от селото са прогонени гръцките свещеници и започва богослужението на български език“, отбеляза Ненчев и добави, че борбата за църковна независимост в останалата част на Странджа започва по-късно.  \r\n„Основен подбудител за нея в района е свещеникът от село Звездец- Георги Икономов, който намира свой сподвижник в село Граматиково, с когото започват обиколка в странджанските села за възраждането на църковната независимост“, каза още Ненчев. По думите му източник за църковните дела и борбата на жителите на селото срещу гърцизма е Стоян Шивачев – странджански краевед от град Малко Търново. Той учителства в селото от 1868 до 1872 година. „Заедно с няколко граматичени посещава странджанските села, за да събира сведения за района. По-късно именно той предоставя тези знания на големите краеведи – Георги Попаянов и Горо Горов“, каза още Ненчев. \r\nТой посочи също, че около селото се намира единственият в България параклис в пещера – „Света Троица“. Петко Ненчев уточни, че общият брой на параклисите, намиращи се в близост до село Граматиково, е 12. „Параклисът „Света Троица“ се намира между селата Граматиково и Визица. Построен е до руините на един от Синаитовите манастири. За съжаление, в момента  параклисът се намира в пълен упадък, тъй като иманярите го разрушиха“, каза още Ненчев. Той добави, че в подобно положение се намира и църквата Свети 40 мъченици, която отбелязва своя храмов празник в днешния ден. „Църквата в селото се разпада постоянно. Необходимо е да бъдат взети спешни мерки, за да бъде съхранен този храм на духовността“, каза още Ненчев. \r\nМария ПОПЧЕВА", "date": "2019.03.09", "title": "Петко Ненчев, НЧ „Просвета-1927“, с. Граматиково: Жителите на селото започват много по-рано борбата за църковна независимост"}
{"url": "http://www.focus-news.net/news/2019/03/09/2632681/shumen-dve-karutsi-s-nezakonna-darvesina-sa-zadarzhani-v-dgs-novi-pazar.html", "text": "Две каруци с незаконна дървесина са задържани при проверки на горските стражари на територията на ДГС „Нови Пазар”. Това съобщиха от  Североизточното държавно предприятие . Заедно с каруците са конфискувани и общо 1,3 куб. м нерегламентирано добити дърва за огрев. На нарушителите са съставени четири акта. През изминалата седмица на територията на всички 13 горски и 5 ловни стопанства към Североизточно държавно предприятие са извършени 554 проверки. 246 от тях са на обекти за добив на дървесина, 200 – на превозни средства. Проверени са и 108 физически лица, 21 от които са на ловци. Съставени са общо 31 акта. 11 от тях са в резултат от контролната дейност във Варненско. Други осем са съставени в Добричка област, където е разкрита незаконната сеч на общо 12 куб. м дърва за огрев. Задържани са автомобил и моторен трион на нарушителите. Още четири акта са съставени при обход на територията на ДГС „Търговище”. Служителите на стопанството са конфискували 2 куб. м нерегламентирано добити дърва за огрев, отчитат от СИДП и апелират при съмнения за нарушения в горите гражданите да подават сигнали на телефон 112.", "date": "2019.03.09", "title": "Шумен: Две каруци с незаконна дървесина са задържани в ДГС „Нови Пазар”"}
{"url": "http://www.focus-news.net/news/2019/03/09/2632661/tass-sluzhitel-na-amerikanskoto-posolstvo-se-opita-da-prenese-mina-v-bagazha-na-sheremetievo.html", "text": "ТАСС: Служител на американското посолство се опита да пренесе мина в багажа на Шереметиево \r\nВ събота сутрин служител на американското посолство се е опитал да пренесе мина на летище Шереметиево, но без взривно вещество. Това съобщиха от министерството на външните работи за  TACC . \r\nКакто отбелязват от руското дипломатическо ведомство, Вашингтон се опитва да провери надеждността на сигурността на Русия не само отвън, като редовно организира провокативни действия на военни кораби и самолети в близост до границите на Русия, но и отвътре. „На сутринта на 9 март, на входа откъм улицата до терминал D на летище „Шереметиево“ в Москва,  при проверка на багажа на служителя на американското посолство беше идентифициран предмет, наподобяващ минометна бомба“, каза източник на агенцията. \r\nПовиканите експерти потвърдиха, че това наистина е мина с предпазител, но без взривно вещество. \r\nСлужителят на американската дипломатическа мисия, както съобщават от министерството на външните работи, е напускал Русия в края на пътуване и твърди, че е придобил празната мина „за личната си колекция“. „Тъй като в резултат на това американецът закъсня за полета, му беше помогнато в преиздаването на билета, и в 14:35 той отлетя за Ню Йорк без никакви пречки. Без мината“, казаха от министерството. Превод и редакция : Калоян Пенков", "date": "2019.03.09", "title": "ТАСС: Служител на американското посолство се опита да пренесе мина в багажа на Шереметиево"}
{"url": "http://www.focus-news.net/news/2019/03/09/2632663/pazardzhik-v-oblastta-e-zapochnal-stroezhat-na-33-zhilishtni-sgradi-prez-poslednoto-trimesechie-na-2018-godina.html", "text": "През четвъртото тримесечие на 2018 година в областта е започнал строежът на 33 жилищни сгради със 126 жилища в тях и с 16 615 кв. м обща застроена площ, и на 48 други сгради с 24 039 кв. метра загъната застроена площ. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания”. Тя отбеляза, че спрямо предходното тримесечие, започнатите жилищни сгради намаляват с 5.7%, но жилищата в тях се увеличават – със 152.0%, а общата им застроена площ – със 111.4%. „Броят на започнатите други сгради нараства с 41.2%, а тяхната обща застроена площ – със 194.7%. В сравнение с четвъртото тримесечие на 2017 г. броят на започнатите жилищни сгради намалява с 25.0%, но жилищата в тях се увеличава с 9.6%, а общата им застроена площ – с 5.3%. Започнатите други сгради са повече със 77.8%, докато разгънатата им застроена площ намалява с 32.3%“, допълни Спасова. \r\nВаня НИКОЛОВА", "date": "2019.03.09", "title": "Пазарджик: В областта е започнал строежът на 33 жилищни сгради през последното тримесечие на 2018 година"}
{"url": "http://www.focus-news.net/news/2019/03/09/2632680/plovdiv-namalyava-broyat-na-bolnite-ot-chrevni-infektsii-i-skarlatina-v-oblastta.html", "text": "Намалява броят на болните от чревни инфекции в областта. Това сочи справка на  Радио „Фокус“ – Пловдив  на сайта на Регионалната здравна инспекция. Последните данни сочат, че засегнатите от чревни инфекции са 34 души срещу 43 през предходния отчетен период. Спад се отчита и при болните от скарлатина – два са регистрираните случаи през последната седмица. Увеличение се отчита единствено при засегнатите от варицела. Броят им в началото на март е 88 срещу 86 в края на февруари. \r\nПоследните данни на Регионалната здравна инспекция сочат още, че случаите на остри респираторни заболявания са общо 218.", "date": "2019.03.09", "title": "Пловдив: Намалява броят на болните от чревни инфекции и скарлатина в областта"}
{"url": "http://www.focus-news.net/news/2019/03/09/2632685/sport-balgarskata-zhenska-shtafeta-vav-final-b-na-svetovnoto-po-shorttrek.html", "text": "Българската щафета в състав Катрин Маноилова, Зорница Пенчева, Анна Якимова и Лилия Джустрова в неделя ще участва във финал „Б“ на 3000 метра на световното първенство по шорттрек, което се провежда  в \"Арена Армеец\" в София.   \r\nНа полуфиналите в съботния ден българките завършиха трети във втора серия с 4:38.468 минути. Катрин Маноилова стартира въпреки контузиите, които получи по време на тренировките.  \r\nВ неделя българският женски отбор ще влезе в надпревара с екипите на Япония и Казахстан. Това ще им гарантира минимум седмо място в крайното класиране.", "date": "2019.03.09", "title": "Спорт: Българската женска щафета във финал „Б“ на световното по шорттрек"}
{"url": "http://www.focus-news.net/news/2019/03/09/2632684/ivan-kaburov-zemedelets-zapochnaha-deynostite-po-podhranvane-na-pochvata-za-zasyavaneto-na-proletnite-kulturi-v-pazardzhishko.html", "text": "С началото на аграрния сезон започнаха и дейностите по подхранване на почвата на пролетните култури, съобщи за  Радио „Фокус“ – Пазарджик  Иван Кабуров, арендатор и земеделски производител от Пазарджик. По думите му, състоянието на есенниците не е много добро, тъй като нямаше достатъчно валежи през последните месеци на миналата година. „Това накара пшеницата да покълне по-късно, към средата на месец декември. Посевите не успяха да братят навреме и не бяха подготвени за презимуване. Извършена е дълбоката оран на почвата. Времето сега позволява за подхранване на есенниците и подготовка на почвата за засяването на пролетниците. След като температурата на почвата достигне 7-8 градуса смятаме да започнем засяването на слънчогледа и царевицата“, уточни Кабуров. Той каза, че стопаните не бива да забравят и пролетните пръскания за плевели. \r\nАлбена ЖИЛЕКОВА", "date": "2019.03.09", "title": "Иван Кабуров, земеделец: Започнаха дейностите по подхранване на почвата за засяването на пролетните култури в Пазарджишко"}
{"url": "http://www.focus-news.net/news/2019/03/09/2632683/republika-makedoniya-grazhdanite-se-sheguvat-s-pendarovski-ako-iskate-da-stanete-taen-agent-snimayte-stevo.html", "text": "Социалната мрежа Twitter кипи с коментари на граждани за кандидатът за президент на СДСМ и Демократичния съюз  за интеграция, Стево Пендаровски, съобщава електронното издание „ Република “. \r\nСамо преди няколко дни Пендаровски каза пред TV1, че е следен от тайни служби близки до опозицията. Въпреки, че министър-председателят Зоран Заев убеждаваше, че Пендаровски е в безопасност и, че няма чужди служби, гражданите буквално се подиграват на кандидата за президент, пишейки, ако искате да станете таен агент, можете да направите това с един ход – снимайте Стево. Превод и редакция : Калоян Пенков", "date": "2019.03.09", "title": "„Република“ (Македония): Гражданите се шегуват с Пендаровски: Ако искате да станете таен агент, снимайте Стево"}
{"url": "http://www.focus-news.net/news/2019/03/09/2632682/varna-za-edna-godina-potreblenieto-na-piteyna-voda-v-domakinstvata-v-grada-i-oblastta-se-e-uvelichilo.html", "text": "За една година потреблението на питейна вода в домакинствата в града и областта се е увеличило. Това сочат данните на Националния статистически институт за 2017 година, спрямо предходната 2016 година, съобщават от  Териториалното статистическо бюро . През 2017 година 100% от населението във Варненско е било свързано с обществено водоснабдяване. Използваната питейна вода от общественото водоснабдяване средно на човек от населението в областта се увеличава от 94 литра на ден през 2016 година, на 95 литра на ден, година по-късно. За същия период потреблението на питейна вода от домакинствата в страната се оценява на 99 литра средно на човек. Както и за предходни години, с най-голямо потребление са областите София (столица) – 126 л/чов./ден. И Бургас – 112 л/чов./ден., а с най-ниско – област Търговище – 68 л/чов./денонощие. През 2017 г. област Варна е една от 11-те в страната без ограничаване на водоснабдяването. Най-засегнати от режим на водоподаване поради недостиг на вода са областите Ловеч (76.9%), Габрово (28.5%), Търговище (18.1%) и Сливен (7.0%). В областта 86.2% от населението е свързано с обществената канализация и селищни пречиствателни станции за отпадъчни води с вторични методи и методи за допречистване (отстраняване на азот и/или фосфор) при 63.2% от населението за страната.", "date": "2019.03.09", "title": "Варна: За една година потреблението на питейна вода в домакинствата в града и областта се е увеличило"}
{"url": "http://www.focus-news.net/news/2019/03/09/2632686/afp-naslednichkata-na-merkel-otgovori-na-viziyata-na-makro-za-badeshteto-na-evropa.html", "text": "Анегрет Крамп-Каренбауер, вероятен консервативен кандидат за канцлерския пост на Ангела Меркел, обяви собствената си визия за Европа в събота, предава  AFP . Така тя отговори на неотдавнашните френски предложения, като прие идеите на Макрон в областта на сигурността, но не се съгласи с него по редица ключови социални теми. Това лидерката  на християндемократите направи в статия за неделното издание Welt am Sonntag.   \r\nВ нея тя обръща внимание на призива на френсикя президент за общ банков пазар и за пан-европейски пакт за климата: „Нашата Европа трябва да стане по-силна“, пише германският политик, известна обикновено като АКК. Коментарите й идват след като в понеделник Макрон обяви идеите си за бъдещето на Европа и те бяха отпечатани в няколко водещи европейски вестника. Той предложи реформа на Шенгенската зона и създаване на нова агенция за „защита на демокрациите“ срещу кибератаките и фалшивите новини, както и поднови настояването си за по-голямо сътрудничество в сферата на сигурността и при справяне с мигрантската криза. \r\nAKK почти напълно приема възгледите на френския президент по въпросите за сигурността и за общи европейски гранични сили. Тя настоява за общо постоянно място на Европа в Съвета за сигурност на ООН. Тази идея отдавна се предлага от Германия, макар че Франция доста категорично защитава собственото си място в него. \r\nНесъгласията между АКК и Макрон са свързани с неговата идея за обща европейска минимална работна заплата. Според нея евроцентрализмът и „европеизацията на социалните услуги и на минималната заплата не са верен път“.  \r\nМеркел обяви вече, че няма да продължи с политическата си кариера след изтичане на сегашния й мандат през 2021 година, а според някои тя няма да остане на канцлерския пост и до тогава, ако нейната „ голяма коалиция“ между лявото и дясното не избухне преди това. До този момент тя не е реагирала на предложенията на Макрон.      Ивелина Ватова", "date": "2019.03.09", "title": "AFP: Наследничката на Меркел отговори на визията на Макро за бъдещето на Европа"}
