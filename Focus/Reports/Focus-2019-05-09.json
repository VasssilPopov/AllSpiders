{"url": "http://www.focus-news.net/news/2019/05/09/2656007/afp-nay-malko-osem-dushi-sa-zaginali-pri-atentat-v-irak.html", "text": "Най-малко осем души са загинали, а още 15 души са били ранени, в резултат на самоубийствен бомбен атентат в Ирак, предаде  АФП . Експлозията е избухнала на пазар в източната част на столицата Багдад.  \r\n„Атентатор се е самовзривил в близост до сергиите на пазара Джамила“, заяви представител на иракските сили за сигурност.  \r\nВсе още никоя терористична организация не е поела отговорност за атентата. Източници от медицинските служби съобщиха, че жертвите на бомбената експлозия са най-малко осем души.   Светлин Божков", "date": "2019.05.09", "title": "АФП: Най-малко осем души са загинали при атентат в Ирак"}
{"url": "http://www.focus-news.net/news/2019/05/09/2655991/varna-parva-kopka-po-proekt-za-rehabilitatsiya-na-ulichnata-mrezha-v-staro-oryahovo-i-dolni-chiflik-be-napravena-ot-kmeta-krasimira-anastasova.html", "text": "В село Старо Оряхово кметът на община Долни чифлик Красимира Анастасова откри строителната площадка за изпълнение на сключения на 20 март м.г. договор между общината и Държавен фонд „Земеделие“ за финансиране на проект „Реконструкция и рехабилитация на улична мрежа в гр. Долни чифлик и с. Старо Оряхово, общ. Долни чифлик“ по Програма за развитие на селските райони 2014-2020. Общата стойност на проекта след проведените обществени поръчки е в размер на 1 654 305,56 лв. без вкл. ДДС. Това съобщават от  Община Долни чифлик .  \r\nКметът Красимира Анастасова поздрави гостите на първата копка на обекта с Деня на Европа и победата над хитлеристка Германия, която слага край на Втората световна война. За да присъстват на церемонията бяха дошли евродепутатът от ГЕРБ/ЕНП Емил Радев, кметът на Варна Иван Портних, председателят на местния Общински съвет Жеко Жеков и общински съветници, представители на Държавен фонд „Земеделие“, ръководители на държавни и териториални администрации, кметове и кметски наместници, много граждани. „Какъв по-добър подарък за нашата община на този празничен ден от старта на този важен проект, финансиран от Европа“ – заяви Красимира Анастасова. Тя благодари на правителството и на евродепутатите, които успяха да защитят успешно пред Европейската комисия средствата, отпуснати на нашата страна чрез Програмата за развитие на селските райони за подобряване на инфраструктурата в населените ни места, и пожела строителните работи да приключат качествено и в срок. Благодарности получиха и експертите от общинската администрация, които подготвиха проекта. „Реализацията на този проект ще допринесе за чувствителното подобряване на транспортната инфраструктура и качеството на живот на хората“, заяви Красимира Анастасова. \r\nЕвродепутатът Емил Радев подчерта, че средствата, които отпуска Европа на България, надвишават 4 пъти вноската на страната ни в съюза. Според него това е резултат от съвместните усилия на българските представители в Европейския парламент и на правителството на Бойко Борисов. „България е една от малкото страни в ЕС, които през новия програмен период ще разчитат на повече отпуснати пари европейските фондове“, каза още Емил Радев. \r\nИван Портних заяви, че е добре да разчитаме на европейското финансово рамо, но това трябва да става и с активната работа на българските държавни и особено местни власти, които да привлекат тези средства с качествени и полезни за хората проекти. \r\nОтец Пламен Коларов отслужи празничен водосвет. \r\nДейностите по проекта, който е по подпомярка 7.2. „Инвестиции в създаването, подобряването или разширяването на всички видове малка по мащаби инфраструктура”, включват – 9753,98 кв. м цялостно преасфалтиране и подмяна на 3800,01 кв.м тротоар по ул. „Кирил и Методий” в с. Старо Оряхово, 4689 кв.м цялостно преасфалтиране и подмяна на 3621,80 кв.м тротоар по ул. „Демокрация”, 2655,69 кв.м цялостно преасфалтиране и подмяна на 1986,42 кв.м тротоар по ул. „Армейска”, 2189,75 кв.м цялостно преасфалтиране и подмяна на 1491,73 кв.м тротоар по ул. „Ив. Сокачев” и 2061,91 кв.м цялостно преасфалтиране и подмяна на 1104,21 кв.м тротоар по ул. „Трети март” в гр. Долни чифлик. Продължителността на строително-монтажните работи е 180 календарни дни.", "date": "2019.05.09", "title": "Варна: Първа копка по проект за рехабилитация на уличната мрежа в Старо Оряхово и Долни чифлик бе направена от кмета Красимира Анастасова"}
{"url": "http://www.focus-news.net/news/2019/05/09/2655989/evropeyski-izbori-2019-kandidatat-za-evrodeputat-ivelina-vasileva-shte-se-sreshtne-s-grazhdani-v-nyakolko-rayona-na-sofiya.html", "text": "Кандидатът за евродепутат Ивелина Василева ще се срещне с граждани в няколко района на София на 10 май. Това съобщиха от пресцентъра на  ПП ГЕРБ . Кандидатът за евродепутат Ивелина Василева ще присъства на литературен салон на открито, който ще протече под надслов: \"Европа през очите на люлинските творци\". Инициативата ще се проведе на сцена до ресторант \"Бъфало от 11.00 часа. \r\nИвелина Василева ще посети и фирма за рециклиране. Срещата е от 12.30 часа. \r\nПо-късно тя  ще се срещне с граждани на открита приемна в район Възраждане. Срещата е 16.00 до 17.30 часа в Мол София на бул. Стамболийски.  \r\nИвелина Василева  ще се срещне с известни спортисти, интелектуалци и хора на изкуството", "date": "2019.05.09", "title": "Европейски избори 2019: Кандидатът за евродепутат Ивелина Василева ще се срещне с граждани в няколко района на София"}
{"url": "http://www.focus-news.net/news/2019/05/09/2655987/dobrich-s-tarzhestven-kontsert-su-stefan-karadzha-v-kavarna-otbelyaza-svoya-patronen-praznik.html", "text": "Ученици от средно училище (СУ) \"Стефан Караджа\" огласиха залата на Народно читалище \"Съгласие-1890\" в Каварна с музикални изпълнения по повод патронния си празник. Това съобщиха от пресцентъра на  Община Каварна . Директорът на училището поздрави всички учители и ученици от свое име и от името на кмета на Община Каварна Нина Ставрева. С медали и статуетки бяха наградени всички ученици участвали в областни и национални конкурси и олимпиади. Празничната програма бе закрита от фолклорен танцов ансамбъл \"Бизоне\" с изпълнение на северняшки танц.", "date": "2019.05.09", "title": "Добрич: С тържествен концерт СУ \"Стефан Караджа\" в Каварна отбеляза своя патронен празник"}
{"url": "http://www.focus-news.net/news/2019/05/09/2655990/shumen-kmetat-lyubomir-hristov-prie-dnes-delegatsiya-ot-braila.html", "text": "Кметът Любомир Христов прие днес делегация от Браила, водена от кмета на побратимения румънски град Виорел Мариан Драгомир, заедно с неговата съпруга Космина Драгомир и зам.-кмета  Александру  Джантя Крикан. Това съобщиха от  Община Шумен . Тримата са гости на Шумен по повод празника на града 11 май. На срещата присъства и целият кметски екип на общината. Любомир Христов и Виорел Мариан Драгомир изразиха задоволство, че имат възможност да се срещнат и запознаят лично. „Радвам се, че още с идването си, се включихте в нашата празнична програма. Предстоят още много събития, които, надявам се, ще посетите с интерес“, каза Любомир Христов. Той представи колегите си и благодари на румънската страна за грижата към българските паметници на култура в Браила. Със средства на румънската държава там вече започна ремонт на българската църква. „Подобно на Браила и в нашия град в разбирателство живеят представители на различни етноси. На тържествената сесия на 11 май ще присъстват Варненско-преславският митрополит и мюфтията на града. Бих искал да Ви подаря ето тази икона на Богородица, осветена от владиката, в знак на благодарност и картина на художничката Павла Коларова“, каза Христов. Той припомни, че досега групи от Браила гостуват на Шумен всяка година и между различните творчески състави от двата града има вече изградено добро приятелство. Виорел Мариан Драгомир разказа, че Браила е космополитен град, в който живеят хора от 18 етноса. „На фона на конфликтите по целия свят нашият град може да бъде пример за етническа толерантност“, сподели още той. Кметът на Браила разказа, че двамата със съпругата си са сключили брак в българската църква и децата им са кръстени в нея. „И, ето ме днес тук. Вярвам, че няма нищо случайно на този свят.“ Той припомни още, че и в Румъния предстоят избори през следващата година. „Сигурен съм обаче, че ще продължим да се виждаме и да работим заедно. Затова Ви желая още повече проценти на есен на вашия местен вот.“ Заместник-кметът Александру Джантя Крикан, който бе гост на Шумен на 11 май, 2017-та сподели, че е силно впечатлен от промените в града ни за изминалите две години. По-късно тази вечер делегацията от Браила ще гостува на НЧ „Добри Войников“, където в 18.00 часа ще започне „Пролетен концерт“ на танцовия ансамбъл „Гайтани“, на ДТА „Пъргавелче“, ансамбъла за народни песни „Панайот Волов“ и балетното студио към читалището.", "date": "2019.05.09", "title": "Шумен: Кметът Любомир Христов прие днес делегация от Браила"}
{"url": "http://www.focus-news.net/news/2019/05/09/2655988/blagoevgrad-obshtinata-e-sred-parvite-s-odobren-proekt-patronazhnata-grizha-za-vazrastni-hora-i-litsa-s-uvrezhdaniya.html", "text": "Община Благоевград е сред първенците с нови одобрени проекти за патронажната грижа за възрастни хора и лица с увреждания. Това съобщиха от пресцентъра на  Общината . \r\nДоговорът за предоставяне на безвъзмездна финансова помощ бе подписан в сградата на Министерство на труда и социалната политика. Общият размер на проекта е в размер на близо 400 хиляди лева и е в изпълнение на Оперативна програма „Развитие на човешките ресурси”. \r\nС изпълнението на проекта ще бъдат създадени иновативни за общината мобилни форми на социални услуги, които се фокусират върху предоставяне на грижа и подкрепа за хора в напреднала възраст. Здравно-социални услуги ще се предоставят и за лица с увреждания. \r\nВ община Благоевград, социално-здравни услуги ще получат стотици лица от двете целеви групи за период от 12 месеца.  Допустимите целеви групи са лица в напреднала възраст над 65 години с ограничения или с невъзможност за самооблсужване, както и лица с увреждания и техните семейства.  \r\nОсвен почасови мобилни интегрирани здравно-социални услуги лицата с увреждания и възрастните хора, включени като потребители в проекта, ще получават и психологическа подкрепа и консултиране. \r\n Срокът за изпълнение на проект „Патронажна грижа за възрастни хора и лица с увреждания в Община Багоевград” е 17 месеца. Първите 5 месеца от започване на проектните дейности са за подготовка, която включва сформиране на екип, закупуване на моторно превозно средство, подбор на персонал и потребители и провеждане на обучение. Това е пореден проект, спечелен от Община Благоевград благодарение на отлично водената социална политика от кмета д-р Атанас Камбитов.", "date": "2019.05.09", "title": "Благоевград: Общината е сред първите с одобрен проект „Патронажната грижа за възрастни хора и лица с увреждания”"}
{"url": "http://www.focus-news.net/news/2019/05/09/2655993/jerusalem-post-egipetski-predstaviteli-pristignaha-za-pregovori-v-ivitsata-gaza.html", "text": "Представители на разузнавателните служби на Египет пристигнаха в Ивицата Газа, да за започнат разговори с радикалните групировки „Хамас“ и „Ислямски джихад“, относно пътищата за запазване на примирието с Израел, пише на електронната си страница изданието  „Jerusalem Post“ .  \r\nПосещението идва четири дни, след като базираните в Ивицата Газа радикални групировки, обявиха ново примирие с Израел, след изблика на насилие през миналата седмица. Примирието беше обявено, след разговори между лидерите на палестинските радикални групировки и представители на египетските разузнавателни служби в Кайро.  \r\nПалестински източници съобщиха, че последното примирие е постигнато благодарение на усилията на Египет, Катар и ООН.  \r\nРазговорите в Египет ще бъдат съсредоточени върху необходимостта от прилагане на споразумението за прекратяване на огъня, което беше постигнато с Израел под егидата на Египет по-рано тази година. Споразумението призовава за облекчаване на израелските ограничения, наложени на управлявания от „Хамас“ крайбрежен анклав.   Светлин Божков", "date": "2019.05.09", "title": "„Jerusalem Post“: Египетски представители пристигнаха за преговори в Ивицата Газа"}
{"url": "http://www.focus-news.net/news/2019/05/09/2655992/evropeyski-izbori-2019-eva-maydel-v-dupnitsa-ima-dva-vida-evrodeputati-takiva-koito-izpuskat-samoleti-i-demokratsiyata-im-e-otnela-mnogo-i-takiva-koito-rabotyat-neumorno-za-balgariya.html", "text": "Ева Майдел и Андрей Новаков присъстваха на откриването на кампанията на структурата на ГЕРБ – Дупница. Кандидатите за евродепутати от листата на ГЕРБ и СДС призоваха дупничани да бъдат активни на изборите на 26 май, за да постигне ГЕРБ победа за 12 пореден път. Това съобщиха от пресцентъра на  партията . \r\nПред присъстващите Ева Майдел заяви: „Дупница е много специален град за мен. Затова искам да виждам още повече млади хора в града, детските градини да са пълни, а доходите още по-високи. Това ще стане, ако икономиката работи, ако имаме качествено образование. Това са темите, по които ще продължа да работя в Европейския парламент.“  \r\nЕва Майдел подчерта, че има различни видове евродепутати – такива, които просто пребивават в ЕП, искат санкции срещу страната ни и изпускат самолета за важните за България гласувания. „Има и такива, които първо се оплакват колко много ни е отнела демокрацията, а после опъват плакати с искания за европейски доходи. А има и друг вид - такива, които всеки ден, неуморно с работата си доказват, че България е достоен член на ЕС. Ние от ГЕРБ сме от тях“, заяви Ева Майдел.  \r\nПред препълнената зала в Дупница евродепутатът Андрей Новаков призова: „За да живеем добре утре, трябва да направим правилен избор днес. Помня как изглеждаше Дупница преди инж. Чимев да стане кмет - нямаше улично осветление, нямаше сметоизвозване, нямаше инфраструктура. Тогава вие направихте правилния избор и днес виждаме резултатите. А да имаш хубав път и да пиеш чиста вода не е нито ляво, нито дясно - хубаво е.“ \r\n„През 2019 г., с бюджет от 300 хил. евро, започна изпълнението на програмата \"O.R.E.L.\" срещу превъртането на километражите. Чрез нея всеки, който възнамерява да закупи кола втора ръка, ще може лично да се увери в характеристиките на конкретния автомобил“, каза още пред присъстващите Андрей Новаков.  \r\nНа откриването на кампанията на политическата сила в Дупница присъстваха кметът инж. Методи Чимев, общинският лидер на партията Ивайло Константиново, народният представител Радослава Чеканска, председателят на ОбС – Дупница Емил Гущеров, зам.-кметовете Крум Милев и Красимир Георгиев, председателят на ПГ на ГЕРБ Йордан Йорданов и общински съветници. Гости на откриването бяха областният координатор на ГЕРБ Виктор Янев, общинският координатор на партията в Кюстендил Михаела Крумова и лидерът на младежите Мая Станойкова-Илиева.", "date": "2019.05.09", "title": "Европейски избори 2019: Ева Майдел в Дупница: Има два вида евродепутати – такива, които изпускат самолети и демокрацията им е отнела много, и такива, които работят неуморно за България"}
{"url": "http://www.focus-news.net/news/2019/05/09/2655995/shumen-s-uchenicheska-shtafeta-zapochnaha-chestvaniyata-za-denya-na-grada-na-11-may.html", "text": "18 ученически отбора се включиха в щафетата „За Шумен“, която е част от празничната програма за Деня на Шумен – 11 май. Това съобщиха от  Община Шумен . В надпреварата участваха три отбора от 10-11 клас, шест отбора от 8-9 клас и девет отбора от 5-7 клас, съставени от по четири момичета и четири момчета, като всеки пост трябваше да пробяга по сто метра. Кметът Любомир Христов даде старт на щафетата. Трасето на спортната проява е от Община Шумен до пл. „България“, по южното платно на бул. „Славянски“. Всички участници бяха с фланелки с лого за Деня на Шумен. В първата възрастова група 5-7 клас победител стана отборът на СУ „Йоан Екзарх Български“. На второ място се класираха учениците от СУ „Сава Доброплодни“, а трето място зае отборът на IX ОУ „Панайот Волов“, кв. „Дивдядово“. Във втора група 8-9 клас първи финишираха учениците от ППМГ „Нанчо Попович“, на второ място се нареди отборът на ПГСАГ, а трети завърши тимът на ПЕГ „Н. Й. Вапцаров“. Извън класирането бе връчена и още една специална награда – статуетка. С приза беше отличен отборът на ПГМЕТТ „Христо Ботев“ заради това, че бе съставен само от момчета. При най-големите 10-11 клас победител отново стана отборът на ППМГ „Нанчо Попович“, а на второ място са учениците от ПЕГ „Н. Й. Вапцаров“. В тази възрастова група специалната награда отново отиде при момчетата от ПГМЕТТ „Христо Ботев“. Отличените участници бяха наградени с медали и купи от зам.-кмета по образование и култура Найден Косев и Десислава Златева, началник на отдел „Култура, младежки дейности и спорт“ в общината.", "date": "2019.05.09", "title": "Шумен: С ученическа щафета започнаха честванията за Деня на града на 11 май"}
{"url": "http://www.focus-news.net/news/2019/05/09/2655996/evropeyski-izbori-2019-mladezhite-ot-gerb-sofiya-otbelyazaha-denya-na-evropa-s-viktorina-s-vaprosi-za-es.html", "text": "Деня на Европа МГЕРБ-София проведе традиционна викторина с въпроси за Европейския съюз. Това съобщиха от пресцентъра на  партията . По време на инициативата младежите задаваха на столичани въпроси, свързани с Европейския съюз и раздаваха награди. В инициативата се включиха и кандидатите за евродепутати от листата на ГЕРБ и СДС Андрей Ковачев и Ивелина Василева. \r\n„Имаме нужда от силен Европейски съюз, който да защитава нашите права, свързани както с  физическата така и със социалната сигурност на гражданите. Социалните права и справедливостта са много важен елемент, който ние, представителите на ГЕРБ, сме отстоявали“, каза Андрей Ковачев. Той добави, че трябва да бъде показано това, което правят представителите на ГЕРБ в настоящия мандат на европейския парламент. „Повишаване на доходите, повишаване на социалните придобивки за българските граждани и ефективното усвояване на европейските средства , повече средства за България в следващия програмен период“, добави Ковачев. Той подчерта, че страната ни не трябва да спира да следва своя път  и да разрушава това, което е постигнато. „На 26 май с номер 12 в бюлетината трябва да гласуваме и да позволим на нашата родина, да бъде наравно с другите европейски народи“, каза Ковачев. \r\n„Няма нищо по-логично от това точно в Деня на Европа заедно с младите хора  да затвърдим това, че отстояваме ценностите на Европа. Отстояваме нашите принципи и работим за това да бъде България мястото, в което хората ще живеят по-добре , да бъде страната ни по-сигурна и стабилна“, каза Ивелина Василева \r\nЩе работим за утвърждаване на националните позиции и защитаване на националните интереси в Европа. България е достоен член на ЕС и го доказа по време на Българското председателство и през целия период на свето членство. Доказа го и с това, че заложи в дневния ред на Европа изключително важни теми , включително и интеграцията на Западните балкани, добави Василева. \r\n„Европа ни вярва и фактът, че при управление на ГЕРБ нито едно евро не е спирано по линия на европейските фондове е доказателство за това. Всички тези средства отиват в Българската икономика и модернизират населените ни места“, каза председателят на МГЕРБ Георг Георгиев. Той добави, че Европа трябва да сплотява и обединява хората. „Надявам се бъдещето на Европа да е добро, такова, което да отговори на заложения преди няколко десетилетия идеал за мир и стабилност“, посочи Георгиев, който е и зам.-министър на външните работи. \r\nПредседателят на МГЕРБ-София Ивайло Петков подчерта, че  европейските политики са тези, които определят нашето бъдеще. „Надявам се  всеки един да осъзнава важността на изборите на 26 май. Младите хора трябва да дадат пътя на развитие на България и оттам и на Европа, добави той.", "date": "2019.05.09", "title": "Европейски избори 2019: Младежите от ГЕРБ-София отбелязаха Деня на Европа с викторина с въпроси за ЕС"}
{"url": "http://www.focus-news.net/news/2019/05/09/2655997/mariela-savkova-oits-vidin-60-vidinchani-posetiha-otkritata-priemna-na-oblasten-informatsionen-tsentar-vidin-za-denya-na-evropa.html", "text": "60 видинчани посетиха откритата приемна на Областен информационен център-Видин за Деня на Европа, каза за  Радио „Фокус“ – Видин  Мариела Савкова, управител на центъра. Тя посочи, че събитието е последно и от първия за годината цикъл от срещи на Центъра във всички видински общини. „Гражданите можеха да зададат своите въпроси за възможностите за европейско финасиране по Оперативните програми, Програмата за развитие на селските райони (ПРСР) и трансграничните инструменти. Голям интерес предизвикаха предстоящата подмярка на ПРСР за малките стопанства, както и компенсаторните мерки. Бяха отправени въпроси и за финансирането от ЕС за биоземеделието, както и за пчеларската програма“, каза Савкова. \r\nСтартирането на собствен бизнес, чрез инструмента за микрокредитиране със споделен риск, бе оценено като възможност от няколко видинчани, както и подкрепата чрез този инструмент за собствена стопанска дейност за уязвими групи. Въпроси имаше и за процедура „Подобряване на производствения капацитет в малките и средни предприятия“, финансирана от ОПИК. \r\nБяха отправени питания и за проект „Ваучери за заети лица“ по ОПРЧР, чрез който се финансира квалификация и преквалификация на работещи. Грижата за възрастните хора, подкрепена от ЕСФ, също бе сред въпросите, поставени на откритата приемна. Посетителите на приемната на възраст между 14 и 18 години получиха информация и за онлайн конкурса  на ОИЦ - Видин „Аз имам бизнес идея“ – част от националната кампания на мрежата от ОИЦ и кампанията на ЕК „Европа в моя регион“. Провеждането на открити приемни от ОИЦ - Видин ще продължи и занапред, защото дава възможност информацията за финансирането от ЕСИФ да достигне до максимално широк кръг потенциални бенефициенти. Екипът на Центъра организира изнесени приемни от 2012 г., като такива са организирани през годините оттогава досега във всички видински общини.", "date": "2019.05.09", "title": "Мариела Савкова, ОИЦ-Видин: 60 видинчани посетиха откритата приемна на Областен информационен център - Видин за Деня на Европа"}
{"url": "http://www.focus-news.net/news/2019/05/09/2655998/tass-donald-tramp-dopusna-vazmozhnostta-da-bade-sklyuchena-targovska-sdelka-s-kitay-oshte-prez-tazi-sedmitsa.html", "text": "Президентът на САЩ Доналд Тръмп допусна възможността да бъде сключена търговска сделка с Китай още през тази седмица, предаде  ТАСС . Пред журналисти в Белия дом Тръмп подчерта, че има и отлична алтернатива, в случай, че не бъде сключено споразумение, и тя включва въвеждане на търговски мита за китайските стоки.  \r\n„Възможно е“, заяви Тръмп, в отговор на въпрос за това, може ли да бъде сключено споразумение с Пекин още през тази седмица, при посещението във Вашингтон на китайския вицепремиер Лю Хъ.  \r\n„Ние имаме великолепна алтернатива, това е алтернативата, за която аз говоря от много години“, отбеляза Тръмп, подчертавайки, че става дума за въвеждане на мита върху китайските стоки.  \r\n„Ние водихме преговори и аз им дадох време, и им предложих да оставим митата на равнище 10%, вместо 25%. Сега от петък ние повишаваме митата до 25%. Ще видим какъв ще е резултата от това“, заяви Тръмп.  \r\nАмериканският държавен глава подчерта, че благодарение на митата, САЩ ще печелят повече финансови средства за сметка на търговията с Китай, откогато и да било досега, допълва агенцията.   Светлин Божков", "date": "2019.05.09", "title": "ТАСС: Доналд Тръмп допусна възможността да бъде сключена търговска сделка с Китай още през тази седмица"}
{"url": "http://www.focus-news.net/news/2019/05/09/2656000/meglena-kuneva-poslanik-na-es-kam-saveta-na-evropa-demokratsiyata-ne-e-vednazh-zavinagi.html", "text": "Демокрацията не е веднъж завинаги. Това каза за обзорното предаване „Това е България“ на  Радио „Фокус“  Меглена Кунева, посланик на ЕС към Съвета на Европа и първият български еврокомисар. Тя обясни, че най-важното за тоталитарните режими са необразоваността на хората, защото са лесно контролируеми. Според статистика сигурността и екологичните промени са на челно място в исканията на европейците, припомни Кунева и пожела да види повече теми свързани с компетентността на всеки европеец и той да допринася за икономиката. Това е свързано и с образованието, обясни тя и допълни, че за да има успех, в ЕС трябва да имаме общо разбиране основано на знания. Не може да има демокрация без върховенство на закона, отбеляза Кунева. „Всяка страна е точно толкова свързана с Европа, колкото иска да бъде. Ако използва до край възможността да има свободни медии, ако използва до край възможността да има върховенство на закона и независима съдебна система, ако използва до край възможността да информира честно гражданите си, казвайки им включително и за трудностите, които ни очакват, ако мисли за образованието, ако дава равни възможности на всеки в икономиката, това ще ни свързва. Ако някой иска да отхлаби тази връзка, то той ще отхлаби самата държава и ще я направи по-слаба“ обясни тя. Меглена Кунева каза още, че Европа държи на гражданите си. Ако Брекзит се осъществи, трябва всеки да си даде сметка, какво иска от лидерите от Европа. \r\nЦоня СЪБЧЕВА", "date": "2019.05.09", "title": "Меглена Кунева, посланик на ЕС към Съвета на Европа: Демокрацията не е веднъж завинаги"}
{"url": "http://www.focus-news.net/news/2019/05/09/2655986/evropeyski-izbori-2019-valeri-simeonov-nfsb-balgarskite-evrodeputati-tryabva-da-sledyat-neshtata-v-zarodish-a-ne-da-skachat-pri-svarshen-fakt.html", "text": "„Искам да стана български евродепутат, не евродепутат”. Така лидерът на НФСБ Валери Симеонов отговори на въпроса на Цветанка Ризова в предаването „Лице в лице” по Btv тази вечер, съобщиха от пресцентъра на  НФСБ . „Аз съм човек на действието, мисля, че съм го доказал. И като такъв мога да бъда полезен в Европейския парламент”, добави Валери Симеонов. Той е водач на листата на „Патриоти за Валери Симеонов (НФСБ и Средна европейска класа)” на предстоящите избори за български представители в Европейския парламент.  \r\nВалери Симеонов беше категоричен, че българските представители в ЕП трябва да следят нещата в зародиш, а не да скачат при свършен факт. И трябва да търсят съмишленици сред останалите държави – най-вече сред източноевропейските, като Румъния, Унгария, Словакия, Чехия, Полша.  \r\n„Например,  както преди четири години никой не говореше за пакета „Мобилност” , сега никой не говори за минималните нива на преките данъци, които се опитват да наложат Франция и Германия. В момента само косвените данъци са регламентирани от Европейския съюз. А когато става въпрос за преките данъци – това са „Данък общ доход”, дивидентите? Там България е определила 10 %. Но Франция и Германия искат до определят един минимум, който да е по-висок. А това в никакъв случай не прави България конкурентноспособна, нито пък съдейства за развитието на българската икономика. На това трябва да се противопоставим. То се подготвя в момента. Трябва да бъдем изключително внимателни”, посочи Валери Симеонов.  \r\nПодчертавайки, че слоганът на коалицията е „Вместо думи – действия”, той припомни свършеното от него като вицепремиер и депутат, и от останалите народни представители в НФСБ като осигуряването на тишина и спокойствие по българските курорти, борбата за Банско, защитата на дребния и средния бизнес и други. „Казвам това, защото съм убеден, че когато един човек се представя пред избирателите си – той трябва да го направи със свършеното, а не с думичката „ще”, заяви Валери Симеонов.  \r\nПоздрави", "date": "2019.05.09", "title": "Европейски избори 2019: Валери Симеонов, НФСБ: Българските евродепутати трябва да следят нещата в зародиш, а не да скачат при свършен факт"}
{"url": "http://www.focus-news.net/news/2019/05/09/2655686/varna-peshehodets-e-postradal-pri-intsident-na-krastovishteto-na-bul-chataldzha-i-bul-8-mi-primorski-polk.html", "text": "Пешеходец е пострадал при инцидент на кръстовището на бул. „Чаталджа“ и бул. „8-ми Приморски полк“. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. Инцидентът е станал около 09.15 часа на 8 май. Пострадалият пешеходец е получил контузни наранявания и е без опасност за живота.  \r\nОбщо 4 произшествия са обслужили екипите на „Пътна полиция“ във Варна през денонощието. При останалите инциденти са констатирани само материални щети. \r\nБояна АТАНАСОВА", "date": "2019.05.09", "title": "Варна: Пешеходец е пострадал при инцидент на кръстовището на бул. „Чаталджа“ и бул. „8-ми Приморски полк“"}
{"url": "http://www.focus-news.net/news/2019/05/09/2655666/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.09", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/09/2655665/kmetat-na-sofiya-yordanka-fandakova-dualnoto-obrazovanie-dava-samochuvstvie-i-svoboda.html", "text": "Свобода е най-важното нещо, което дава това да имаш професия. Това каза кметът на София Йорданка Фандъкова на кръгла маса за дуалното и професионалното образование, озаглавена „Знам, мога, богат съм и щастлив“, предаде репортер на  Агенция „Фокус“.  „София е много древен град, един от най-древните в Европа. София и България само от десетилетие са членове на ЕС, на голямото европейско семейство,  където членуват едни от най-добре развитите икономики. Нашето членство се изразява не само с възможността да получиш финансова подкрепа за реализирането на различни проекти, а най-вече с добрите европейски модели“, посочи Фандъкова. „Моделът на дуалното образование е една от най-големите възможности за страната. Благодаря на правителството, че издигна образованието за свой основен приоритет и изпълнява стриктно заложените в управленската програма реформи в българското образование“, допълни тя. По думите ѝ София е лидер в дуалното образование и в града вече има пет професионални гимназии, които работят по модела на дуалното обучение. „Моето послание е, че професионалното образование, възможността да придобиеш професия, каквато и да е тя, ти дава шанс, възможност, самочувствие и свобода“, заяви още Йорданка Фандъкова.  \r\nВицепремиерът Томислав Дончев подчерта от своя страна, че трябва да се промени преди всичко отношението към образованието и разбиранията на цяло поколение млади хора, че успехът се постига или с далавери, или с късмет. „Първата ни задача е да променим изобщо отношението към образованието. Образованието е възможно най-добрата инвестиция, която може да се отплати многократно, ако бъде направена правилно“, каза още той.  \r\nВесела АЛЕКСАНДРОВА", "date": "2019.05.09", "title": "Кметът на София Йорданка Фандъкова: Дуалното образование дава самочувствие и свобода"}
{"url": "http://www.focus-news.net/news/2019/05/09/2655644/daniel-panov-kmet-na-veliko-tarnovo-kategorichno-sam-protiv-prodazhbata-na-tereni-v-nova-bolnitsa.html", "text": "„Категорично съм против продажбата на терени, попадащи в обхвата на Нова болница. В интерес на всички великотърновци и на жителите на областта е да се запази цялата територия, обособена като База 1”. Това заяви кметът на Велико Търново Даниел Панов по време на извънредна сесия на Общинския съвет, съобщиха от пресцентъра на  Общината . По време на заседанието бяха обсъдени намеренията на ръководството на МОБАЛ „Д-р Стефан Черкезов“ за продажба на имоти, мотивирани от изпълнителния директор д-р Стефан Филев с нуждата от допълнителни средства към наличните за строителството на новия корпус в База 1. \r\n„Двата терена в обхвата на Нова болница са необходими на здравното заведение и във връзка с Държавния военно-временен план, и предвид Националния план за защита при бедствия и аварии, който изисква консолидиране на лечебната дейност. Терените са нужни и при разширяване на легловата база. Именно заради това преди години е отказана реституцията им”, аргументира отрицателното си становище Даниел Панов. Местният парламент прие предложението представителят на Община Велико Търново на Общото събрание на здравното заведение да гласува „против” разпореждане с терени в Нова болница. \r\nДаниел Панов каза още, че МОБАЛ се нуждае от средства за дофинаснсиране на строителството на новия корпус и затова подкрепя продажбата на трите сгради, попадащи в територията на т.нар. Стара болница, както и на имота в с. Вонеща вода. „Предмет на разпореждане са само сгради, които не се ползват от МОБАЛ за лечебна дейност , но не и земята. Продажбата дава възможност както за развитие на болницата чрез обединяване на дейностите в База 1, така и за запазване на дейността на частната кардиология”, аргументира се Даниел Панов. Местният парламент одобри представителят на Община Велико Търново да гласува със становище „за“ относно намеренията за продажба на сградите на МОБАЛ в Стара  болница и на имота в с. Вонеща вода. \r\nД-р Стефан Филев подчерта, че средствата от продажбата на терена, върху който бе построен нов хипермаркет, са налични, но е нужно допълнително финансиране за строителството и оборудването на новия болничен корпус.", "date": "2019.05.09", "title": "Даниел Панов, кмет на Велико Търново: Категорично съм против продажбата на терени в Нова болница"}
{"url": "http://www.focus-news.net/news/2019/05/09/2655667/dobrich-50-godishen-mazh-e-zadarzhan-za-razbivane-na-vitrina-na-obshtestvena-sgrada-v-selo-krushari.html", "text": "50-годишен мъж е задържан за разбиване на витрина на обществена сграда в село Крушари. Това съобщиха от  ОДМВР – Добрич . На 8 май около 19.10 часа е получено съобщение за взлом на витрина на обществена сграда на територията на селото. След проведено разследване е установен извършителят на деянието. С полицейска мярка за срок от 24 часа е задържан 50-годишен мъж от селото. По случая е образувано бързо полицейско производство.", "date": "2019.05.09", "title": "Добрич: 50-годишен мъж е задържан за разбиване на витрина на обществена сграда в село Крушари"}
{"url": "http://www.focus-news.net/news/2019/05/09/2655512/kakvi-sa-zadachite-sled-reshenieto-na-iran-da-preustvanovi-chastichno-izpalnenieto-na-svpdi-komentari-v-svetovniya-pechat-agentsiya-fokus.html", "text": "Решението на Иран да обяви преустановяване на изпълненията на някои от задълженията по Съвместния всеобхватен план за действие (СВПД) за ядрената програма на страната, подписано през лятото на 2015 г., предизвика широк отзвук в международната общност. Световни и регионални сили като САЩ и Израел вече изясняват основните задачи, които стоят пред тях в новата ситуация. Агенция „Фокус“ представя част от по-интересните коментари по темата във водещите световни издания. \r\n***  Упоритостта на венецуелския президент Николас Мадуро да остане на власт трябва да бъде предупредителен сигнал за администрацията на Доналд Тръмп и особено за съветника му по националната сигурност Джон Болтън, защото изглежда, че Вашингтон преследва една и съща цел в Каракас и Техеран. Подобно на Венецуела, и Иран е подложен на кампания с максимален натиск. Промяната на режима в Техеран обаче е много по-трудна и по-сложна, отколкото във Венецуела. Има ли Вашингтон стратегия за политиката спрямо близкоизточната република или всичко е въпрос на дрънкане на оръжия? Отговор на този въпрос търсят в редакцията на най-тиражираният американски вестник -   USA Today . \r\nНа 8 май е първата годишнина от решението на държавния глава на САЩ Доналд Тръмп да ооттегли от ядреното споразумение с Иран, а той и неговата администрация го отбелязват, като разполагат значителни въздушни и военноморски сили в Персийския залив и се ангажират с войнствена реторика. И двете изглежда са предназначени да накарат Иран да предприеме действия, които да осигурят претекст за военни нападения на САЩ срещу иранска територия, негови сили или съюзници в региона.  На този етап си струва да си зададем въпроса: каква точно е политиката на администрацията на Тръмп спрямо Иран и ще им даде ли тя резултатите, които тя иска? \r\n Променящите се режими разбираемо вярват, че изпращането на режима на Мадуро е само въпрос на време. Президентът отдавна е враждебен към Мадуро, а промяната на режима е ясната цел на неговата администрация. Венецуела е близо до Западното полукълбо; близо 50 държави, включително ЕС и голяма част от Латинска Америка, стоят пред САЩ; лидерът на съперника Хуан Гуайдо има популярна подкрепа и конституционна власт; и страната е изправена пред най-тежката хуманитарна катастрофа в полукълбото, почти всички са резултат от корупцията и лошото управление на Мадуро. \r\nАко има държава, в която е назряла смяна на режима, то това е Венецуела. Но от началото на годината най-малко три опита в тази насока се провалиха – заради лоялността на горните ешелони на венецуелската армия; пропуските на опозицията и подкрепата на руснаците и кубинците. \r\nАдминистрацията на Тръмп не се вслушва в тези предупреждения. За лидерите на Техеран ще бъде лесно да заключат, че целта на политиката на САЩ към Иран няма нищо общо с промяната на поведението му в региона или предоговарянето на ядреното споразумение - с икономическото удушаване на Иран, американците провокират единствено масови бунтове, които в крайна сметка ще доведат до сриването на режима в близкоизточната република. Ако в Техеран правят подобно заключение, то те ще са прави. Опитите да се свали режима ще доведе само до катастрофални неуспехи или катастрофални успехи. Ето осем причини защо: \r\n► Иранският режим все още се ползва с огромна подкрепа сред населението. Няма легитимна и организирана политическа опозиция на управляващата класа, каквато има във Венецуела. \r\n► Русия и Китай са далеч по-склонни да подкрепят моллите, отколкото Мадуро, и следователно те ще предоставят по-голяма помощ на Техеран за избягване на санкции на САЩ. \r\n► Иранската армия, особено Революционната гвардия, е много по-голяма сила от военните на Мадуро. \r\n► Иран е далеч по-малко уязвим от икономически натиск, отколкото Венецуела, и не трябва да се бори с хуманитарна криза и икономическите проблеми, които засягат Венецуела. \r\n► Иранските лидери могат да разчитат на вътрешните сили за сигурност, за да спрат насилието, за разлика от Мадуро.   \r\n► Мадуро е дипломатически изолиран и срещу него има впечатляваща коалиция от страни от Западното полукълбо и Европа. Освен Израел, Саудитска Арабия и Обединените арабски емирства, САЩ няма да имат международна подкрепа за свалянето на иранския режим. Тръмп дистанциира много страни, като изтегли САЩ от ядрената сделка с Иран и отказа да направи изключения за онези, които зависят от иранския петрол. Трудно е да си представим, че всички ще се обединят зад идеята смяна на режима в Иран. \r\n► Иран има много повече възможности, отколкото Венецуела, за да отмъсти за свалянето на режима. \r\n►И накрая, дори и ако става въпрос за много малко вероятен случай, в който администрацията на Тръмп е успяла да предизвика революция в Иран, единствените победители ще бъдат Революционната гвардия и най-войнствените, антиамерикански сили в страната. Казано по-просто, опитите за сваляне на режима в Иран са лудост.  \r\nРазработването на успешна политика за проверка на иранските регионални и ядрени амбиции е много тежка задача. Особено трудно е като се има предвид, че иранският режим е решен да използва САЩ като противник, за да предотврати неконтролираното проникване на западно влияние и да разпространи идеологическото си послание у дома и в региона. А токсичната политика по иранския въпрос от страна на САЩ прави компромисите малко вероятни. \r\nВръщането на санкциите няма да доведе до колапс на режима, до идването на такъв, който ще е по-малко враждебен към Вашингтон, или ще води по-малко войнствена политика в региона.  \r\nАдминистрацията на Тръмп направи своя избор миналия май, като се оттегли от вероятно не дотам доброто, но все още много добре функциониращо споразумение за контрол на въоръженията. Една година по-късно тя не е разработила алтернатива. Истината е, че при отсъствието на ясни цели и политики, всичко, което Вашингтон измисли, е дрънкане на оръжия. А то лесно би могло да доведе до ненужна и потенциално опасна военна конфронтация между САЩ и Иран. Авторът Аарон Дейвид Милър е вицепрезидент на Международния център за учени „Удроу Уилсън“, бивш съветник от Държавния департамент на САЩ и преговарящ за Близкия изток. \r\n***  Двамата водещи американски дипломати, Майк Помпео и Джон Болтън, не скърбяха много след провала на опита за бунт във Венецуела – те вече подхванаха Иран, пише бившият съветник на американския президент Роналд Рейгън Патрик Бюканън в статия за изолационисткото издание  The American Conservative .  \r\nМиналата седмица под прицел на американското оръжие се оказа Венецуела. „Мирно решение е желателно, но военните действия са възможни\", заяви държавният секретар на на страната Майк Помпео, като увери, че „САЩ ще предприемат такива мерки, ако е необходимо\". На свой ред съветникът по националната сигурност Джон Болтън прочете инструкцията от „Доктрината Монро“ на руския президент Владимир Путин: „Това е нашето полукълбо. Тук руснаците не трябва да се намесват“. \r\nСлед като венецуелската армия реши да не се бунтува и да не сваля от власт държавния глава Никола Мадуро, Иран отново се оказа под прицела на американските оръжия. Болтън разпореди изпращането на самолетоносача „Ейбрахам Линкълн“ и група бомбардировачи в Близкия Изток, чиято задача бе да „отправят ясен сигнал на иранския режим, че всяка атака срещу интересите на САЩ и нашите съюзници ще бъде посрещната с безмилостна сила”. \r\nЗа какъв вид „атака“ говори Болтън? Според съобщения в медиите Израел е предупредил съветника на Доналд Тръмп, че Иран ще нанесе удар на американските интереси в Ирак. \r\nОт Финландия Помпео повтори предупреждението на Болтън: „Виждаме ескалация на действията на иранците... и ще ги подведем под орговорност за атаките срещу американските интереси ... Ако има такива действия, ако те бъдат реализирани от марионетка като „Хизбула\", ние ще подведем иранското ръководство под отговорност“. \r\nВ тяхната цялост заплахите на Болтън-Помпео са еквивалентни на ултиматума, че всяко нападение на „Хизбула“ в Ливан, шиитите в Йемен и проиранските бойци срещу Израел, Саудитска Арабия, Обединените арабски емирства или американските войски в Ирак, Сирия и страните от Персийския залив ще доведат до отмъщение в САЩ срещу самия Иран. \r\nОдобрява ли това президентът на САЩ Доналд Тръмп? Изглежда да. Той се оттегли от иранското ядрено споразумение и отново въведе санкции срещу близкоизточната страна. Миналата седмица той отмени изключенията за осем страни, които им позволяваха да закупуват ирански петрол. Каква е целта? Намаляване на износа на петрол от Иран от 40% от БВП на страната до нула и задълбочаване на икономическата криза, която тази година би могла да намали БВП на Иран с шест процента. \r\nИ все пак Тръм добави Иран към списъка на терористичните държави, а Ислямската революционна гвардия я помести в този за терористичните организации. За първи път постъпваме така с въоръжени сили на чужда държава. Не подходихме така дори към Северна Корея. \r\nВ отговор Иран определи САЩ като държавен спонсор на тероризма, а американските войски в Близкия изток – за терористи. Иран също предупреди, че ако спрем износа му на петрол, идващ от Персийския залив през Ормузкия пролив, той ще го затвори за други страни. И тъй като 30% от световните доставки на петрол минават именно през него, това ще доведе до глобална криза. \r\nКогато президентът Никсън спаси Израел през 1973 г. в Арабско-израелската война, арабите от ОПЕК наложиха ембарго върху петрола. Цените на бензина скочиха толкова високо, че Никсън се замисли да отиде с влак във Флорида за Коледа. Увеличаването на цените на бензина значително развали отношението на населението към Никсън и се превърна в един от основните фактори, довели до импийчмънта срещу него.  \r\nСпоред проучванията на „Галъп“ рейтингът на Тръмп достигна исторически връх от 46%. Това със сигурност се дължи на поразителните успехи на американската икономика след данъчните намаления и обширните мерки за намаляване на държавната намеса в икономиката. \r\nВ самото начало войната с Иран в Персийския залив можеше да стане популярна. Но как ще се отрази на американската икономика и способността ни да излезем от вечната война в Близкия изток, както обеща Тръмп? \r\nВ интервю за Fox News в края на април иранският външен министър посочи онези, които според него наистина се нуждаят от война между САЩ и Иран. Когато Мохамед Джавад Зариф беше попитан дали Тръмп търси конфронтация и промяна на режима, както Болтън препоръча, преди да заема поста на съветник по националната сигурност, той отговори отрицателно. „Не мисля, че президентът Тръмп иска това. Според мен той се стреми да изпълни предизборния си ангажимент да не вкарва САЩ в друга война“, припомня авторът думите му.  \r\nЗариф заяви още: „Самият Тръмп заяви, че САЩ са похарчили седем трилиона долара в нашия регион ... и единственият резултат от всичко това е засилването на тероризма, отслабването на  сигурността и увеличаването на нестабилността. Хората от нашия регион стигнаха до заключението, че присъствието на САЩ тук изначално е дестабилизиращ фактор. Мисля, че президентът Тръмп е съгласен с това“.  \r\nНо ако не е Тръмп, кой тогава настоява за конфронтация и война с Иран? \r\nЗариф отговори: „Вярвам, че „Екип Б\" иска да въвелче САЩ и президента Тръмп в конфронтация, която той не иска\". \r\nИ кой е част от този „Екип Б\"? \r\nЗариф посочи имена: Болтън, Бенямин Нетаняху, принц Мохамед Ибн Салман и принц Мохамед Ибн Зайед. \r\nАко „Екип Б\" успее да реализира своите стремежи, това ще бъде войната на Тръмп и именно той  ще трябва да плати за нея. \r\n***  За пореден път е разработена нова схема за ограничаване на ракетната дейност в Иран. Този път висши представители на Германия, Великобритания и Франция, водени от държавния секретар на САЩ Майк Помпео, започнаха опасна игра, пише иранското англоезично издание  Tehran Times . \r\nThe Wall Street Journal наскоро публикува доклад по темата: „Новите усилия на Европейския съюз включват по-строг контрол върху износа и натиск върху страните извън ЕС, за да се ограничи продажбата на чувствителна технология на Иран“. Според доклада, Великобритания, Франция и Германия се опитват да убедят всички държави-членки на Европейския съюз да наложат широки ограничения на ракетната програма на Иран. \r\n„Една от възможните стъпки би било да се призоват африканските и азиатските страни да сложат край на износа или да блокират транзита на чувствителни стоки към Иран\", се казва в доклада. \r\nИстината е, че Вашингтон и Европейският съюз се опитват да управляват два антиирански плана едновременно: единият държави Техеран в„изкривена ядрена сделка“, а другият „ограничава ракетната му дейност“. \r\nГодина, след като администрацията на Доналд Тръмп официално изтегли страната от споразумението за ядрената програма на Техеран, Вашингтон и съюзниците измислиха нов план за „налагане на санкции срещу ракетната дейност на Иран\", за да отслабят неговите отбранителни способности и статут в региона. \r\nВ такава критична ситуация Ислямска република Иран трябва да устои и да изпрати ясно послание към европейците. \r\nИранското външно министерство трябва да се притеснява то нахлуването на Европа в Иран. Главното задължение на иранското външно министерство в тази критична ситуация е никога да не се доверява на Европа и сериозно да се противопостави на Германия, Франция и Великобритания. \r\nАко иранското външно министерство не приеме това предупреждение сериозно, европейската тройка ще предприеме още по-нападателен подход. Ясно е, че при такива обстоятелства би било наивно да се опитваме да „правим разлика между тактиката на САЩ и Европа“, тъй като в действителност „САЩ“ и „несъгласуваното поведение на европейците“ са две страни на една и съща монета. \r\nВсъщност, тази схема всъщност беше създадена веднага след встъпването на Тръмп в Белия дом. Изглежда, че иранските дипломати трябва постоянно да напомнят на Запада (САЩ и европейската тройка) за „стратегическите граници\" на ислямската република. \r\nТези граници ясно показват, че Иран не води преговори за способността си за противоракетна дейност и отбрана, и е решен да продължи да се подготвя срещу регионални заплахи. Ето защо няма да позволи военните й бази да бъдат разглеждани от представители на всякакви организации.  \r\nЯсно е, че САЩ и европейската тройка нямат право да влизат в такива стратегически и забранени зони в Иран. И накрая, повече от ясно е, че предизвикателството между Иран и европейската тройка по отношение на ракетната дейност на Иран ще достигне критична точка през следващите месеци и Иран никога няма да излезе печеливш от ситуацията, ако не стои твърдо в подкрепа на стратегическите си интереси. Ако се откаже от тях, САЩ и Европа ще успеят да изолират Иран на международната сцена и особено в Западна Азия. \r\n***  Министър-председателят на Израел Бенямин Нетаняху обеща, че страната му няма да допусне Иран да придобие ядрени оръжия, след като ислямската република заяви, че ще се откаже от ограниченията върху ядрените си дейности, договорени в споразумението от 2015 г., предава  AFP . \r\n„Тази сутрин по пътя си тук чух, че Иран възнамерява да продължи ядрената си програма\", каза Нетаняху на церемония в Ерусалим. „Няма да позволим на Иран да придобие ядрено оръжие“, увери израелският премиер. \r\nНетаняху даде първи израелски отговор на изявлението на държавния глава на Иран Хасан Роухани, че Техеран ще запази излишния уран и ще възобнови обогатяването му, ако не бъдат определени нови условия по споразумението.  \r\nНетаняху е един от водещите критици на договора за ядрената програма на Техеран от 2015 г. между Иран и световните сили. САЩ се оттеглиха от сделката през май 2018 г., а навръх първата годишнина от решението на Вашингтон Иран обяви, че прекратява изпълнението на част от поетите по договора ангажименти.  \r\nКоментарът бе първият от страна на представител на властта в Израел. Миналата година Нетаняху приветства решението на американския президент Данълд Тръмп да оттегли страната от важната сделка и призова другите държави да направят същото. \r\nПо-рано в сряда иранският президент Хасан Роухани заяви по време на телевизионно изказване от Техеран, че Ислямската република ще запази излишния си обогатен уран и тежката вода и ще определи 60-дневен срок за нови условия по сделката. Ако крайният срок не бъде спазен, Техеран ще предприеме допълнителни стъпки.  \r\nРоухани увери, че Иран иска да договори нови условия с останалите партньори по договора, но призна, че ситуацията за страната е тежка. „Ако петте страни се присъединят към преговорите и помогнат на Иран да оползотвори ползите си в областта на петрола и банковото дело, Техеран ще се върне към ангажиментите си по отношение на ядрената сделка\", категоричен бе Роухани. \r\nПрез 2015 г. Иран и страните от групата 5+1 (САЩ, Китай, Русия, Франция, Великобритания и Германия) постигнаха историческо споразумение за решаване на дългогодишния спор по ядрената програма на Техеран след повече от десетилетие преговори. Така санкциите, наложени на Иран от САЩ, ЕС и ООН, трябваше да бъдат вдигнати в замяна на съгласието на Техеран за дългосрочни ограничения върху ядрената му програма, която Западът подозираше, че е насочена към създаването на атомна бомба. Точно преди година на тази дата – 8 май – държавният глава на САЩ Доналд Тръмп обяви решението за изтеглянето на страната си от сделката, описвайки я като „най-лошата“ в историята. \r\nЧастичното прекратяване на задълженията по Съвместния всеобхватен план за действие (СВПД) Е първата стъпка от страна на Иран в отговор на оттеглянето на САЩ от ядрената сделка и липсата на ангажимент от страна на европейските страни да изпълнят обещанията си. Ако страните не предприемат нови мерки в рамките на два месеца, Иран ще предприеме нови действия, предупредиха по-рано от МВнР в Техеран. \r\n***", "date": "2019.05.09", "title": "Какви са задачите след решението на Иран да преустванови частично изпълнението на СВПД? (Коментари в световния печат - Агенция „Фокус“)"}
{"url": "http://www.focus-news.net/news/2019/05/09/2655513/predstoyashti-sabitiya-v-stranata-za-9-may-agentsiya-fokus.html", "text": "*** \r\nОт 09.00 часа президентът и върховен главнокомандващ на Въоръжените сили Румен Радев ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. От 10.00 часа пред сградата на президентската институция той ще присъства на тържествена церемония по издигане на знамето на ЕС по повод Деня на Европа. Председателят на Народното събрание Цвета Караянчева и народни представители също ще присъстват на тържествената церемония по издигане на знамето на Европейския съюз по повод Деня на Европа \r\n*** \r\nОт 11.30 часа в Аулата на Софийския университет Вицепрезидентът Илияна Йотова организира дискусия „Тема: Европа“ със студенти. \r\n*** \r\nОт 17.30 часа в Драматичен театър „Стефан Киров” председателят на Народното събрание Цвета Караянчева ще присъства на церемонията по връчване на Националната награда „Константин Константинов” за принос в детското книгоиздаване за 2019 г. \r\n*** \r\nОт 09.00 часа започва редовното заседание на Народното събрание. \r\n*** \r\nОт 09.00 часа в зала 3 на Министерството на транспорта, информационните технологии и съобщенията, ул. „Дякон Игнатий“ 9,  министърът на транспорта, информационните технологии и съобщенията Росен Желязков ще открие заседанието на комисията за провеждане на процедурата за концесия на летище „София“, на което ще бъдат отворени офертите на допуснатите участници. \r\n*** \r\nОт 14.00 часа в зала 114 на Учебен корпус №1 министърът на образованието и науката Красимир Вълчев ще изнесе публична лекция на тема „Образованието като публично благо. Финансиране на системата на образованието в България“. \r\n*** \r\nОт 08.45 часа 13 състав на Специализирания наказателен съд ще гледа делото срещу Борис А., Данаил П. и др., обвинени в образуване и ръководене на организирана престъпна група. \r\n*** \r\nОт 09.00 часа 9 състав на Специализирания наказателен съд ще гледа делото срещу Радослав Б., Денис Б. и др., обвинени в образуване и ръководене на организирана престъпна група. \r\n*** \r\nОт 09.00 часа 6 състав на Специализирания наказателен съд ще гледа делото срещу Петко Ст., Иван Й., и др., обвинени в образуване и ръководене на организирана престъпна група. \r\n*** \r\nОт 09.00 часа в аулата на Минно-геоложки Университет „Св. Иван Рилски“ ще се проведе кръгла маса за дуалното и професионалното образование под мотото е „Знам, мога, богат съм и щастлив“. \r\n*** \r\nОт 09.00 часа Белоградчишкият епископ Поликарп ще оглави Архиерейска света Литургия в храм „Св. Николай“ в кв. „Враждебна“. \r\n*** \r\nОт 09.00 часа посланикът на Русия в България Анатолий Макаров ще участва в полагането на цветя на Паметника на Незнайния войник по повод Деня на победата. Монументът ще стане отправна точка на шествието на Безсмъртния полк, който ще премине през центъра на София до Паметника на Съветската Армия. Там от 10.00 ще бъде организирана церемония по полагане на цветя, след която ще започне концерт, а от 10.45 на Костницата в кв. „Лозенец“ ще се проведе панихида и полагане на цветя. \r\n*** \r\nОт 09.30 часа 8 състав на Специализирания наказателен съд ще гледа делото срещу Цветан В., Александър П. и др., обвинени в образуване и ръководене на организирана престъпна група. \r\n*** \r\nОт 09.30 часа 3 състав на Специализирания наказателен съд ще гледа делото срещу Иван К., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК). \r\n*** \r\nОт 10.00 часа в „София Хотел Балкан“ в зала „Роял“ заместник-министърът на регионалното развитие и благоустройството Николай Нанков ще открие форум „Проектни предложения на ВиК оператори за финансиране по ОПОС 2014-2020 г.“. \r\n*** \r\nОт 10.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в образуване и ръководене на организирана престъпна група. \r\n*** \r\nОт 10.00 часа 15 състав на Специализирания наказателен съд ще гледа делото срещу Иван Р. и др., обвинени в образуване и ръководене на организирана престъпна група. \r\n*** \r\nОт 10.00 часа в Информационния център на Министерство на отбраната на ул. „Г. Раковски” 106 ще се проведе публична дискусия на тема „Европейски диалог: Идеи за по-добра Европа”. \r\n*** \r\nОт 10.00 часа 25 състав на Софийския градски съд ще гледа делото срещу Румен С. (кмет на пернишкото село Дивотино), обвинен за укриване на данъци в особено големи размери. \r\n*** \r\nОт 10.30 часа в Дома на киното (ул. „Екзарх Йосиф“, №37 в София) ще отвори информационен щанд, където ще бъдат раздавани материали за Европейския съюз, както и информация и съвети за правата ни при пътуване, пазаруване и почивка в рамките на Общността.  Събитието се провежда под мотото„Европа е възможност. Европа е свобода и сигурност. Европа си ти“ и е по повод Деня на Европа. \r\n*** \r\nОт 11.00 часа пред сградата на Форум „Джон Атанасов“ в София Тех Парк ще се състои официалното откриване на Деветото издание на Софийския фестивал на науката. Сред участниците в него ще бъдат кметът на София Йорданка Фандъкова и Огнян Златев – ръководител на Представителството на ЕС в България. \r\n*** \r\nОт 11.00 часа в залата на 11-ия етаж на КНСБ, ще бъде представен Годишният доклад по колективно договаряне на заплатите за 2018 година и очакванията за ръста им през 2019 година. \r\n*** \r\nОт 11.00 часа 23 състав на Специализирания наказателен съд ще гледа делото срещу Димитър А. и Стоян Ст., обвинени в участие и ръководене на организирана престъпна група. \r\n*** \r\nОт 11.00 часа в пешеходната зона на бул. „Витоша“ (до паметника на Алеко Константинов) – ще се проведе „Ден на Европа”, концерт на Джаз формация „София“ (при лоши метеорологични условия концертът ще се проведе в Античен културно-комуникационен комплекс „Сердика“ – под купола на Ларгото). \r\n*** \r\nОт 11.30 часа в централата на Нестле България ще бъдат представени  финансовите резултати, планове и прогнози на компанията на локално и глобално равнище в рамките на изминалата година и първото тримесечие на 2019 г. \r\n*** \r\nОт 12.00 часа в Националния пресклуб на БТА ще се проведе пресконференция за „Банско джаз фест“, който ще се проведе между 6 и 10 август тази година. \r\n*** \r\nОт 12.00 часа пред Народен театър „Иван Вазов“ ще се проведе „Европейска музикална разходка“, концерт на Софийския духов оркестър. \r\n*** \r\nОт 13.00 часа в концертната зала на Националната музикална академия „Проф. Панчо Владигеров“ световноизвестният испански тенор Хосе Карерас ще бъде удостоен с почетното звание „Доктор Хонорис Кауза“. \r\n*** \r\nОт 13.00 часа 5 състав на Специализирания наказателен съд ще гледа делото срещу Стефан Г., Георги Г. и др., обвинени в образуване и ръководене на организирана престъпна група. \r\n*** \r\nОт 13.00 часа в Парк хотел Витоша ще се състои двудневно събитие „Бизнес форум Балкани и Средиземно Море“. \r\n*** \r\nОт 13.00 часа в сградата на МТСП ще се състои подписване на договорите за предоставяне на „Патронажна грижа“. \r\n*** \r\nОт 13.30 часа 11 състав на Софийския градски съд ще гледа делото срещу Христо П, бивш управител на „Фонд научни изследвания“, (умишлена безстопанственост). \r\n*** \r\nОт 13.30 часа 16 състав на Специализирания наказателен съд ще гледа делото срещу Милко М., Росен Д. и др., обвинени в образуване и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Петър П., престъпление по служба. \r\n*** \r\nОт 13.30 часа 18 състав на Специализирания наказателен съд ще гледа делото срещу Любен Х., квалифицирани състави на изнудване. \r\n*** \r\nОт 14.00 часа ще се проведе редовен брифинг на Централната избирателна комисия. \r\n*** \r\nОт 17.30 часа в UniArt Gallery, Нов български университет (бул. „Монтевидео\" 21, кв. „Овча купел“ 2) ще се проведе литературна вечер под надслов: „Светлината, която изгаря: 45 години от смъртта на Костас Варналис“. \r\n*** \r\nОт 18.00 часа в Литературен клуб „Перото“ министър Боил Банов ще връчи Националната литературна награда за български роман на годината „13 века България“ 2019. \r\n*** \r\nОт 18.00 часа в галерия „Академия“ ще се проведе лекция на художника и фотограф Димитър Христов на тема „Единна хармония цвят и музика“. \r\n*** \r\nОт 18.00 часа в Арт Галерия 36, на ул. \"Славянска\" 40 в София, се открива изложба \"Чудната градина\" на художничката Цвети Борисова. \r\n*** \r\nОт 18.30 часа в Античен културно-комуникационен комплекс „Сердика“ – под купола на Ларгото - „Ден на Европа”, ще се проведе концерт на Камерен ансамбъл „Софийски солисти“. \r\n*** \r\nОт 18.30 часа организаторите на 24-тото Габровско биенале на хумора и сатирата в изкуството ще представят изложбите, влизащи в рамките на тазгодишната програма в Генератор на бул. „Черни връх“ 47. \r\n*** \r\nОт 12.30 часа в квартал „Разсадника“ Община Белово организира празнична церемония за отбелязването на Деня на Европа и Деня на победата. \r\n*** \r\nОт 7.00 до 18.00 часа до Часовника ще бъде отрита Европейска работилница \"Да рециклираме заедно\". \r\n*** \r\nОт 09.30 часа в галерия-музей „Георги Баев“ на бул. „Демокрация“ 6 Общината организира пленер за ученици от 7-и до 12-и клас на тема „Европа на белия лист“. \r\n*** \r\nОт 16.30 часа в зала №2 на Експозиционен център „Флора“ ще се състои лекция на учителя и физик Теодосий Теодосиев. \r\n*** \r\nОт 17.00 часа Експозицията „Италия за мен“ ще бъде открита в Галерия „Георги Баев“. \r\n*** \r\nОт 17.00 часа пред Мемориала на благодарността в градското пространство \"Толерантност\", изграден от Център \"Алеф\" в знак на признателност към спасителите на бугаските евреи ще се състои ритуал за връчване учреденото през 2018 година звание \"Пазител на паметта\". \r\n*** \r\nОт 17.30 часа на открита сцена до Часовника ще се проведе концерт с класически произведения от европейски композитори в изпълнение на Бургаския духов оркестър. \r\n*** \r\nОт 18.00 часа в Културен център „Морско казино“ ще бъдат връчени наградите в шестото издание на Националния литературен конкурс „Който спаси един човешки живот, спасява цяла вселена“. \r\n*** \r\nОт 09.00 часа на стадион „Локомотив“ ще се проведе  областно състезание по пожароприложен спорт. \r\n*** \r\nОт 11.00 часа в залата на Юнашкия салон ще се състои пресконференция преди старта на Рали България-2019. В нея ще участват кметът на Община-Варна Иван Портних, под чийто патронаж се провежда 50-ото издание на ралито, директора на състезанието Камен Михайлов и последния законно избран председател на БФАС Калоян Станчев. \r\n*** \r\nОт 11.00 часа по случай 9-ти май - Ден на Европа и Ден на победата над хитлерофашизма ще бъдат поднесени венци и цветя пред Паметника на Осми приморски полк. От 11.45 ч. ще се проведе шествие от Паметника на Осми Приморски полк до сградата на Община Варна. От 12.00 ч. ще започне Тържествено издигане на флаговете по случай Деня на Европа. Варненският евродепутат и кандидат за член на Европейския парламент от листата на ГЕРБ Емил Радев също ще се включи в отбелязването на Деня на Европа, в морската столица. \r\n*** \r\nОт 13.30 часа в село Старо Оряхово ще бъде направена първа копка по проект „Реконструкция и рехабилитация на улична мрежа в гр. Долни Чифлик и село Старо Оряхово, общ. Долни Чифлик“ по Програмата за развитие на селските райони 2014-2020, подмярка 7.2. „Инвестиции в създаването, подобряването или разширяването на всички видове малка по мащаби инфраструктура”. \r\n*** \r\nОт 10.10 часа по ул. „Васил Левски“ ще се проведе „Парад на знамената“ – шествие на ученици по случай Деня на Европа. \r\n*** \r\nОт 10.30 часа пред Община Велико Търново ще се проведе отбелязване на Деня на Европа – 9 май: Ритуал по издигане на знамената, приветствия от кмета на Велико Търново Даниел Панов и от ученици. \r\n*** \r\nОт 11.00 часа в парк „Марно поле“ ще се проведе Европейски детски празник.  \r\n*** \r\nОт 11.00 часа в Регионална библиотека „П.Р.Славейков“ ще бъде отбелязан юбилея на ПГ по моден дизайн (70 години). \r\n*** \r\nОт 11.30 часа в зала 302 на Община Велико Търново ще се проведе пресконференция по случай XXIII Старопланински събор „Балканфолк“. \r\n*** \r\nОт 13.00 часа в РДПБЗН – Велико Търново ще се проведе инициативата„Професиографска екскурзия“ на ученици от ОУ „Димитър Благоев“. \r\n*** \r\nОт 14.00 часа в Общински информационен център ще се проведе Информационна и консултантска дейност за ученици. \r\n*** \r\nОт 18.00 часа в Клуб „Мелон“ и  на сцена„Арт лято“ ще се проведе Европейска нощ на литературата – литературни четения. \r\n*** \r\nОт 18.30 часа в Изложбени зали „Рафаел Михайлов“ ще се проведе  концерт на хор „Кантилена“ и оркестър „Богданци“ – Северна Македония. \r\n*** \r\nОт 19.00 часа в Клуб 7 ще се проведе представяне на книгата „откровеНИЕ“ на Кремена Дачова – Ормай и разговор със Северина Величкова и Марияна Георгиева за възпитанието на децата. \r\n*** \r\nОт 21.00 часа от площад „Цар Асен I” може да се наблюдава прожекция на аудио-визуалния спектакъл „Царевград Търнов – звук и светлина“. \r\n*** \r\nОт 11.00 часа заместник-кметът Венци Пасков ще се включи в поклонението ва Руското военно гробище, което се организира във връзка с отбелязване Деня на победата над хитлеризма и Деня на Европа. \r\n*** \r\nОт 18.00 часа в залата на Симфониета – Видин кметът на Общината Огнян Ценков ще присъства на съвместен концерт, организиран от Симфониетата и СУ „Цар Симеон Велики“. \r\n*** \r\nОт 19.00 часа в  НЧ „Напредък-1869“. Театър „Искри и сезони” – София, представя постановката „Вик за любов” от Жозиан Баласко. С участието на Искра Радева, Георги Кадурин, Теодор Елмазов, Иван Панайотов. \r\n*** \r\nОт 09.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 09.30 часа от „Гардения“ до Паметника на загиналите добруджанци в заключителния етап на  Втората световна война и паметника на Съветската армия ще се проведе Шествие на „Безсмъртният полк“. \r\n*** \r\nОт 10.30 часа ще се състои Общоградско поклонение и полагане на венци и цветя на Паметника на загиналите добруджанци в заключителния етап на Втората световна война и Паметника на Съветската армия. \r\n*** \r\nОт 10.30 часа в Регионална библиотека „Дора Габе“, Интерактивна зала, ще се състои Беседа и представяне на мултимедиен диск „Пътешествие в Европа“ по повод 9 май - Ден на Европа. \r\n*** \r\nОт 11.30 часа в Регионална библиотека „Дора Габе“, Фоайе с пиано, ще се състои представяне книгата на Иван Тодоров „ХобиСклуб – Добрич”. \r\n*** \r\nОт 17.30 часа в Художествена галерия ще се състои откриване изложба „Японски гравюри“. \r\n*** \r\nОт 18.00 часа в Огледална зала „Нели Божкова“ ще се проведе седмица на камерната музика с международно участие „Константин Илиев“ – Добрич 2019. \r\n*** \r\nОт 18.00 часа в Младежки център - Добрич,  Концертна зала, ще се състои концерт на СУ „Св. Климент Охридски“, Випуск` 2019. \r\n*** \r\nОт 17.00 часа в Исторически музей – Дупница ще бъде открита изложбата на Националния литературен музей „Испания – мечта и вдъхновение“ по повод 110-годишнината от рождението на Димитър Димов. \r\n*** \r\nОт 17.00 часа ще се състои Патронен празник на СУ„ Стефан Караджа\". \r\n*** \r\nОт 11.30 часа на пл. „20-ти юли“ ще бъдат отбелязани Денят на Европа и 74 години от края на Втората световна война. \r\n*** \r\nОт 12.00 часа на площад „20-ти юли“ ще се състои концерт на Военен духов оркестър при 61-ва Стрямска механизирана бригада. \r\n*** \r\nОт 09.00 часа в Административен съд ще започне инициативата „Ден на отворените врати”. \r\n*** \r\nОт 10.15 часа в офиса на обществения посредник за територията на община Кюстендил Васил Иванов ще се проведе пресконференция. \r\n*** \r\nОт 11.00 часа от площад „Велбъжд” ще започне шествие по повод 9 май – Ден на победата .   \r\n*** \r\nОт 12.00 часа в залата на Административен съд – Кюстендил ще се състои пресконференция с административния ръководител на институцията. \r\n*** \r\nОт 11.00 часа в ритуалната зала на гробищния парк в Кърджали ще се състои поклонението пред началника на сектор „Пътна полиция“ в ОДМВР главен инспектор Иван Бакърджаиев. \r\n*** \r\nОт 11.00 часа пред Двореца на културата ще се състои концерт на Духовия оркестър при ОК Дворец на културата, диригент Трифон Трифонов. \r\n*** \r\nОт 17.00 часа НЧ „Ралица - 1969 г.”, кв. „Ралица”, ще се състои честване на 50 години НЧ „Ралица - 1969 г.” \r\n*** \r\nОт 19.00 часа в Театрален салон „Георги Русев“ ще се състои „Недоразбраната цивилизация“ от Теди Москов. \r\n*** \r\nОт 11.00 часа в гробищния парк в града ще бъде открит Военен паметник „Българско военно гробище -1944“. \r\n*** \r\nОт 18.00 часа в Арт център  се открива изложба живопис на Стилиян Атанасов. \r\n*** \r\nОт 18.00 часа  в Драматично-куклен театър ,,Иван Радоев\" ще се игаре постановката ,,Грозното патенце\" от Х.К. Андресен. \r\n*** \r\nОт 19.00 часа в салона на  Драматично-куклен театър ,,Иван Радоев\" ще се игаре постановката ,,Натюрморт със затлъстял племеник\". \r\n*** \r\nВ 09.00 часа в зала 1 на Окръжния съд ще се проведе заседание по делото срещу бишия директор на полицията в Асеновград Димчо Темелков. \r\n*** \r\nВ 10.30 часа в парк „Лаута“ ще се проведе пресконференция по повод предстоящото четвърто издание на Народен събор Пловдив. \r\n*** \r\nОт 13.30 часа посланикът на Русия в България Анатолий Макаров ще вземе участие в празничното мероприятие на паметника „Альоша“ по повод Деня на победата. \r\n*** \r\nВ 14.00 часа в заседателната зала на Общината ще се проведе пресконференция с участието на кмета на Пловдив Иван Тотев и ръководители на световното и българското гребане преди първата Световна купа, която ще се проведе в България \r\n*** \r\nОт 21.30 часа в с „Фестивал на светлините“ в Пловдив ще бъде отбелязан Денят на Европа. Жителите и гостите на града ще могат да видят как някои от най-красивите фасади в центъра на града „оживяват“ под цветните светлини на завладяващо 3D мапинг шоу и пет светлинни инсталации. \r\n*** \r\nОт 09.00 часа на базата на Аварийно-спасителния отряд ще се проведе Областният етап от националното ученическо състезание „Защита при бедствия, пожари и извънредни ситуации” 2019. \r\n*** \r\nОт 11.00 часа в зала 308 на Община Разград ще се проведе пресконференция със зам.-кмета Галина Георгиева и Федерация на жените във връзка с конкурса „Да, на красотата“. \r\n*** \r\nОт 17.00 часа пред Общински културен център ще се проведе награждаване на класираните участници в хигиенизирането на община Разград, след което ще се проведе и томбола с участниците в акцията „Бонбони за смет“. При лошо време – във фоайе на ОКЦ. \r\n*** \r\nОт 15.00 часа Белоградчишкият епископ Поликарп ще отслужи тържествен водосвет в средновековия храм „Св. Никола“ в Сапарева баня. \r\n*** \r\nОт 10.30 часа около фонтан „Кълбото“ ще се проведе четвъртото издание на Евробазар’2019, организиран от Информационен център „Европа Директно – Сливен” по повод Деня на Европа. \r\n*** \r\nОт 09.00 часа в РДТ „Николай Хайтов“  - гр. Смолян, Зала 1, ще се проведе Фестивал на чуждите езици – традиционен празник на Езикова гимназия „Иван Вазов“  - гр. Смолян. \r\n*** \r\nОт 11.00 часа в Паметник на загиналите във войните – кв. „Райково“, ще се състои честване на 74 години от края на Втората световна война и отбелязване на Ден на Европа - почетен караул и поднасяне на венци. \r\n*** \r\nОт 17.30 часа в Изложбена зала на Държавен архив - гр. Смолян ще се състои премиера на книгата на Петър Маринов „Родопски книгопис. Анотации и статии от античността до 1947 г.“ \r\n*** \r\nОт 11.30 часа в зала № 7, етаж втори  на Съдебната палата, ще се проведе среща на на тема „Правата на децата. Ролята на омбудсмана при защитата им“, както и лекция на тема „Правата на свидетеля в наказателния процес“, изнесена от съдии от Районен съд – Стара Загора. \r\n*** \r\nОт 12.30 часа в КИЦ „Етносвят“, ул. „Капитан Петко Войвода“ № 54, ще се състои Детски празник по случай Деня на Европа, Изложба, презентация и викторина. \r\n*** \r\nОт 18.00 часа в Община Стара Загора ще се състои изложба на участниците в пети международен уъркшоп „Обединени художници за обединена Европа“. \r\n*** \r\nОт 13.30 часа пред офиса на Областния информационен център (Малък бизнес център) ще се проведе конкурс за рисунка „Аз рисувам Европа“ по повод Деня на Европа. \r\n*** \r\nОт 17.15 часа Българо-руски клуб и Руски клуб - град Хасково организират полагане на цветя и венци пред паметника на Победата в парк „Кенана“ по повод Деня на победата. След това ще се проведе шествие на „Безсмъртния полк“. \r\n*** \r\nОт 18.30 часа в зала „Хасково“ ще се проведе поетична вечер „Долгожданное слово Победа“, посветена на поета Алексей Сурков. \r\n*** \r\nОт 09.00 часа в спортна зала „Младост“ започват финалите на националните ученически игри по баскетбол за юноши. \r\n*** \r\nОт 09.30 часа часа от Община Шумен до пл. „България“ще се проведе ученическа щафета „За Шумен“. \r\n*** \r\nОт 09.30 часа в  ДГ „Светулка“ ще се проведе детски празник „Честит рожден ден, Европа!“ съвместно със СНЦ „АлДоРа“ и ДГ „Светулка“. Всички деца ще отбележат Деня на Европа със забавни игри, танци и песни. Част от празника ще бъдат и спортни състезания. \r\n*** \r\nОт 12.00 часа на пл. „Кристал“ на Паметник на загиналите във войните шуменци  ще се състои ритуал по поднасяне на венци и цветя по случай Деня на Европа и 74 години от победата над хитлерофашизма.  \r\n*** \r\nОт 15.00 часа във фоайето на II етаж на РБ „Ст. Чилингиров“ ще се състои среща с Иво Сиромахов и книгите му за деца. \r\n*** \r\nОт 17.00 часа във фоайето на II етаж на РБ „Ст. Чилингиров“ ще се състои среща с Иво Сиромахов и текстовете му за възрастни. \r\n*** \r\nОт 18.30 часа в Концертна зала на НЧ „Добри Войников – 1856“ ще се състои Пролетен концерт с участието на: ДТА „Пъргавелче“, ТА „Гайтани“, АНП „П. Волов“ и Балетно студио. \r\n*** \r\nОт 10.00 часа със слово на кмета Георги Славов и поднасяне на венци и цветя пред паметник на Георги Дражев и загиналите през войните ямболци ще започне поредицата от инициативи, с които ще бъдат отбелязани Денят на победата и Денят на Европа в Ямбол. \r\n*** \r\nОт 10.00 часа пред Безистена ще бъде разположен Информационен щанд, посветен на европейската награда „Ямбол – отлична европейска дестинация за културен туризъм“. \r\n*** \r\nОт 18.00 часа в Художествена галерия „Жорж Папазов“ ще започне празничният пролетен концерт на вокална група „Пятница 13“, посветен на Деня на Европа и Деня на победата. ЕВРОПЕЙСКИ ИЗБОРИ: \r\n*** \r\nОт 08.00 часа в залата на 11-ия етаж, в централата на КНСБ, КНСБ започва серия от срещи с основните партии, които са издигнали кандидати за европейските избори в края на май. Първи ще бъдат политическа партия ГЕРБ. \r\n*** \r\nОт 09.30 часа в хотел Sense, на бул. Цар Освободител № 16, комисарят по цифрова икономика и цифрово общество Мария Габриел ще открие Годишната среща на Асоциацията на европейските издатели на учебници. От 13.30 часа комисар Габриел ще открие Бизнес форум „Балкани-Средиземно море“. Събитието ще се проведе в Парк хотел Витоша.  \r\n*** \r\nОт 12.30 часа в централния офис на \"Коалиция за България\" на ул. „Врабча“ 23 ще се проведе среща с ръководството на партия \"Единна Русия\". \r\n*** \r\nОт 18.00 часа в хотел \"Маринела\", зала ЕФЕ, \"Коалиция за България\" ще отбележи Деня на Европа и Деня на победата над хитлерофашизма с концерт на група \"Сигнал\". \r\n*** \r\nОт 18.00 часа Кандидатът за евродепутат Асим Адемов организира среща-дискусия с гражданите в Регионалния исторически музей. \r\n*** \r\nОт 11.00 часа в гр. Разлог проф. Румен Гечев ще вземе участие в шествието по случай 9-ти май. В 12.00 часа той ще положи цветя пред паметника на Никола Парапунов в града. В 13:30 часа проф. Гечев ще положи цветя пред паметника на Владимир Поптомов в гр. Белица.  В 14:00 часа той ще посети историческия музей в града и ще се срещне с граждани. \r\n*** \r\nОт 15.00 часа на градския площад в Бобошево Андрей Новаков ще се включи в инициатива на Младежи ГЕРБ по повод 9 май – Деня на Европа. \r\n*** \r\nОт 18.00 часа в читалището в гр. Ботевград, проф. Мариела Модева ще се срещне с граждани. \r\n*** \r\nОт 11.00 часа кандидатът за член на Европейския парламент от листата на ГЕРБ Емил Радев ще участва в поклонението на Паметника на Осми Приморски полк по повод 74-ата годишнина от победата над хитлерофашизма. От 12.00 часа той ще се включи в шествието до община Варна. След това Емил Радев ще вземе участие в инициативата на МГЕРБ „Моята Европа”. От 18.00 часа ще участва в представянето на енциклопедията „България във Втората световна война 1939 - 1945”. \r\n*** \r\nОт 17.30 часа в гр. Вълчи дол, в залата на читалището, Крум Дончев и д-р Десислав Тасков ще се срещнат с граждани. В 19.00 часа, в зала 1 на Общината в гр. Суворово, те ще се срещнат с обществеността. \r\n*** \r\nОт 16.00 часа  на пл. „Македония“ и пл. „Христо Ботев“ ще се проведе инициатива на \r\nЕвропейски информационен център „Европа Директно Враца“ към Търговско - промишлена палата Враца „Аз ще гласувам – последвай ме на колела!“. \r\n*** \r\nОт 18.00 часа евродепутатите Ева Майдел и Андрей Новаков ще посетят град Дупница, където ще се срещнат с граждани и ще се включат в откриване на кампанията на общинската структура. Събитието ще се състои в Дома на техниката на ул. „Христо Ботев“ 3. \r\n*** \r\nОт 16.00 часа в сградата на Община Костенец Лиляна Павлова ще проведе среща с представители на образователните институции и с жители на общината. \r\n*** \r\nОт 16.30 часа в залата на читалище „Пробуда – 1919“ на пл. „Трети март“ 1 Андрей Новаков ще се включи в информационна кампания, посветена на Деня на Европа. \r\n*** \r\nОт 13.00 часа в залата на Парк-хотел „Кюстендил“ на ул. „Калосия“ 19, Хисарлъка, евродепутатът Андрей Новаков ще вземе участие и в среща-дискусия на тема „Превозвачи и бюджет“. \r\n*** \r\nОт 10.30 часа в гр. Тетевен Момчил Неков ще поднесе цветя на Паметника на загиналите във войните пред историческия музей в гр. Тетевен. В 11:00 часа той ще поднесе цветя и на Паметника на антифашистите в града. В 14.00 часа, в читалището в гр. Априлци, Неков ще се срещне с граждани. В 17.00 часа, в читалището в гр. Угърчин, той ще вземе участие в честванията по повод 9-ти май. В 19.30 часа в читалището в гр. Лесидрен Неков ще се срещне с обществеността. \r\n*** \r\nОт 11.030 часа на Руските гробища, Тодор Стоилов ще поднесе венци и цветя. В 13.30 часа, в гр. Пловдив на Паметника Альоша, Валери Жаблянов ще вземе участие в отбелязването на 9-ти май. \r\n*** \r\nОт 18.00 часа Лиляна Павлова ще посети община Самоков, където ще проведе среща - разговор с жители на общината под мотото „Денят на Европа“. Срещата ще се състои в „Младежки дом“ на пл. „Захари Зограф“. \r\n*** \r\nОт 10.00 часа в офиса на ГЕРБ в град Сапарева баня на ул. „Никола Вапцаров“ 2 Андрей Новаков ще се срещне с представители на транспортния бранш и с млади хора от общината. От 11.00 часа евродепутатът Андрей Новаков ще уважи и храмовия празник на с. Ресилово, община Сапарева баня. Той ще посети храма „Св. Никола Летни“ и ще се срещне с жители на населеното място. \r\n*** \r\nОт 9.30 часа в центъра на с. Професор Иширково, общ. Силистра, Елена Йончева ще се срещне с обществеността. \r\n*** \r\nОт 18.00 часа в гр. Стара Загора Иван Кръстев ще вземе участие в шествието от Паметника на съветския войн до парк \"Аязмото\". \r\n*** \r\nОт 18.30 часа водачът на листата на ГЕРБ и СДС за европейските избори Мария Габриел ще се включи във фолклорни флашмоб „Пулсът на Европа“, организиран от младежката организация на партията в града. Събитието ще се състои на паркинга на парк „Артилерийски“, където на специално разчертан контур, дълъг близо 300 метра и изобразяващ сърдечен пулс ще се извие за втора поредна година българско хоро по повод Деня на Европа. \r\n*** \r\nОт 11.00 часа в Областния предизборен щаб на БСП в гр. Шумен, Елена Йончева и Петър Витанов ще дадат пресконференция. В 12.00 часа Йончева ще посети предприятието \"Алкомед\" в града. В 14.00 часа, в Археологическия музей в гр. Велики Преслав, Елена Йончева и Иво Христов ще проведат среща-разговор на тема \"България в ЕС - вчера, днес и утре\". В 17.30 часа, в гр. Шумен, Елена Йончева и Христов ще вземат участие в шествието \"Безсмъртен полк\" и ще посетят митинг-концерта на Руски паметник. В 14.30 часа, в читалището на гр. Каспичан, Петър Витанов ще се срещне с граждани.  В 17.30 часа, в читалището в гр. Нови Пазар той ще се срещне с граждани.", "date": "2019.05.09", "title": "Предстоящи събития в страната за 9 май (Агенция „Фокус“)"}
{"url": "http://www.focus-news.net/news/2019/05/09/2655999/evropeyski-izbori-2019-prof-aleksandar-marinov-evroizborite-sa-bitka-za-vazstanovyavane-na-evropeyskiya-harakter-na-bitieto-ni.html", "text": "Евроизборите са битка за възстановяване на европейския характер на битието ни. Това каза в обзорното предаване „Това е България“ на  Радио „Фокус“  политологът проф. Александър Маринов. Според него предизборната кампания у нас показва, че политиците не могат или не искат да говорят за същинските въпроси, засягащи кампанията. „Тази немощ добре кореспондира със засилващата се нагласа на обществото и гнева му към недъзите на управляващите. Начинът, по който се управлява държавата ни, и поведението на управляващите нямат нищо общо с евростандартите“, каза още той. Хората искат да живеят и работят по правила, валидни за всички, за да имат нормален живот. Решаването на този проблем минава през тези избори. Няма как да се строи върху развалини, обясни политологът. Според него в момента няма алтернатива, която да припознаем като ново начало, има много лоши и по-малко лоши. По думите му в някои случаи бунтът е неизбежен, за да дойде сериозния набор от критерии и да започнем да избираме на друг принцип. Според Маринов европейските избори са точката на пречупването. Вероятно ще минем през междинни състояния. Няма кой друг да създаде нова институционална система и нов начин на правене на политика, освен обществото. Мощната тенденция на ГЕРБ си отива, едва ли ще изчезне, но методът на управление  чрез страх и купуване вече не работи. Според него от ГЕРБ ще загубят изборите, което ще доведе до нова политическа ситуация. Хората искат да премахнат статуквото. Воплите на премиера Бойко Борисов, че няма да подаде оставка, означават, че точно това ще стане, прогнозира анализаторът. Според Маринов ще има предсрочни избори преди местните, не е изключено страната да мине през фаза на преходно състояние.  БСП с коалиция ще дойде на власт, но тя не може да предложи много по-добро управление и няма да просъществува дълго време. Тогава ще се появи нещо по-различно, чиято заявка в момента не се вижда, смята политологът.  \r\nЦоня СЪБЧЕВА", "date": "2019.05.09", "title": "Европейски избори 2019: Проф. Александър Маринов: Евроизборите са битка за възстановяване на европейския характер на битието ни"}
{"url": "http://www.focus-news.net/news/2019/05/09/2655515/erdogan-skoro-turskata-armiya-shte-osvobodi-ot-teroristite-severna-siriya-i-irak.html", "text": "Скоро турската армия ще освободи от терористите северните части на Сирия и Ирак, заяви президентът на Турция Реджеп Таийп Ердоган пред студените от Националния университет по отбрана в Анкара, предава  „Анадолската агенция“ . \r\n„В най-скоро време вие ще очистите от терористичните организации Манбидж и източното поречие на Ефрат“, заяви турският лидер, \r\nТой също така изрази увереност, че турските военни „ще ликвидират сепаратистката терористична организация (ПКК – ред.) в Кандил и Синджар“. \r\nСпоред Ердоган турската армия е „най-голямата сила срещу онези, които искат да обсадят страната с помощта на терористични групи“. \r\nДържавният глава добави, че успешно осъществените от турската армия операции „Щита на Ефрат“ и „Маслинова клонка“ са „предизвикали възхищение по целия свят“. \r\nЕрдоган припомни също, че Турция „през цялата си история е била водеща военна сила в света и региона“. \r\nПревод и редакция:", "date": "2019.05.09", "title": "Ердоган: Скоро турската армия ще освободи от терористите Северна Сирия и Ирак"}
{"url": "http://www.focus-news.net/news/2019/05/09/2655516/the-guardian-tereza-mey-pecheli-vreme-s-nametsi-za-novo-glasuvane-za-brekzit-i-nova-data-na-izlizane.html", "text": "Тереза Мей си спечели още една седмица време като премиер чрез намеци, че ще постави на гласуване в парламента сделката за Брекзит преди европейските избори и като обеща да се срещне с представители на организацията на редовите депутати от Консервативната партия – Комитетът 1922, които поискаха от нея да определи кога ще слезе от постовете председател на „Торите“ и министър-председател, пише левичарското британско издание  The Guardian . \r\nСлед две седмици на яростни искания от консервативни депутатите да даде ясна дата за заминаването си, сър Греъм Брейди, председател на Комисията 1922 , каза, че Мей се е съгласила да се срещне с него и 13-те членове на изпълнителния съвет на организация. \r\nТой не е дал никакви индикации, че Мей има намерение да обяви дата за оставката си, но обещанието ще даде на премиера една допълнителна седмица за междупартийните преговори за Брекзит с Лейбъристката партия, преди „Торите“ да могат да приемат нови правила за лидерството и да я свалят. \r\nБрейди, който се среща с Мей два пъти през последните няколко седмици, каза, че е убеден, че сега тя ще се опита да прокара закони за Брекзит като начин за ратифициране на сделката - макар че не е ясно как може да събере мнозинство. \r\n\"Намерението е да имаме по-нататъшно гласуване, вероятно второ четене на законопроекта за споразумението за оттегляне преди европейските избори и се надяваме в много по-близко бъдеще от това\", каза той. „Това е моето разбиране“. \r\nИзточници от Даунинг Стрийт заявиха, че е малко вероятно законопроектът да бъде внесен в парламента, без да е сигурно, че той може да бъде приет. \r\nЧленовете на Комитет 1922 преди това гласуваха предложения за промяна на партийните правила за гласуване на недоверие към лидера на Консерваторите, което в момента означава, че те са защитени за една година след спечелването на вот на доверие, както направи Мей през декември 2018 година. \r\nВъпреки това, някои от изпълнителния комитет намекнаха, че възгледите могат да се променят, ако Мей не даде по-ясна дата за оттеглянето си, след като преди това заяви, че ще отстъпи, когато Брекзит приключи. \r\nБрейди заяви, че след срещата с министър-председателя ще има „допълнителни обсъждания“. „Ще вземем решенията си, каквито и да са те, след този разговор“, каза той. \r\nПревод и редакция:", "date": "2019.05.09", "title": "The Guardian: Тереза Мей печели време с намеци за ново гласуване за Брекзит и нова дата на излизане"}
{"url": "http://www.focus-news.net/news/2019/05/09/2655517/independent-obsazhdaneto-na-brekzit-shte-e-zabraneno-na-sreshtata-na-evropeyskite-lideri-tazi-sedmitsa.html", "text": "Европа си отдъхна, след като от Брюксел обявиха, че на предстоящата среща на лидерите от ЕС ще са забранени сериозните обсъждания на Брекзит, пише британското ляво-либерално издание  Independent . \r\nПреди срещата в румънския град Сибиу в четвъртък, неназован източник от ЕС е заявил, че срещата на високо равнище „ще е свободна от Брекзит зона“ \r\nВече две години Обединеното кралство многократно разваля срещите на ЕС по други въпроси и насочва дискусиите към Брекзит - често до за голямо раздразнение от други страни. \r\nНо от април, когато лидерите се съгласиха да отложат излизането на Великобритания до октомври, континентът изезе в „Брекзит ваканция“ и използва времето за обсъждане на други въпроси. \r\nТереза Мей няма да присъства на срещата в Сибиу, въпреки че Обединеното кралство се очаква да бъде представено в кулоарите. \r\nФорумът в Сибиу има за цел да започне обновяването на ЕС след поредица кризи, като Брекзит, миграцията и икономическите проблеми в еврозоната. . Първоначално неговата дата беше избрана така, че да се осъществи след излизането на Великобритания - план, който се промени заради настъпилите събития. \r\nГоворейки на пресконференция в Брюксел, председателят на Европейската комисия Жан-Клод Юнкер обобщи позицията в столицата на ЕС с хитрост. \r\n„Всички разбират английски - каза той, докато преминаваше от френски. – „Никой не разбира Англия - но всеки разбира английски“. \r\nОтносно Брекзит той каза: „Нямам страхове, нямам надежди“. \r\n„Преди няколко дни казах, че в сравнение с британския парламент, египетския сфинкс е отворена книга. Или остават, или напускат. Ако остават, остават, Ако напускат, напускат“. \r\nВаканцията на континента обаче може да е кратка, защото Брекзит ще се завърне, поне за кратко, на срещата в Брюксел през юни. Въпросът със сигурност ще се върне ребром през октомври - освен ако Великобритания вече не е излязла дотогава. \r\nПревод и редакция:", "date": "2019.05.09", "title": "Independent: Обсъждането на Брекзит ще е забранено на срещата на европейските лидери тази седмица"}
{"url": "http://www.focus-news.net/news/2019/05/09/2655519/rossiyskaya-gazeta-vladimir-putin-smeni-glavnokomandvashtiya-vmf-i-oshte-dvama-flotovodtsi.html", "text": "Едновременно трима ръковдоители на руския Военноморски флот (ВМФ) напуснаха постовете си, а на техните места бяха назначени нови военачалници. Това стана известно в сряда на селекторно съвещание в Министерството на отбраната на Русия. Министърът Сергей Шойгу в началото на съвещанието прочете указ на президента Владимир Путин, според който за Главнокомандващ ВМФ на Русия е назначен адмирал Николай Евменов, пише вестник  „Российская газета“ . \r\nСъс същия указ на държавния глава са назначени за командващ на Северния флот – вицеадмирал Александър Мойсеев и за командващ Черноморския флот – вицеадмирал Игор Осипов. \r\nНовият главнокомандващ на Военноморските сили, Николай Евменов, на предишния си пост е ръководил Северния флот. Бившият главнокомандващ Владимир Королев завършва военната си служба, на която е отдал години. През годините адмирал Королев, според Сергей Шойгу, е направил много за укрепване на отбраната на страната. \r\nВече се знае, че бившият главнокомандващ на Военноморските сили Владимир Королев се премества да работи в Обединената корабостроителна корпорация. \r\nЩо се отнася до новия командир на Северния флот, заместник-адмирал Александър Моисеев, той преди това командваше Черноморския флот (юни 2018 г.). \r\nВице-адмирал Мойсеев е роден на 16 април 1962 г. в Калининградска област, завършил Висшето военно училище по радиоелектроника Попов. Той е служил на ядрените подводници на Северния флот, където е достигнал поста първи заместник-командир. \r\nПрез 1998 г., командващ ядрената подводница \"Новомосковск\", Мойсеев влезе в историята на космонавтиката. Оказа се, че това е първият командир на подводница, който успешно е пуснал космически спътник в околоземна орбита. \r\nПрез ноември 2017 г. Мойсеев е назначен за заместник-началник на Генералния щаб на Руската федерация. \r\nНовият командир на Черноморския флот, заместник-адмирал Игор Осипов, също преди това е бил заместник-началник на Генералния щаб на въоръжените сили на Руската федерация. \r\nТой е роден на 6 март 1973 година. През 1995 г. завършва Висшето военноморско училище по подводно плаване със специалност навигатор. \r\nЗапочва служба в Тихоокеанския флот, откъдето тръгва от командир на навигационна бойна част на малък противоподводен кораб и стига до командир на подводна дивизия. През 2004 г. Осипов завършва Военноморската академия \"Адмирал Кузнецов\", след което продължава военната си служба в Тихоокеанския флот като началник на щаба, а след това като командир на бригада от надводни кораби. \r\nСлед завършване на Военната академия на Генералния щаб (през август 2012 г.) е назначен за началник на щаба - първи заместник на Балтийската военноморска база на Балтийския флот. През декември 2012 г. той оглавява тази база, а през май 2015 г. става командир на Каспийската флотилия. През 2016 г. той е изпълнявал длъжността началник на щаба на Тихоокеанския флот. \r\nПревод и редакция:", "date": "2019.05.09", "title": "„Российская газета“: Владимир Путин смени главнокомандващия ВМФ и още двама флотоводци"}
{"url": "http://www.focus-news.net/news/2019/05/09/2655706/zapochna-izplashtaneto-na-nadgarantiranite-vlogove-ot-ktb.html", "text": "Започва изплащането на суми, включени в първата частична сметка за разпределение на приети вземания към КТБ АД (н). Общата сума, която се разпределя, е в размер на 570 млн. лева. Това съобщават  синдиците на „Корпоративна търговска банка” АД (в несъстоятелност) .  \r\nПраво на възстановяване на средства имат и кредитори, чиито вложения са били над гарантираните 196 000 лева по закон. Най-голямото вземане е на Фонда за гарантиране на влоговете, но той ще получи само 409 млн. лева от дължимите към него 3,7 млрд. лева. Всеки кредитор на КТБ АД (н) може да провери каква е разпределената му за изплащане сума в Търговския регистър по партидата на КТБ АД (н), ЕИК 831184677, в раздел „Обявени актове несъстоятелност”.   \r\nИзплащането на сумите от първата частична сметка се извършва чрез клоновата мрежа на „УниКредит Булбанк” АД, като таксите и комисионите за извършваните операции се дължат от лицата, получаващи средствата, и са съгласно тарифата за таксите и комисионите на „УниКредит Булбанк” АД. \r\nПодробности за изплащането могат да се намерят на сайта на КТБ.", "date": "2019.05.09", "title": "Започна изплащането на надгарантираните влогове от КТБ"}
{"url": "http://www.focus-news.net/news/2019/05/09/2655985/tass-emanuel-makron-zayavi-che-sasht-shte-nosyat-otgovornost-pri-izlizane-na-iran-ot-yadrenata-sdelka.html", "text": "Президентът на Франция Емануел Макрон заяви, че САЩ ще носят отговорност, в случай на излизане на Иран от ядрената сделка, предаде  ТАСС .  \r\n„Ако Иран излезе от сделката, то отговорността за това ще бъде на САЩ. Няма как нещата да бъдат представени така, сякаш за това са виновни европейците. Сега трябва да бъде направено всичко възможно, за да бъде избягната ескалация и да запазим тази сделка“, заяви Макрон.  \r\nПрезидентът на Франция добави, че ЕС не може да допусне излизане на Иран от ядрената сделка, защото това би довело до ескалация на ситуацията в региона.  \r\n„В случай, че Иран, след САЩ, излезе от сделката, това ще се отрази негативно на ситуацията в региона. Трябва да избегнем ескалация. Аз вярвам в пътя на преговорите и контрола“, заяви Макрон.   Светлин Божков", "date": "2019.05.09", "title": "ТАСС: Емануел Макрон заяви, че САЩ ще носят отговорност, при излизане на Иран от ядрената сделка"}
{"url": "http://www.focus-news.net/news/2019/05/09/2655518/mayk-pompeo-donald-tramp-iska-barzo-razreshavane-na-situatsiyata-okolo-brekzit-za-da-podpishe-targovska-sdelka-s-velikobritaniya.html", "text": "САЩ призоваха британският премиер Тереза Мей и правителството да разрешат ситуацията около Брекзит по-бързо, за да бъде подписана търговска сделка с Обединеното кралство, пише британското издание  London Evening Standard . \r\nПрезидентът Доналд Тръмп е „готов“ да сключи споразумение с Великобритания веднага щом тя напусне Европейския съюз, съобщи държавният секретар на САЩ Майк Помпео в хода на посещението си в Лондон. \r\nНеговият коментар идва по-малко от месец преди държавната визита на американския държавен глава в Обединеното кралство, пътуване, което държавният глава „очаква с голямо нетърпение“, както казва Помпео. \r\nПървият дипломат на Вашингтон проведе разговори на Даунинг стрийт преди да проведе съвместна пресконференция с британския си колега Джереми Хънт. \r\n„Очевидно, Брекзит беше горещата тема тук“, заяви Помпео. \r\n„Повторих на премиера, както и на външния министър Хънт, че суверенният, демократичен избор как ще продължи е на Великобритания, но без значение какво ще се случи, САЩ ще продължат нашата силна връзка и с Обединеното кралство, и с Европейския съюз“. \r\n„Нашата голяма надежда е, че Брекзит може да бъде решен скоро, защото президентът Тръмп е готов да намери двустранно търговско споразумение, което разширява търговските ни отношения, които ще бъдат номер едно“. \r\nПревод и редакция:", "date": "2019.05.09", "title": "Майк Помпео: Доналд Тръмп иска бързо разрешаване на ситуацията около Брекзит, за да подпише търговска сделка с Великобритания"}
{"url": "http://www.focus-news.net/news/2019/05/09/2655521/anadolskata-agentsiya-pravitelstvoto-na-severen-kipar-se-razpadna.html", "text": "Правителството на т.нар. Турска Република Северен Кипър (ТРСК) се разпадна, след като Народната партия обяви, че се оттегля в сряда, предава  „Анадолската агенция“ . \r\nВицепремиерът и външен министър Кудрет Озерсай, който е и лидер на НП, обяви решението на фракцията да излезе от коалицията и посочи, че сега членовете й трябва да решат дали ще преминат в опозиция или ще преговарят за формирането на ново. \r\nКато причина политикът посочи скандал с незаконно отдаване под наем на държавни имоти и „криза на доверието“. \r\nПремиерът Туфан Ерхуман обяви, че правителството ще си подаде оставката в четвъртък. \r\nПревод и редакция:", "date": "2019.05.09", "title": "„Анадолската агенция“: Правителството на Северен Кипър се разпадна"}
{"url": "http://www.focus-news.net/news/2019/05/09/2655522/dvoyno-poveche-zhalbi-sreshtu-onlayn-targovtsi-za-poslednite-dve-godini-otchita-kzp-obzor.html", "text": "Председателят на Комисията за защита на потребителите (КЗП) Димитър Маргаритов представи доклада на оглавявания от него орган за 2018 г. пред Парламентарната комисия по икономическа политика и туризъм. Докладът е постъпил в деловодството на Народното събрание на 11 април 2019 г.  \r\nБрой жалби, сигнали и наложени санкции. \r\nПредседателят на КЗП започна своя доклад със статистиката за миналата година. Маргаритов отчете, че през 2018 г. КЗП е наложила глоби и имуществени санкции в размер на 1, 9 млн. лв. Маргаритов изтъкна, че комисията е извършила 37 522 инспекции на търговци, съставила е 2627 акта, издала е 2503 наказателни постановления, а писмените жалби и сигналите на потребителите са общо 23 799. „Колегите са работили по 20 066 от тях. Получили сме освен това 15 596 обаждания на нашия денонощен телефон: 0700 111 22, като тук прави впечатление основно консултативния характер на информацията, която се обменя между нашите колеги и гражданите, които се обаждат на телефона. Възможно е в доста от случаите на тези обаждания впоследствие да са били подадени жалби и сигнали, които числим към 23 799 писмени жалби“, допълни още Маргаритов.  \r\nОнлайн търговия.  \r\nДимитър Маргаритов уточни, че ако през 2016 г. Страната ни е получила около 2000 жалби за онлайн покупки, то през миналата 2018 г. това са близо 4000 жалби. „Само за 2 години броят на жалбите подадени срещу онлайн търговци се е удвоил. Нещо, което не забелязваме по отношение на нито един друг от сегментите на пазара, които контролираме“, заяви Маргаритов. По думите му едно от обясненията е, че по данни на НСИ всяка година около 30 % повече потребители пазаруват в онлайн средата и с 30 % на годишна база се увеличават онлайн магазините, които са регистрирани в България. „До момента от началото на годината тече този процес и би трябвало да приключи до края на юни за задължителната регистрация в Министерство на финансите на всички онлайн търговци, които извършват дейност на територията на Република България. До момента са се регистрирали 11 хиляди“, допълни още Маргаритов. \r\nТуризъм.  \r\nДимитър Маргаритов изнесе информация пред Комисията по икономическа политика и туризъм, че около 4% от жалбите на потребителите за 2018 г. касаят проблеми, свързани с качеството на туристическия продукт. „Извършени са над 8000 проверки в различен тип туристически обекти, места за настаняване, заведения за хранене и развлечения“, заяви още Маргаритов. По думите му около 4% от подадените в рамките на годината общо 23 799 жалби в Комисията касаят проблеми, свързани с качеството на туристическия продукт. Според него по-скоро се оказва, че не са много на брой нарушенията, но всяко едно от тях е достатъчно сериозно и трябва да попадне във фокуса на вниманието. Той отчете и добрата съвместна работа на КЗП с Министерство на туризма.  \r\nБългария е на второ място в Европа по активна реакция, свързана с безопасността на стоките. \r\nПредседателят на КЗП обърна внимание, че наскоро са излезли резултати от ЕК по отношение на системата за бързо уведомяване за наличие на открити опасни стоки на общия пазар. „Резултатите според нас са добри. Обобщената статистика показва, че България е девета по активност. Ако говорим общо за нотификации и реакции по отношение на безопасността, дори когато става въпрос за реакции сме на второ място. Това означава, че в доста от случаите, когато по системата са подадени сигнали сме проявили необходимата активност, за да установим дали стоките, които са обявени за опасни на различните пазари, са налични в България“, уточни още Маргаритов. Той отчете, че КЗП е допринесла и за решаването на проблема с двойния стандарт в ЕС. \r\nДеница КИТАНОВА", "date": "2019.05.09", "title": "Двойно повече жалби срещу онлайн търговци за последните две години отчита КЗП (ОБЗОР)"}
{"url": "http://www.focus-news.net/news/2019/05/09/2655514/sitel-makedoniya-kosovo-i-albaniya-se-obyaviha-za-premahvane-na-granitsata-i-prisaedinyavane-na-preshevskata-dolina-pod-evroatlanticheskiya-chadar.html", "text": "Президентът на Косово Хашим Тачи и премиерът на Албания Еди Рама са говорили са нуждата от цялостно отваряне на косовско-албанската граница и създаване на „единно албанско пространство без граници, под евроатлантическия чадър“. Освен това те са се съгласили, че „историческите несправедливости трябва да бъдат поправени“ и Прешевската долина да се присъедини към Косово, обяви на своя профил във Фейсбук Тачи, цитиран от скопският телевизионен канал  „Сител“ . \r\nКосовският държавен глава е на визита в Тирана, където ще участва на срещата на лидерите от страните от Процеса Бърдо-Бриони, коята ще се състои в четвъртък в албанската столица. В хода на деня той проведе двустранна среща с домакина Еди Рама. \r\n„Имах среща с премиера на Република Албания Еди Рама и разговаряхме, освен другото, за нуждата от цялостно отваряне на косовско-албанската граница и създаване на албаснко пространство без граници, под евроатлантическия чадър. На тази среща се съгласихме, че историческите несправедливости трябва да бъдат поправени с обединение на албанския фактор           около сензибилизирането на правото да присъединим Прешево, Медведжа и Буяновац към територията на Република Косово“, пише Тачи. \r\nПреди това косовският президент се срещна с албанския си колега Илир Мета, а според медиите ще разговаря и с върховния представител на Европейския съюз за политиката на сигурност и външните работи. Агенция \"Фокус\" припомня Интеграционните процеси между Косово и Албания вървят с пълна сила, а сред населението на двете страни има огромна подкрепа за съединение.  \r\nНа 2 август 2018 г. съобщихме, че албанският министър на диаспората Пандели Майко, извести косоварите, че от 1 януари 2019 година между Косово и Албания няма да има граница.  \r\nМайко, на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението.  \r\n„Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания.  \r\nНа манифестацията в Скендерай присъстваха и премиерът и президентът на Косово Рамуш Харадинай и Хашим Тачи, но, както съобщават прищинските медии.  \r\nНа 1 януари 2019 г. Албания и Косово признаха взаимно шофьорските книжки и влезе в сила правилото, че за преминаването на границата да е достатъчна лична карта, издадена или в Албания, или в Косово.  \r\nОсвен това двете страни подписаха споразумение, според което се въвежда съвместен контрол на границата между двете страни.  \r\n„Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина.  \r\n„Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“. \r\nПревод и редакция:", "date": "2019.05.09", "title": "„Сител“ (Македония): Косово и Албания се обявиха за премахване на границата и присъединяване на Прешевската долина, „под евроатлантическия чадър“"}
{"url": "http://www.focus-news.net/news/2019/05/09/2655525/rumaniya-predade-na-balgarskite-vlasti-petima-alo-izmamnitsi-obzor.html", "text": "Румъния предаде на българските власти петима „ало“ измамници. Те бяха обявени за международно издирване в Шенгенската информационна система на 18 април на основание на издадени от Специализираната прокуратура Европейски заповеди за арест за участие в организирана престъпна група за телефонни измами. Петимата бяха задържани от румънската полиция същия ден в рамките на проведената под надзора на прокуратурата операция. Предстои да им бъдат предявени обвинения. \r\nГоворителят на Специализираната прокуратура Сийка Милева заяви, че в хода на досъдебното производство на ДНСК е назначена проверка от наблюдаващия прокурор, в която са извършени проверки на място и по документи на строежите и жилищата, които обитават обвиняемите лица. „Към настоящия момент проверката все още не е приключила, но е установено, че не са представени одобрени строителни книжа. Ако до приключване на проверката не бъдат предоставени такива книжа, ще бъдат издадени съответните констативни актове и ще бъдат премахнати незаконните строежи“, обясни Милева. \r\nАгенция „Фокус“ припомня: На 18 април беше разбита най-голямата досега група за „ало“ измами. Измамниците са действали в България и Румъния. В хода на разследването бяха претърсени 17 адреса и намерени 132 мобилни телефона и 137 сим карти. Над 25 българи бяха задържани в операцията, която полицията нарече „Ринг Ринг“. Сред тях са 5 лица от България, които са били така наречени „мулета“, още 6 души в Румъния от най-високото йерархично ниво на групата, включително и ръководителят, и над 23-ма „въртачи“, които постоянно са набирали различни телефонни номера на територията на България. Голяма част от задържаните са български граждани от ромски произход. Тогава от МВР отчетоха, че само за изминалата година вредите от телефонни измами са над 8 млн. лева. Румънските власти трябваше да приключат процедурата по екстрадиция на задържаните там с Европейска заповед за арест шестима български граждани и да определят дата на предаването им на българските съдебни органи.", "date": "2019.05.09", "title": "Румъния предаде на българските власти петима „ало“ измамници (ОБЗОР)"}
{"url": "http://www.focus-news.net/news/2019/05/09/2655524/bchk-otbelyaza-svetovniya-den-na-cherveniya-krast-i-cherveniya-polumesets-s-vtoroto-izdanie-na-uchilishte-za-humannost-obzor.html", "text": "БЧК отбеляза Световния ден на Червения кръст и Червения полумесец с второто издание на „Училище за хуманност“. Събитието предостави сцена, на която свободно и вдъхновено имаше възможност да се говори по теми, които обикновено се коментират единствено анонимно и онлайн като миграцията, дискриминацията, ЛГБТ-културата, хората с увеждания и др. В „занятията“ се включиха представители на различни уязвими групи – незрящи, мигранти и др., като по този начин гостите успяха да се докоснат до тяхното ежедневие. Сред участниците бяха и представители на ръководството на БЧК, на ЕК, на дипломатически мисии, доброволци и др. Всички мнения и истории, споделени по време на „Училище за хуманност“, ще бъдат обединени в Малка онлайн книга на хуманността. \r\nПредседателят на БЧК акад. Христо Григоров заяви, че 20 млн. души в 191 държави честват 8 май - Световният ден на Червения кръст и Червения полумесец. „Днес е един хубав ден за световната демокрация. Днес е една демонстрация, че в света има хора, които мислят за хората. Застанали зад идеята на Анри Дюнан, те са хората, които носят упования и надежда“, заяви акад. Григоров. Той подчерта, че за всичките тези години БЧК заедно със своите доброволци успяват да построят голяма къща на доброто, в която всеки човек, който им нужда от помощ, да я получи. Акад. Григоров посочи, че в момента няма по-мощна структура в страната, която да помага на хората. „За разлика от политиците, чието мото е „разделяй и владей“, ние въведохме мотото „обединявай и решавай“. И затова сме толкова ефективни – защото успяхме да обединим всички в държавата. Без да се интересуваме от религиозни и партийни принадлежности, ние помагаме на всеки, изпаднал в нужда“, каза още той. \r\nРъководителят на Представителството на Европейската комисия в България Огнян Златев посочи, че историята за началото на Червения кръст сто години по-късно рефлектира върху идеята за създаването на Европейския съюз. „ЕС е създаден с идеята да не се дава възможност повече на континента да има войни – хората да се избиват и да си причиняват материални вреди. Това са общочовешки ценности, защото съществуват във всяка една религия. Навсякъде тези ценности са едни и същи – да обичаш ближния си, да му помагаш, когато е в беда, и да се стремиш към добруването на теб и близките ти. И точно тези основополагащи принципи близо 70 години след основаването на ЕС ние се опитваме да ги отстояваме и надстрояваме, защото днес сме подложени на големи външни предизвикателства. Въпреки че очевидно има хора, на които не им харесва това, че една група народи могат да се обединят около няколко простички неща и да построят общество, което да се възползва максимално от благата, които има около себе си“, заяви Огнян Златев. Той заяви, че България е дала на ЕС Младежки екип „Европа“, в който участват млади хора, които са в последните години на своето обучение в университета и имат желание да споделят това, което са научили за Европа и за това как тя помага. Златев обясни, че по този начин България е показала на другите държави-членки на ЕС как могат да впрегнат енергията на младите хора в нещо позитивно. „И днес виждам как младите хора все повече се интересуват и имат мнение за това, в каква Европа и в какъв свят искат да живеят“, заяви Огнян Златев. \r\nЦветилена СИМЕОНОВА", "date": "2019.05.09", "title": "БЧК отбеляза Световния ден на Червения кръст и Червения полумесец с второто издание на „Училище за хуманност“ (ОБЗОР)"}
{"url": "http://www.focus-news.net/news/2019/05/09/2655523/evropeyski-izbori-2019-v-razgara-na-predizbornata-kampaniya-zapochna-7-mata-sesiya-na-44-oto-narodno-sabranie-obzor.html", "text": "С кворум от 121 народни представители започна 7-мата сесия на 44-ото Народно събрание. Съгласно правилника за организацията и дейността на Народното събрание тя започна с химна на Република България и този на Европейския съюз. От пленарна зала отсъстваха народните представители на ПГ на „БСП за България“ и тези от ДПС. Отсъствието на левицата се дължи на взетото тяхно решение за напускане на парламента на 17 февруари 2019 г., а на ДПС най-вероятно заради свещения за мюсюлманите месец Рамазан. \r\nПленарното заседание за новата сесия бе открито от председателя на Народното събрание Цвета Караянчева. Тя отправи и поздрав към депутатите и пожела успех на новия политически сезон. „Надявам се, въпреки предизборната кампания, в 7-мата сесия на Народното събрание да продължим да изпълняваме задълженията си“, каза Караянчева. Тя призова призова депутатите да се отнасят отговорно към работата си и да се водят от обществения интерес, тъй като това очакват избирателите. „Нека не забравяме, че всеки един от нас със своите действия и морал, с поведението си тук в тази зала и извън нея, със законодателните си предложения и своята компетентност дава общия облик на съвременния народен представител“, допълни Караянчева. \r\nПо традиция парламентарно представените сили излязоха с декларации за новия политически сезон. Председателят на ПГ на ГЕРБ д-р Даниела Дариткова посочи, че активното участие на депутатите от групата в предизборната кампания няма да попречи на работата ни в пленарна зала. \r\nТя заяви, че ГЕРБ е обезпокоена от отсъствието на БСП от пленарна зала, не защото парламентът и законодателната работа не вървят, а защото парламентарният диалог е подменен от самоцелна конфронтация и техните избиратели не са представени. \r\nД-р Дариткова обяви, че желанието на ГЕРБ е да сформира нов стил на политическо поведение, който стои отвъд рамките на Прехода. Тя допълни, че групата на ГЕРБ в парламента ще предприема законодателни инициативи в сферата на енергетиката, здравеопазването, транспорта и земеделието, както и дейностите с модернизацията на отбранителните способности. Д-р Дариткова подчерта, че ГЕРБ ще се противопоставя на опитите за дестабилизация на страната и на желанието на определени политико-икономически кръгове да хвърлят обществото в хаос, както и на опитите то да бъде разделено. „Като най-голямата парламентарна група в Народното събрание ние ясно осъзнаваме своята отговорност и най-силно усещаме върху себе си тежестта на управлението. ГЕРБ сме достатъчно самокритични, за да видим собствените си проблеми и достатъчно решителни, за да се опитаме да ги решим бързо и безкомпромисно. Нашето присъствие в парламента не е нито самоцелно, нито опит да избягаме от проблемите на реалния живот. Наясно сме с политическия факт, че високото обществено доверие е най-важният фактор за ефективното функциониране на една политическа сила. Затова ще продължим линията на поведение, която ни задължава да съхраняваме доверието на онези български граждани, които са гласували за нас и чрез политически действия да предотвратяваме всеки опит това доверие да бъде разрушено със съмнение за корупция и злоупотреби. Тази линия на поведение на ГЕРБ няма да приключи с деня на изборите. Независимо от изборния резултат ние ще продължим да демонстрираме висока обществена чувствителност и да реагираме бързо и решително както чрез законодателни промени и с личен пример за носене на политическа отговорност“, допълни д-р Дариткова. \r\nДеница КИТАНОВА \r\nСнимка: Съд01. Арест01. Белезници01. Правосъдие01. Темида01. Съдебна01. 29 август 2017 г. \r\nРумъния предаде на българските власти петима „ало“ измамници (ОБЗОР) \r\n Румъния предаде на българските власти петима „ало“ измамници. Те бяха обявени за международно издирване в Шенгенската информационна система на 18 април на основание на издадени от Специализираната прокуратура Европейски заповеди за арест за участие в организирана престъпна група за телефонни измами. Петимата бяха задържани от румънската полиция същия ден в рамките на проведената под надзора на прокуратурата операция. Предстои да им бъдат предявени обвинения. \r\nГоворителят на Специализираната прокуратура Сийка Милева заяви, че в хода на досъдебното производство на ДНСК е назначена проверка от наблюдаващия прокурор, в която са извършени проверки на място и по документи на строежите и жилищата, които обитават обвиняемите лица. „Към настоящия момент проверката все още не е приключила, но е установено, че не са представени одобрени строителни книжа. Ако до приключване на проверката не бъдат предоставени такива книжа, ще бъдат издадени съответните констативни актове и ще бъдат премахнати незаконните строежи“, обясни Милева. \r\nАгенция „Фокус“ припомня: На 18 април беше разбита най-голямата досега група за „ало“ измами. Измамниците са действали в България и Румъния. В хода на разследването бяха претърсени 17 адреса и намерени 132 мобилни телефона и 137 сим карти. Над 25 българи бяха задържани в операцията, която полицията нарече „Ринг Ринг“. Сред тях са 5 лица от България, които са били така наречени „мулета“, още 6 души в Румъния от най-високото йерархично ниво на групата, включително и ръководителят, и над 23-ма „въртачи“, които постоянно са набирали различни телефонни номера на територията на България. Голяма част от задържаните са български граждани от ромски произход. Тогава от МВР отчетоха, че само за изминалата година вредите от телефонни измами са над 8 млн. лева. Румънските власти трябваше да приключат процедурата по екстрадиция на задържаните там с Европейска заповед за арест шестима български граждани и да определят дата на предаването им на българските съдебни органи.", "date": "2019.05.09", "title": "Европейски избори 2019: В разгара на предизборната кампания започна 7-мата сесия на 44-ото Народно събрание (ОБЗОР)"}
{"url": "http://www.focus-news.net/news/2019/05/09/2655527/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей си спечели още една седмица време като премиер чрез намеци, че ще постави на гласуване в парламента сделката за Брекзит преди европейските избори и като обеща да се срещне с представители на организацията на редовите депутати от Консервативната партия – Комитетът 1922, които поискаха от нея да определи кога ще слезе от постовете председател на „Торите“ и министър-председател, пише левичарското британско издание  The Guardian . \r\nСлед две седмици на яростни искания от консервативни депутатите да даде ясна дата за заминаването си, сър Греъм Брейди, председател на Комисията 1922 , каза, че Мей се е съгласила да се срещне с него и 13-те членове на изпълнителния съвет на организация. \r\nТой не е дал никакви индикации, че Мей има намерение да обяви дата за оставката си, но обещанието ще даде на премиера една допълнителна седмица за междупартийните преговори за Брекзит с Лейбъристката партия, преди „Торите“ да могат да приемат нови правила за лидерството и да я свалят. \r\nБрейди, който се среща с Мей два пъти през последните няколко седмици, каза, че е убеден, че сега тя ще се опита да прокара закони за Брекзит като начин за ратифициране на сделката - макар че не е ясно как може да събере мнозинство. \r\n\"Намерението е да имаме по-нататъшно гласуване, вероятно второ четене на законопроекта за споразумението за оттегляне преди европейските избори и се надяваме в много по-близко бъдеще от това\", каза той. „Това е моето разбиране“. \r\nИзточници от Даунинг Стрийт заявиха, че е малко вероятно законопроектът да бъде внесен в парламента, без да е сигурно, че той може да бъде приет. \r\nЧленовете на Комитет 1922 преди това гласуваха предложения за промяна на партийните правила за гласуване на недоверие към лидера на Консерваторите, което в момента означава, че те са защитени за една година след спечелването на вот на доверие, както направи Мей през декември 2018 година. \r\nВъпреки това, някои от изпълнителния комитет намекнаха, че възгледите могат да се променят, ако Мей не даде по-ясна дата за оттеглянето си, след като преди това заяви, че ще отстъпи, когато Брекзит приключи. \r\nБрейди заяви, че след срещата с министър-председателя ще има „допълнителни обсъждания“. „Ще вземем решенията си, каквито и да са те, след този разговор“, каза той. \r\n***  Европа си отдъхна, след като от Брюксел обявиха, че на предстоящата среща на лидерите от ЕС ще са забранени сериозните обсъждания на Брекзит, пише британското ляво-либерално издание  Independent . \r\nПреди срещата в румънския град Сибиу в четвъртък, неназован източник от ЕС е заявил, че срещата на високо равнище „ще е свободна от Брекзит зона“ \r\nВече две години Обединеното кралство многократно разваля срещите на ЕС по други въпроси и насочва дискусиите към Брекзит - често до за голямо раздразнение от други страни. \r\nНо от април, когато лидерите се съгласиха да отложат излизането на Великобритания до октомври, континентът изезе в „Брекзит ваканция“ и използва времето за обсъждане на други въпроси. \r\nТереза Мей няма да присъства на срещата в Сибиу, въпреки че Обединеното кралство се очаква да бъде представено в кулоарите. \r\nФорумът в Сибиу има за цел да започне обновяването на ЕС след поредица кризи, като Брекзит, миграцията и икономическите проблеми в еврозоната. . Първоначално неговата дата беше избрана така, че да се осъществи след излизането на Великобритания - план, който се промени заради настъпилите събития. \r\nГоворейки на пресконференция в Брюксел, председателят на Европейската комисия Жан-Клод Юнкер обобщи позицията в столицата на ЕС с хитрост. \r\n„Всички разбират английски - каза той, докато преминаваше от френски. – „Никой не разбира Англия - но всеки разбира английски“. \r\nОтносно Брекзит той каза: „Нямам страхове, нямам надежди“. \r\n„Преди няколко дни казах, че в сравнение с британския парламент, египетския сфинкс е отворена книга. Или остават, или напускат. Ако остават, остават, Ако напускат, напускат“. \r\nВаканцията на континента обаче може да е кратка, защото Брекзит ще се завърне, поне за кратко, на срещата в Брюксел през юни. Въпросът със сигурност ще се върне ребром през октомври - освен ако Великобритания вече не е излязла дотогава. \r\n*** САЩ призоваха британският премиер Тереза Мей и правителството да разрешат ситуацията около Брекзит по-бързо, за да бъде подписана търговска сделка с Обединеното кралство, пише британското издание  London Evening Standard . \r\nПрезидентът Доналд Тръмп е „готов“ да сключи споразумение с Великобритания веднага щом тя напусне Европейския съюз, съобщи държавният секретар на САЩ Майк Помпео в хода на посещението си в Лондон. \r\nНеговият коментар идва по-малко от месец преди държавната визита на американския държавен глава в Обединеното кралство, пътуване, което държавният глава „очаква с голямо нетърпение“, както казва Помпео. \r\nПървият дипломат на Вашингтон проведе разговори на Даунинг стрийт преди да проведе съвместна пресконференция с британския си колега Джереми Хънт. \r\n„Очевидно, Брекзит беше горещата тема тук“, заяви Помпео. \r\n„Повторих на премиера, както и на външния министър Хънт, че суверенният, демократичен избор как ще продължи е на Великобритания, но без значение какво ще се случи, САЩ ще продължат нашата силна връзка и с Обединеното кралство, и с Европейския съюз“. \r\n„Нашата голяма надежда е, че Брекзит може да бъде решен скоро, защото президентът Тръмп е готов да намери двустранно търговско споразумение, което разширява търговските ни отношения, които ще бъдат номер едно“.", "date": "2019.05.09", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/09/2655528/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Едновременно трима ръковдоители на руския Военноморски флот (ВМФ) напуснаха постовете си, а на техните места бяха назначени нови военачалници. Това стана известно в сряда на селекторно съвещание в Министерството на отбраната на Русия. Министърът Сергей Шойгу в началото на съвещанието прочете указ на президента Владимир Путин, според който за Главнокомандващ ВМФ на Русия е назначен адмирал Николай Евменов, пише вестник  „Российская газета“ . \r\nСъс същия указ на държавния глава са назначени за командващ на Северния флот – вицеадмирал Александър Мойсеев и за командващ Черноморския флот – вицеадмирал Игор Осипов. \r\nНовият главнокомандващ на Военноморските сили, Николай Евменов, на предишния си пост е ръководил Северния флот. Бившият главнокомандващ Владимир Королев завършва военната си служба, на която е отдал години. През годините адмирал Королев, според Сергей Шойгу, е направил много за укрепване на отбраната на страната. \r\nВече се знае, че бившият главнокомандващ на Военноморските сили Владимир Королев се премества да работи в Обединената корабостроителна корпорация. \r\nЩо се отнася до новия командир на Северния флот, заместник-адмирал Александър Моисеев, той преди това командваше Черноморския флот (юни 2018 г.). \r\nВице-адмирал Мойсеев е роден на 16 април 1962 г. в Калининградска област, завършил Висшето военно училище по радиоелектроника Попов. Той е служил на ядрените подводници на Северния флот, където е достигнал поста първи заместник-командир. \r\nПрез 1998 г., командващ ядрената подводница \"Новомосковск\", Мойсеев влезе в историята на космонавтиката. Оказа се, че това е първият командир на подводница, който успешно е пуснал космически спътник в околоземна орбита. \r\nПрез ноември 2017 г. Мойсеев е назначен за заместник-началник на Генералния щаб на Руската федерация. \r\nНовият командир на Черноморския флот, заместник-адмирал Игор Осипов, също преди това е бил заместник-началник на Генералния щаб на въоръжените сили на Руската федерация. \r\nТой е роден на 6 март 1973 година. През 1995 г. завършва Висшето военноморско училище по подводно плаване със специалност навигатор. \r\nЗапочва служба в Тихоокеанския флот, откъдето тръгва от командир на навигационна бойна част на малък противоподводен кораб и стига до командир на подводна дивизия. През 2004 г. Осипов завършва Военноморската академия \"Адмирал Кузнецов\", след което продължава военната си служба в Тихоокеанския флот като началник на щаба, а след това като командир на бригада от надводни кораби. \r\nСлед завършване на Военната академия на Генералния щаб (през август 2012 г.) е назначен за началник на щаба - първи заместник на Балтийската военноморска база на Балтийския флот. През декември 2012 г. той оглавява тази база, а през май 2015 г. става командир на Каспийската флотилия. През 2016 г. той е изпълнявал длъжността началник на щаба на Тихоокеанския флот. \r\n ***  САЩ не трябва да позволяват на Русия да реализира проекта „Северен поток 2“, заяви американският държавен секретар Майк Помпео на лекция в Лондон, предава електронното издание на руския вестник  „Известия“ . \r\n„Русия иска да има „Северен поток 2“, за да използва енергията като лост за натиск над Европа. Ние не трябва да й позволяваме да продължи (строителството)“, заяви той. \r\nНа 7 май посланикът на САЩ в ЕС Гордън Сондленд заяви, че Вашингтон е разтревожен от всяко развитие в реализацията на проекта „Северен поток 2“. По неговите думи, Европа трябва да купува енергоносители от „демократични източници“. \r\n\"Северен поток 2\" трябва да мине по дъното на Балтийско море от Русия до Германия. До май са положени 1170 км газопровод (48% от общата му дължина), работата продължава в Русия, Финландия, Швеция и Германия. Въпреки това позицията на Дания дава възможност да се отложи стартирането на проекта: Копенхаген все още не е дал разрешение за строителство, изисквайки допълнителна оценка на въздействието върху околната среда \r\nПовечето европейски страни подкрепят изграждането на тръбопровода и участват в реализацията му. Полша, Латвия, Литва, Украйна и САЩ се противопоставят на проекта. Вашингтон многократно е заявявал желанието си да доставя втечнен природен газ на европейския пазар. \r\n***  Генералната прокуратура на Украйна се зае с президента Петро Порошенко, без да дочака официалното му слизане от длъжността. Прокурор Сергей Горбатюк го извика на разпит по делото за разстрела на „Небесната сотня“, но държавният глава не се яви на аудиенцията. Сега прокурорът обещава да наложи глоба на Порошенко, пише вестник  „Московский комсомолец“  в материал, предаден без редакторска намеса. \r\nГлавният прокурор Юрий Луценко вече се застъпи за Порошенко, заявявайки, че той, като спазващ закона гражданин, със сигурност ще се яви на разпит, когато се договорят крайните срокове. Проблемът е, че прокурорите не успяха да се споразумеят за дата на явяване няколко седмици. Както каза Сергей Горбатюк, уведомлението за явяването в главната прокуратура е изпратено на президентската администрация преди две седмици. Но от там, няма никакви сигнали - нито за договаряне на датата, нито за невъзможността за идване на разпита ... Порошенко е свидетел в случая със смъртта на хората на Майдана. И през 2016 г. той вече свидетелства за него. Вярно, забрави да подпише показанията. И сега, две години по-късно, прокурорите не са успели да получат неговия автограф под документите. Ето защо, на 7 май, прокурорът се надяваше да получи дългоочакваното подписване под вече казаното от Порошенко. Освен това от този момент са се появили нови въпроси към президента. \r\nОфициално държавният глава не обясни причината за неявяването, но е известно, че в онзи момент напускащият президент е бързал да утвърждава съдии във Върховния съд. Представителите на главната прокуратура не бяха впечатлени от тази информация. Горбатюк смята отсъствието на президента за допълнителен разпит като демонстрация на неспазване на принципа на правовата държава и заяви, че той ще бъде глобен с голяма сума. \r\nНо всички неприятности на Порошенко с местно правосъдие може да избледнеят на фона на ситуацията, която се развива в Съединените щати. Ранната подмяна на американския посланик в Украйна Мари Йованович стана първата камбана. Тя ще напусне позицията си няколко месеца преди очакваната дата. Ето защо, въпреки че Държавният департамент се опитва да го представи като планирана ротация, това е по-скоро въпрос на промяна на екипа. Както знаете, Йованович представлява лагера на Демократите, който доста обтегна нервите на Тръмп с разследване на руската намеса в президентските избори в САЩ. Сега, след като разследването стигна до заключението, че няма \"руска следа\" в победата на Тръмп, започва ново разследване - за украинската намеса в американските избори. И има доказателства - повече от достатъчно. Екипът на Порошенко работи открито с екипа на Хилари Клинтън. \r\nМари Йованович се оказа активен участник в украинската политическа сфера. Понякога твърде активен. Според главния прокурор Луценко целта е да се предотврати разследването на въпроса дали украинските сили за сигурност са извършили умишлено изтичане на информация през 2016 г., за да компрометират главата на избирателния щаб на Тръмп Пол Манафорт. Заради обвиненията на Демократите, Манафорт влезе в затвора за четири години. И тези, които имат пръст в това, включително и от украинска стърана, сега ще трябва да отговарят.. Между другото, има слухове, че Кърт Волкър ще загуби поста си на специален представител за Украйна и тогава изходящите власти на Украйна ще останат без покровителите си. \r\nЕкспертът разказа как ще се развият наказателните дела срещу бившите представители на украинските власти. \r\nНиколай Капитоненко, украински политолог: \r\n„Не бих свързал заявленията на правозащитните органи по адрес на Порошенко с дейността на Зеленски. Първо, новоизбраният президент все още няма никакви пълномощия, за да влияе на работата на прокуратурата или антикорупционните служби. Второ, Порошенко е свидетел от 2016 година и оттогава никой не го е заподозрял в нищо. Може би, по време на управлението на Зеленски ще вкарат в затвора някой корупционер от неговото обкръжение, но и това е възмжно само в случай, че той успее да назначи лоялен главен прокурор. \r\nЩо се касае до посланика... Луценко я обвиняваше в намеса в работата на антикорупционните органи. Възможно е по този начаин някой в Киев да се е опитвал да играе на конфликта между администрацията на Тръмп и екипа на бившия президент на САЩ Барак Обама... В Украйна вече има много спекулации по тази тема, но си мисля, че смяната на посланика би се случила при всички случаи“.", "date": "2019.05.09", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/05/09/2655531/fokus-makedoniya-ali-ahmeti-i-zoran-zaev-shte-reshavat-za-kadrovite-promeni-v-pravitelstvoto.html", "text": "Лидерите на коалиционните партньори в македонското правителство Социалдемократическия съюз на Македония (СДСМ) и Демократичния съюз за интеграция (ДСИ) Зоран Заев и Али Ахмети ще имат среща в близките дни, на която ще обсъдят детайли за реконструкцията във властта, която бе обявена от премиера по време на предизборната кампания за президентския вот, пише македонският  „Фокус“ . \r\nВицепремиерът от ДСИ Буяр Османи потвърди за срещата. \r\n„Въпросът за новите имена се налага и заради новия закон за формиране на Министерство за политическата система и отношението между общностите. Това ведомство ще бъде създадено и затова се налагат назначения. Премиерът заяви, че ще има смяна на част от министрите от СДСМ. В близките дни коалиционните партньори ще имат среща и ще разговарят за по-нататъшната дейност на правителството, като цяло, но и за министерствата поединично“, заяви Османи пред „Канал 5“. \r\nПревод и редакция:", "date": "2019.05.09", "title": "„Фокус“ (Македония): Али Ахмети и Зоран Заев ще решават за кадровите промени в правителството"}
{"url": "http://www.focus-news.net/news/2019/05/09/2655530/afp-denvar-stana-parviyat-grad-v-sasht-koyto-dekriminalizira-halyutsinogennite-gabi.html", "text": "В сряда Денвър, щата Колорадо, стана първият американски град, който декриминализира халюциногенните гъби, след като жителите приеха инициативата на референдум с много малка преднина, предава  AFP . \r\nНовите правила премахват ограниченията за лична употреба и притежание на наркотичните гъби от лица над 21 години. Това обаче не прави законно купуването, продаването или произвеждането на гъбите, а предвижда инструктиране на полицаите да третират потребителите с най-нисък приоритет. \r\nМярката бе приета с 50,6 на 49,4% от избирателите. \r\nПриемането на новия закон отново поставя Колорадо в челото на легализацията на наркотиците в САЩ, след като стана един от първите два щата, които легализираха Марихуаната. \r\n„Денвър бързо се превръща в световна столица на наркотиците. Истината е, че нямаме представи какви ще са дългосрочните последици от тези наркотици за гражданите на Колорадо“, заяви Джеф Хънт, преподавател в Християнския университет на Колорадо пред CNN, след като бяха обявени резултатите от допитването. \r\nМарихуаната сега е законна за използване за отдих в 10 американски щати, включително Калифорния, докато повече от половината от 50-те щата позволяват използването й за медицински цели \r\nМиналата година подобна мярка за декриминализиране на псилоцибиновите гъби в Калифорния не успя да получи достатъчно подписи за изпращане на референдум. \r\nПревод и редакция:", "date": "2019.05.09", "title": "AFP: Денвър стана първият град в САЩ, който декриминализира халюциногенните гъби"}
{"url": "http://www.focus-news.net/news/2019/05/09/2655532/sport-italianskata-federatsiya-nakaza-agenta-mino-rayola-za-tri-mesetsa.html", "text": "Известният агент Мино Райола получи наказание да не упражнява професията си в следващите три месеца от италианските власти. Решението бе обявено от Спортната прокуратура и местната федерация. Наказание получава и братовчедът на агента Винченцо, който няма да може да практикува в следващите два месеца. Все още не се знае каква е причината за санкциите. Сред клиентите на райола са Пол Погба, Марио Балотели, Златан Ибрахимович и много други и не е ясно как това ще се отрази на евентуални техни трансфери през лятото.", "date": "2019.05.09", "title": "Спорт: Италианската федерация наказа агента Мино Райола за три месеца"}
{"url": "http://www.focus-news.net/news/2019/05/09/2655534/sport-totnam-se-klasira-za-finala-na-shampionska-liga-sled-pobeda-v-amsterdam.html", "text": "Тотнъм победи като гост Аякс с 3:2 и се класира за финала на Шампионска лига. На стадион „Йохан Кройф Арена“ домакините поведоха с голове на Матиас де Лихт в 5-ата и Хаким Зиеш в 35-ата минута. След почивката последваха три гола на Лукас Моура в 55-ата и 59-ата минута и в добавеното време на мача. \r\nТака два английски отбора се класираха за финала на стадион „Уанда Метрополитано“ на 1-ви юни в Мадрид - Тотнъм и Ливърпул. Тотнъм ще играе първи финал на Шампионска лига в своята история.", "date": "2019.05.09", "title": "Спорт: Тотнъм се класира за финала на Шампионска лига след победа в Амстердам"}
{"url": "http://www.focus-news.net/news/2019/05/09/2655536/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Косово Хашим Тачи е в Тирана за срещата на върха на лидерите на страните от Западните Балкани в четвъртък, в чийто фокус ще е диалогът Белград Прищина. Той даде интервю пред най-големия телевизионен канал в Албания  Top Channel . Какво очаквате от тази среща на върха в Тирана?  \r\nКакто обикновено, това е среща, инициирана от страните от Западните Балкани, като Словения и Хърватия. Чудесно е, че ще се проведе в Тирана. Всяка страна ще може да представи постиженията си, добросъседските отношения и обещанието за европейско бъдеще. Ще има и съвместна декларация на всички присъстващи държави. Вярно ли е, че идеята за корекция на границите между Косово и Сърбия е погребана на срещата в Берлин?  \r\nНямаше погребение или възкресяване, или представяне на нова идея. Срещата в Берлин беше рутинна, изслушване на декларациите от лидери от Западните Балкани. Във втората част имахме някои дискусии относно диалога между Косово и Сърбия и възможността за постигане на споразумение. Обсъдихме и позицията на Западните Балкани в подкрепа на този процес. Още веднъж подчертавам, че никаква идея не е била погребвана, не е въведена нова идея. Берлинският процес не доведе до никакъв резултат, не постигна това, за което беше планиран. Въпреки това оценявам добрата воля на канцлера Мекел и обещанието да има повече постижения на срещата в Париж. Имаше разгорещени дебати и в Тирана, и Прищина. Идеята за коригиране на границите се радва на подкрепата на САЩ, или само Джон Болтън я подкрепя?  \r\nПредложих идеята за включване на Прешево, Медведжа и Буяновац (общини в Южна Сърбия – бел.ред.) в територията на Косово, без да се променя дори сантиметър от останалата част на страната. Това е наше историческо право и аз ще настоявам за него дори и утре, защото след 10 – 20 години там може да няма и един албанец. Позицията на САЩ е много ясна: няма червени линии. Посланието на САЩ може да се обобщи с двете писма, изпратени от президента Тръмп на мен и Вучич. Това е ясната позиция на САЩ по отношение на диалога между Косово и Сърбия и няма червени линии. Ако един ден границите бъдат поправени, това ще проправи ли пътя за обединението между Албания и Косово? Това е страх, който съществува в европейските канцеларии. \r\nДори и днес обсъдих с премиера Рама отношенията между Албания и Косово и двамата се съгласихме, че по-нататъшното отваряне на границите ще помогне само на положението на албанците, така че те да могат да живеят в региона на Западните Балкани без граници, под европейския чадър. Ето защо моят ангажимент е Прешево, Медведжа и Буяновац да се присъединят към Косово. Никой не трябва да се страхува от Косово и Албания, които живеят без граници между тях. Вашият колега Александър Вучич направи силна декларация. Той казва, че никога няма да признае Косово, дори това да означава смъртта му. Какво е вашето мнение?  \r\nТова е популистка декларация за вътрешна употреба. Вучич знае, че признаването на Косово е условие за европейското бъдеще. Като позволи на Прешево, Медведжа и Буяновц да се присъединят към Косово, Сърбия ще бъде по-близо до присъединяването към ЕС. \r\n***  Лидерите на коалиционните партньори в македонското правителство Социалдемократическия съюз на Македония (СДСМ) и Демократичния съюз за интеграция (ДСИ) Зоран Заев и Али Ахмети ще имат среща в близките дни, на която ще обсъдят детайли за реконструкцията във властта, която бе обявена от премиера по време на предизборната кампания за президентския вот, пише македонският  „Фокус“ . \r\nВицепремиерът от ДСИ Буяр Османи потвърди за срещата. \r\n„Въпросът за новите имена се налага и заради новия закон за формиране на Министерство за политическата система и отношението между общностите. Това ведомство ще бъде създадено и затова се налагат назначения. Премиерът заяви, че ще има смяна на част от министрите от СДСМ. В близките дни коалиционните партньори ще имат среща и ще разговарят за по-нататъшната дейност на правителството, като цяло, но и за министерствата поединично“, заяви Османи пред „Канал 5“. \r\n***  В сряда Денвър, щата Колорадо, стана първият американски град, който декриминализира халюциногенните гъби, след като жителите приеха инициативата на референдум с много малка преднина, предава  AFP . \r\nНовите правила премахват ограниченията за лична употреба и притежание на наркотичните гъби от лица над 21 години. Това обаче не прави законно купуването, продаването или произвеждането на гъбите, а предвижда инструктиране на полицаите да третират потребителите с най-нисък приоритет. \r\nМярката бе приета с 50,6 на 49,4% от избирателите. \r\nПриемането на новия закон отново поставя Колорадо в челото на легализацията на наркотиците в САЩ, след като стана един от първите два щата, които легализираха Марихуаната. \r\n„Денвър бързо се превръща в световна столица на наркотиците. Истината е, че нямаме представи какви ще са дългосрочните последици от тези наркотици за гражданите на Колорадо“, заяви Джеф Хънт, преподавател в Християнския университет на Колорадо пред CNN, след като бяха обявени резултатите от допитването. \r\nМарихуаната сега е законна за използване за отдих в 10 американски щати, включително Калифорния, докато повече от половината от 50-те щата позволяват използването й за медицински цели \r\nМиналата година подобна мярка за декриминализиране на псилоцибиновите гъби в Калифорния не успя да получи достатъчно подписи за изпращане на референдум. \r\n***  Президентът на САЩ Доналд Тръмп заяви, че Китай не е пожелал да сключи търговска сделка с Вашингтон. Той направи това заявление в сряда, по време на изказване на митинг във Флорида, предадено от телекопманията C-Span, предава  ТАСС . \r\n„Впрочем, видяхте ли митата, които сме приготвили? Те (Китай) не искат сделка. Утре ще дойде техният вицепремиер, той е добър човек, но те развалиха сделката“, заяви американският лидер. \r\n„Ако не сключим сделка, няма нищо лошо в това да получаваме по 100 млрд повече годишно (след въвеждането на митата)“, отбеляза Тръмп. \r\n***  САЩ не трябва да позволяват на Русия да реализира проекта „Северен поток 2“, заяви американският държавен секретар Майк Помпео на лекция в Лондон, предава електронното издание на руския вестник  „Известия“ . \r\n„Русия иска да има „Северен поток 2“, за да използва енергията като лост за натиск над Европа. Ние не трябва да й позволяваме да продължи (строителството)“, заяви той. \r\nНа 7 май посланикът на САЩ в ЕС Гордън Сондленд заяви, че Вашингтон е разтревожен от всяко развитие в реализацията на проекта „Северен поток 2“. По неговите думи, Европа трябва да купува енергоносители от „демократични източници“. \r\n\"Северен поток 2\" трябва да мине по дъното на Балтийско море от Русия до Германия. До май са положени 1170 км газопровод (48% от общата му дължина), работата продължава в Русия, Финландия, Швеция и Германия. Въпреки това позицията на Дания дава възможност да се отложи стартирането на проекта: Копенхаген все още не е дал разрешение за строителство, изисквайки допълнителна оценка на въздействието върху околната среда \r\nПовечето европейски страни подкрепят изграждането на тръбопровода и участват в реализацията му. Полша, Латвия, Литва, Украйна и САЩ се противопоставят на проекта. Вашингтон многократно е заявявал желанието си да доставя втечнен природен газ на европейския пазар. \r\n***  Европа си отдъхна, след като от Брюксел обявиха, че на предстоящата среща на лидерите от ЕС ще са забранени сериозните обсъждания на Брекзит, пише британското ляво-либерално издание  Independent . \r\nПреди срещата в румънския град Сибиу в четвъртък, неназован източник от ЕС е заявил, че срещата на високо равнище „ще е свободна от Брекзит зона“ \r\nВече две години Обединеното кралство многократно разваля срещите на ЕС по други въпроси и насочва дискусиите към Брекзит - често до за голямо раздразнение от други страни. \r\nНо от април, когато лидерите се съгласиха да отложат излизането на Великобритания до октомври, континентът изезе в „Брекзит ваканция“ и използва времето за обсъждане на други въпроси. \r\nТереза Мей няма да присъства на срещата в Сибиу, въпреки че Обединеното кралство се очаква да бъде представено в кулоарите. \r\nФорумът в Сибиу има за цел да започне обновяването на ЕС след поредица кризи, като Брекзит, миграцията и икономическите проблеми в еврозоната. . Първоначално неговата дата беше избрана така, че да се осъществи след излизането на Великобритания - план, който се промени заради настъпилите събития. \r\nГоворейки на пресконференция в Брюксел, председателят на Европейската комисия Жан-Клод Юнкер обобщи позицията в столицата на ЕС с хитрост. \r\n„Всички разбират английски - каза той, докато преминаваше от френски. – „Никой не разбира Англия - но всеки разбира английски“. \r\nОтносно Брекзит той каза: „Нямам страхове, нямам надежди“. \r\n„Преди няколко дни казах, че в сравнение с британския парламент, египетския сфинкс е отворена книга. Или остават, или напускат. Ако остават, остават, Ако напускат, напускат“. \r\nВаканцията на континента обаче може да е кратка, защото Брекзит ще се завърне, поне за кратко, на срещата в Брюксел през юни. Въпросът със сигурност ще се върне ребром през октомври - освен ако Великобритания вече не е излязла дотогава. \r\n*** Скоро турската армия ще освободи от терористите северните части на Сирия и Ирак, заяви президентът на Турция Реджеп Таийп Ердоган пред студените от Националния университет по отбрана в Анкара, предава  „Анадолската агенция“ . \r\n„В най-скоро време вие ще очистите от терористичните организации Манбидж и източното поречие на Ефрат“, заяви турският лидер, \r\nТой също така изрази увереност, че турските военни „ще ликвидират сепаратистката терористична организация (ПКК – ред.) в Кандил и Синджар“. \r\nСпоред Ердоган турската армия е „най-голямата сила срещу онези, които искат да обсадят страната с помощта на терористични групи“. \r\nДържавният глава добави, че успешно осъществените от турската армия операции „Щита на Ефрат“ и „Маслинова клонка“ са „предизвикали възхищение по целия свят“. \r\nЕрдоган припомни също, че Турция „през цялата си история е била водеща военна сила в света и региона“. \r\n***  Президентът на Косово Хашим Тачи и премиерът на Албания Еди Рама са говорили са нуждата от цялостно отваряне на косовско-албанската граница и създаване на „единно албанско пространство без граници, под евроатлантическия чадър“. Освен това те са се съгласили, че „историческите несправедливости трябва да бъдат поправени“ и Прешевската долина да се присъедини към Косово, обяви на своя профил във Фейсбук Тачи, цитиран от скопският телевизионен канал  „Сител“ . \r\nКосовският държавен глава е на визита в Тирана, където ще участва на срещата на лидерите от страните от Процеса Бърдо-Бриони, коята ще се състои в четвъртък в албанската столица. В хода на деня той проведе двустранна среща с домакина Еди Рама. \r\n„Имах среща с премиера на Република Албания Еди Рама и разговаряхме, освен другото, за нуждата от цялостно отваряне на косовско-албанската граница и създаване на албаснко пространство без граници, под евроатлантическия чадър. На тази среща се съгласихме, че историческите несправедливости трябва да бъдат поправени с обединение на албанския фактор           около сензибилизирането на правото да присъединим Прешево, Медведжа и Буяновац към територията на Република Косово“, пише Тачи. \r\nПреди това косовският президент се срещна с албанския си колега Илир Мета, а според медиите ще разговаря и с върховния представител на Европейския съюз за политиката на сигурност и външните работи. Агенция \"Фокус\" припомня Интеграционните процеси между Косово и Албания вървят с пълна сила, а сред населението на двете страни има огромна подкрепа за съединение.  \r\nНа 2 август 2018 г. съобщихме, че албанският министър на диаспората Пандели Майко, извести косоварите, че от 1 януари 2019 година между Косово и Албания няма да има граница.  \r\nМайко, на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението.  \r\n„Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания.  \r\nНа манифестацията в Скендерай присъстваха и премиерът и президентът на Косово Рамуш Харадинай и Хашим Тачи, но, както съобщават прищинските медии.  \r\nНа 1 януари 2019 г. Албания и Косово признаха взаимно шофьорските книжки и влезе в сила правилото, че за преминаването на границата да е достатъчна лична карта, издадена или в Албания, или в Косово.  \r\nОсвен това двете страни подписаха споразумение, според което се въвежда съвместен контрол на границата между двете страни.  \r\n„Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина.  \r\n„Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“. \r\n***  САЩ не са готови за пълно изтегляне на войската си от Афганистан, тъй като необходимите за това условия засега не са достигнати, заяви в сряда в Конгреса на САЩ председателя на Комитета на началник щабовете на въоръжените сили на САЩ Джоузеф Дънфорд, предава  ТАСС . \r\nПо неговите думи, САЩ „са принудени да оказват натиск над терористичните групировки, защото, в противен случай, те ще окажат натиск над САЩ“. „Знам, че ние сме от толкова много време там, което може да огорчава вас и всички американци, но точно в момента смятам, че няма условия за пълно изтегляне на восйката“, заяви Дънфорд. \r\n„В края на краищата, аз съм уверен, че не съществува военно решение“, продължи генералът. „Смятам, че трябва да запазим контратерористично присъствие там, докато продължават вълненията“. \r\nСпециалният представител на САЩ за Афганистан Залмай Халилзад от 25 март до 10 април посети редица страни, включително Афганистан. В Кабул Халилзад обсъди с представители на афганистанското правителство необходимостта от постигане на напредък в междуафганистанския диалог. \r\nВъпреки повече от 17 години война, ситуацията в Афганистан остава напрегната, има редовни военни сблъсъци, повече от 50% от територията на страната е под контрола на движението „Талибан“. Ситуацията се усложнява от факта, че в страната се появяват групи от най-радикални ислямисти, които се откъсват от талибаните и заявяват подкрепа за терористичната групировка „Ислямска държава“. \r\nСАЩ преговарят за мир с талибаните, които според наличната информация включват изтеглянето на американските войски от тази страна. \r\n *** Президентът на САЩ очаква „в някакъв момент“ среща с лидерите на Иран за изработване на споразумение, което да замени Съвместния всеобхватен план за действие (СВПД) за иранската ядрена програма, се казва в съобщение на  официалния сайт на Белия Дом . \r\n„След нашето излизане от иранската сделка, която вече е невъзможно да бъде възстановена, САЩ поставиха 12 условия, които са основа за всеобхватно споразумение с Иран. Очаквам с нетърпение в някакъв момент среща с лидерите на Иран, за да се изработи споразумение, и, което е много важно, да се предприемат мерки, за да се даде на Иран бъдещето, което заслужава“, отбелязва президентът. \r\n***  Министерството на външните работи на Русия е взело решение да изгони от страната двама шведски дипломати, съобщава изданието Expressen, като се позовава на представителя на шведското външно ведомство Патрик Нилсон, предава  РИА Новости . \r\n„Швеция по-рано съобщи, че визата на един от руските дипломати не може да бъде продължена, а след това ние отговорихме с отказ на други искания от страна на руското посолство“, разказа той. \r\nВ тази връзка, изгонването на шведските дипломати е отговор на отказа на Стокхолм да издаде визи на двама представители на руското външнополитическо ведомство. \r\n„Съжаляваме за решението от страна на МВнР на Русия“, добави Нилсон. \r\nТова не е първата подобна реакция на външното министерство на Русия. Последният обмен на изгонвания беше през декември миналата година.", "date": "2019.05.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/09/2655535/sport-nikolay-bodurov-e-pod-vapros-za-macha-s-ludogorets.html", "text": "Капитанът на ЦСКА Николай Бодуров е под въпрос за решителния мач за с Лудогорец в събота. Защитникът е получил контузия по време на победата с 3:1 над Черно море и все още не може да се възстанови напълно. От клуба ще решават в последния момент дали да го пуснат в игра в решаващия мач за титлата в българския шампионат. Разградчани водят с 3 точки на ЦСКА 4 кръга преди края.", "date": "2019.05.09", "title": "Спорт: Николай Бодуров е под въпрос за мача с Лудогорец"}
{"url": "http://www.focus-news.net/news/2019/05/09/2655529/donald-tramp-kitay-ne-iska-da-podpishe-targovska-sdelka-sas-sasht.html", "text": "Президентът на САЩ Доналд Тръмп заяви, че Китай не е пожелал да сключи търговска сделка с Вашингтон. Той направи това заявление в сряда, по време на изказване на митинг във Флорида, предадено от телекопманията C-Span, предава  ТАСС . \r\n„Впрочем, видяхте ли митата, които сме приготвили? Те (Китай) не искат сделка. Утре ще дойде техният вицепремиер, той е добър човек, но те развалиха сделката“, заяви американският лидер. \r\n„Ако не сключим сделка, няма нищо лошо в това да получаваме по 100 млрд повече годишно (след въвеждането на митата)“, отбеляза Тръмп. \r\nПревод и редакция:", "date": "2019.05.09", "title": "Доналд Тръмп: Китай не иска да подпише търговска сделка със САЩ"}
{"url": "http://www.focus-news.net/news/2019/05/09/2655539/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.", "date": "2019.05.09", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/05/09/2655541/reuters-uyazveni-ot-brekzit-evropeyskite-lideri-se-sabirat-v-rumaniya-za-da-opredelyat-po-natatashnite-stapki-na-sayuza.html", "text": "Лидерите на страните-членки на Европейския съюз се срещат в четвъртък в Румъния, за да определят пътя на блока след историческото разочарование – Брекзит и за да сондират почвата около назначаването на ново ръководство на Европейската комисия по-късно тази година, пише  Reuters  в коментар, представен без редакторска намеса. \r\n27-те национални лидери – всички без британския – ще се срещнат на Деня ня Европа в град Сибиу, който има германски и унгарски корени, 15 години, след като разширяването на Изток на Съюза окончателно дръпна „Желязната завеса“, която разделяше Европа след Втората световна война. \r\nСрещата е богата на символизъм, но бедна на съдържание, което е отражение на това, че ЕС е погълнат от проблеми и разделения, които могат да излязат на преден план преди изборите за Европейски парламент на 23-26 май. \r\nВътрешно разделена по въпроси, вариращи от миграция до демократичните стандарти и по-нататъшна интеграция, борбата с  Брекзит и по-широката популистка вълна, както и множество външни предизвикателства, блокът изостава също по ключовите предизвикателства от климата до кибернетичната сигурност. \r\n„Усещането за несигурност може да бъде преодоляно само ако ЕС действа единно и европейското ръководство изпрати ясно послание, че е ангажирано да продължи европейската интеграция“, заяви румънският президент Клаус Йоханис преди срещата на върха. \r\nЗадълбочаването на сътрудничеството в еврозоната, развитието на способностите за изкуствен интелект и насърчаването на прехода към по-екологосъобразни политики са сред повече от дузина точки от „стратегическия дневен ред“, които лидерите ще обсъдят за 2019-2024 г., въпреки че няма да бъдат взети никакви решения. \r\nВероятно, по-интересни ще бъдат неформалните разговори за назначаването на нови имена на най-важните позиции начело на Европейския съвет, който обединява националните лидери на страните-членки, изпълнителната Европейска комисия, Европейския парламент, Европейската централна банка и съвместна дипломатическа служба. \r\nВсичките пет длъжности трябва ще бъдат заети по-късно тази година, а сегашният Европейски парламент вече определи своите водещи кандидати за началник на Комисията, включително консервативния германец Манфред Вебер и социалдемократа от Нидерландия Франс Тимерманс. \r\nНационалните лидери обаче искат да контролират процеса и не обещават автоматично одобрение. \r\nПартийната политика, географското представителство, политическите приоритети, както и личните профили на кандидатите, играят важна роля в избора, който отне три срещи на върха и три летни месеца на пазарлъци предишния път. \r\nУнгарският евроскептичен премиер Виктор Орбан заяви в понеделник, че няма да подкрепи Вебер. \r\nМакар да е желателно за гладкото бъдещо сътрудничество, не се изисква официално единодушие, а Орбан - както и бившият британски премиер Дейвид Камерън - се противопоставиха на номинирането на сегашния председател на Комисията Жан-Клод Юнкер през 2014 г. \r\nСред другите кандидати за позицията са преговарящият за Брекзит от страна на Съюза Мишел Барние от Франция или Маргарет Вестагер, сегашният член на ЕК от Дания, която наложи тежки глоби на глобалните технологични гиганти „Гугъл“ и „Епъл“. \r\nМнозина в ЕС очакват друга среща на 28 май, два дни след гласуването за Европейския парламент, да позволи на националните лидери да обсъдят резултатите и да се споразумеят за следващите стъпки, както направиха преди пет години след последните избори. \r\nПревод и редакция:", "date": "2019.05.09", "title": "Reuters: Уязвени от Брекзит, европейските лидери се събират в Румъния, за да определят по-нататъшните стъпки на Съюза"}
{"url": "http://www.focus-news.net/news/2019/05/09/2655538/tass-sasht-se-gotvyat-da-prehvarlyat-dopalnitelni-voenni-sili-v-blizkiya-iztok.html", "text": "Вашингтон има намерение да изпрати допълнителни сили в Близкия Изток заради предполагаемата заплаха от страна на Иран, съобщи в сряда агенция AP, цитирана от  ТАСС . \r\nПо думите на източниците й от американското правителство, САЩ се готвят да прехвърлят в региона допълнителни бомбардировачи, както и зенитно-ракетни комплекси „Пейтриът“, като за тях решението още не е окончтелно. Според сведенията на агенцията, нещата зависят от това, „дали САЩ ще решат, че Иран предприема мерки за снижаване на заплахата“. \r\nИзточниците на AP отбелязват, че под заплаха се възприема и прехвърлянето на ирански ракети в морето. Медията констатира, че засега не е ясно в кои страни може да бъдат разположени „Пейтриът“. \r\nПомощникът на президента на САЩ за национална сигурност Джон Болтън обяви на 5 май, че като сигнал към иранските власти, Вашингтон изпраща ударна група на ВМС начело със самолетоносача Abraham Lincoln и тактическа група бомбардировачи в зоната на оперативна отговорност на Централното командване на ВС на САЩ (СЕНТКОМ). В нея влизат, преди всичко, Близкият Изток и Северна Африка. \r\nВъв вторник представители на СЕНТКОМ заявиха, че Вашингтон е получил информация за готвена атака срещу американските сили в Близкия Изток от Иран. \r\nПревод и редакция:", "date": "2019.05.09", "title": "ТАСС: САЩ се готвят да прехвърлят допълнителни военни сили в Близкия Изток"}
{"url": "http://www.focus-news.net/news/2019/05/09/2655540/aktualna-patna-obstanovka.html", "text": "Информация за състоянието на републиканските пътища и въведени ограничения за 9 май 2019 г., предоставена от  пресцентъра на Агенция \"Пътна инфраструктура\" . Метеорологична обстановка :  \r\nНа 09.05.2019 г. в източните райони ще се изясни. Сутринта ще е хладно, с минимални температури между 3° и 8°, по Черноморието - 9° и 11°. Утре от запад облачността отново ще се увеличава, отначало висока и средна, но до вечерта ще се в плътни и на места в западната половина от страната ще превали дъжд. Вятърът ще се обърне от юг-югозапад, ще е слаб, в източните райони - до умерен. Дневните температури слабо ще се повишат, максималните ще са между 17° и 22°. Ограничения за товарни автомобили :  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението от км 58+800 до км 59+000 се осъществява в една лента поради ремонт на асфалтовата настилка. Ограничени за движение са аварийната и активната лента за движение. Движението се осъществява в изпреварващата лента и се регулира с пътни знаци.Срок до 09.05.2019г. \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности по осветителната инсталация. Затворена е изпреварващата лента, като движението се извършва в активната. Срок до 09.05.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт София: \r\nДвижението по АМ „Струма“ при тунел „Мало Бучино“ при км 7+712/ посока София се осъществява в една лента поради възстановяване на автоматични пътни знаци и изпълнение на изкопни работи за фундаменти. Затворена е изпреварващата лента, като движението се извършва в активната. Срок 09.05.2019 г. \r\nДвижението по АМ „Струма“ при тунел „Мало Бучино“ при км 7+712/ посока Перник се осъществява в една лента поради възстановяване на автоматични пътни знаци и изпълнение на изкопни работи за фундаменти. Затворена е изпреварващата лента, като движението се извършва в активната. Срок 09.05.2019 г. Въведени ограничения по основните пътни направления : \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението по път E-79 с. Долна Вереница – с. Крапчене /Околовръстен път на гр. Монтана / от км 102+060 до км 114+000 се осъществява в една лента поради ремонтни дейности на пътните съоръжения. Движението е ограничено до 50 км. и се регулира от сигналисти на място. Срок до 10.05.2019 г. \r\nДвижението в участъка Монтана – с. Крапчене от км 112+000 до км 114+000 се осъществява в една лента поради изсичане на храсти и почистване на окопи. Движението се регулира с пътни знаци. Срок до 13.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. Срок до 15.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка Дервента – с. Осенец от км 47+200 до км 57+850 се осъществява с повишено внимание поради частични ремонтни дейности на асфалтовата настилка. Движението се регулира с временна сигнализация и от сигналисти. Срок до 11.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г.  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа:  \r\nРемонтни дейности и временна организация на движението /ВОД/ :  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът II-99: Движение с повишено внимание по път ІІ-99 Кости – Кондолово от км 71+000 до км 80+000 поради попълване на банкети. Участъкът е сигнализиран с пътни знаци. Срок до 10.05.2019 г.; \r\nПът III-208: Движението по път III-208 от км 60+000 до км 69+000 в участъка „Билка-Дъскотна” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 20.05.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движението по път III-6008 в участъка от бензиностанцията при км 13 до Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-11: Движението по път II-11 гр. Дунавци – с. Добри дол се осъществява с повишено внимание поради частични ремонтни дейности на асфалтовата настилка. Срок до 10.05.2019 г.; \r\nПът III-112: Движението по път II-112 с. Добри дол – с. Дреновец се осъществява с повишено внимание поради частични ремонтни дейности на асфалтовата настилка. Срок до 10.05.2019г. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 13.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 10.05.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 10.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 10.05.2019 г.; \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 10.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 10.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 Петрохан – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч и движението се регулира от сигналисти на място. Срок до 13.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 66+000 до км 67+000 и от км 78+500 до км 80+000 се осъществява в една лента поради ремонт на асфалтовата настилка. Срок до 09.05.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 10.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІІ-137: Движението по път III-137 Брегаре – Крушовене от км 27+000 до км 33+000 се осъществява с повишено внимание поради отводнителни земни дейности по пътното платно. Срок до 10.05.2019 г.; \r\nПът ІІІ-3004: Движението по път III-3004 Тръстеник- Оряховица от км 20+000 до км 26+000 се осъществява с повишено внимание поради почистване на кал по пътното платно. Срок до 09.05.2019 г.; \r\nПът ІІІ-3501: Движението по път III-3501 Пордим – Каменец от км 16+000 до км 35+000 се осъществява с повишено внимание поради почистване на кал по пътното платно. Срок до 09.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 Русе – Кубрат от км 3+000 до км 27+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и е въведено ограничение на скоростта до 40 км/ч. Срок до 10.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 с. Басарбово – гр. Бяла от км 6+000 до км 52+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран временно с пътни знаци и е въведено ограничение на скоростта до 40 км/ч. Движението се регулира от сигналисти. Срок до 10.05.2019 г.; \r\nПът III-5001: Движението по път III-5001 Две Могили – Широково – Острица - Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Участъка е сигнализиран временно с пътни знаци и скоростта е ограничена до 40 км/ч. Срок до 10.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 09.05.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 10.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът II-86: Движението по път II-86 Чепеларе - проход Рожен - Смолян от км 80+000 до км 87+620 се осъществява с повишено внимание поради почистването на пътното платно от пясъци. Участъците са сигнализирани с пътни знаци. Срок до 19.05.2019 г. \r\nПът ІІ-86: Движението по път II-86 Хвойна – Чепеларе – Смолян от км 54+000 до км 87+000 се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Срок до 12.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът III-181: Движението по път III-181 Бистрица – Железница от км 6+000 до км 16+000 се осъществява поетапно в една лента поради частични ремонтни дейности на асфалтовата настилка. Движението се регулира чрез светофарна уредба или регулировчик. Срок до 10.05.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-55: Движението по път II-55 Велико Търново – Нова Загора от км 33+420 до км 50+000 в посока Нова Загора се осъществява в една лента поради ремонтни дейности на асфалтова настилка. Движението се регулира от временна сигнализация и знаково стопанство. Срок до 13.05.2019 г.; \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.05.09", "title": "Актуална пътна обстановка"}
{"url": "http://www.focus-news.net/news/2019/05/09/2655544/nimh-vremeto-shte-e-oblachno-s-maksimalni-temperaturi-mezhdu-17-i-22.html", "text": "Времето ще е облачно с  максимални температури между 17° и 22°. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) .Днес от запад облачността отново ще се увеличава, отначало висока и средна, но до вечерта ще се вплътни и на места в западната половина от страната ще превали дъжд. Ще духа  слаб, в източните райони - до умерен вятър от юг-югозапад. Дневните температури слабо ще се повишат и максималните ще са между 17° и 22°. Атмосферното налягане ще се понижава и ще e по-ниско от средното за май. \r\nНад Черноморието облачността ще се разкъса и след обяд ще е предимно слънчево. Ще духа слаб до умерен юг-югоизточен вятър. Максимални температури на въздуха: 15°-19°. Температурата на морската вода е 11°-14°. Вълнението на морето ще бъде около 2 бала, привечер ще се усилва. \r\nНад планините ще има значителна облачност. Превалявания от дъжд, а над 1800 м – от сняг, ще има в масивите от западната половина на страната. Вятърът ще e от югозапад - до умерен. Температурите ще се повишат, максималната на височина 1200 метра ще бъде около 10°, на 2000 метра - около 4°.", "date": "2019.05.09", "title": "НИМХ: Времето ще е облачно с  максимални температури между 17° и 22°"}
{"url": "http://www.focus-news.net/news/2019/05/09/2655543/predstoyashti-mezhdunarodni-sabitiya-za-9-may-agentsiya-fokus.html", "text": "***  Втори ден на срещата на държавите от Процеса \"Бърдо-Бриони\". \r\n***  Започва двудневната неформална среща на ЕС без участието на Великобритания. \r\n***  Ще се проведе традиционният военен парад в Москва по случай Деня на победата. \r\n***  Съдът ще произнесе присъдата за обвинените в опит за държавен преврат от 2016 г. \r\n***  ВКБООН ще направи оценка на състоянието на човешките права в Северна Корея. \r\n***  Съветът за сигурност на ООН ще проведе заседание за Израел и Палестина. \r\n***", "date": "2019.05.09", "title": "Предстоящи международни събития за 9 май ( Агенция „Фокус“ )"}
{"url": "http://www.focus-news.net/news/2019/05/09/2655520/izvestiya-rusiya-mayk-pompeo-obeshta-da-ne-pozvoli-na-rusiya-da-postroi-severen-potok-2.html", "text": "САЩ не трябва да позволяват на Русия да реализира проекта „Северен поток 2“, заяви американският държавен секретар Майк Помпео на лекция в Лондон, предава електронното издание на руския вестник  „Известия“ . \r\n„Русия иска да има „Северен поток 2“, за да използва енергията като лост за натиск над Европа. Ние не трябва да й позволяваме да продължи (строителството)“, заяви той. \r\nНа 7 май посланикът на САЩ в ЕС Гордън Сондленд заяви, че Вашингтон е разтревожен от всяко развитие в реализацията на проекта „Северен поток 2“. По неговите думи, Европа трябва да купува енергоносители от „демократични източници“. \r\n\"Северен поток 2\" трябва да мине по дъното на Балтийско море от Русия до Германия. До май са положени 1170 км газопровод (48% от общата му дължина), работата продължава в Русия, Финландия, Швеция и Германия. Въпреки това позицията на Дания дава възможност да се отложи стартирането на проекта: Копенхаген все още не е дал разрешение за строителство, изисквайки допълнителна оценка на въздействието върху околната среда \r\nПовечето европейски страни подкрепят изграждането на тръбопровода и участват в реализацията му. Полша, Латвия, Литва, Украйна и САЩ се противопоставят на проекта. Вашингтон многократно е заявявал желанието си да доставя втечнен природен газ на европейския пазар. \r\nПревод и редакция:", "date": "2019.05.09", "title": "„Известия“ (Русия): Майк Помпео обеща да не позволи на Русия да построи „Северен поток 2“"}
{"url": "http://www.focus-news.net/news/2019/05/09/2655547/premierat-boyko-borisov-shte-uchastva-v-neformalnoto-zasedanie-na-darzhavnite-i-pravitelstvenite-rakovoditeli-na-darzhavite-chlenki-na-es-v-rumaniya.html", "text": "Министър-председателят Бойко Борисов ще участва в неформалното заседание на държавните и правителствените ръководители на държавите-членки на ЕС, което ще се проведе в Сибиу, Румъния. Това съобщиха от  правителствената информационна служба . \r\nПо време на срещата лидерите ще обсъдят аспекти на Стратегическия дневен ред 2019-2024 г. Сред темите ще бъдат насърчаването на мира и стабилността и поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.", "date": "2019.05.09", "title": "Премиерът Бойко Борисов ще участва в неформалното заседание на държавните и правителствените ръководители на държавите-членки на ЕС в Румъния"}
{"url": "http://www.focus-news.net/news/2019/05/09/2655526/moskovskiy-komsomolets-otzovavaneto-na-amerikanskiya-poslanik-ot-kiev-e-glavniyat-signal-za-poroshenko.html", "text": "Генералната прокуратура на Украйна се зае с президента Петро Порошенко, без да дочака официалното му слизане от длъжността. Прокурор Сергей Горбатюк го извика на разпит по делото за разстрела на „Небесната сотня“, но държавният глава не се яви на аудиенцията. Сега прокурорът обещава да наложи глоба на Порошенко, пише вестник  „Московский комсомолец“  в материал, предаден без редакторска намеса. \r\nГлавният прокурор Юрий Луценко вече се застъпи за Порошенко, заявявайки, че той, като спазващ закона гражданин, със сигурност ще се яви на разпит, когато се договорят крайните срокове. Проблемът е, че прокурорите не успяха да се споразумеят за дата на явяване няколко седмици. Както каза Сергей Горбатюк, уведомлението за явяването в главната прокуратура е изпратено на президентската администрация преди две седмици. Но от там, няма никакви сигнали - нито за договаряне на датата, нито за невъзможността за идване на разпита ... Порошенко е свидетел в случая със смъртта на хората на Майдана. И през 2016 г. той вече свидетелства за него. Вярно, забрави да подпише показанията. И сега, две години по-късно, прокурорите не са успели да получат неговия автограф под документите. Ето защо, на 7 май, прокурорът се надяваше да получи дългоочакваното подписване под вече казаното от Порошенко. Освен това от този момент са се появили нови въпроси към президента. \r\nОфициално държавният глава не обясни причината за неявяването, но е известно, че в онзи момент напускащият президент е бързал да утвърждава съдии във Върховния съд. Представителите на главната прокуратура не бяха впечатлени от тази информация. Горбатюк смята отсъствието на президента за допълнителен разпит като демонстрация на неспазване на принципа на правовата държава и заяви, че той ще бъде глобен с голяма сума. \r\nНо всички неприятности на Порошенко с местно правосъдие може да избледнеят на фона на ситуацията, която се развива в Съединените щати. Ранната подмяна на американския посланик в Украйна Мари Йованович стана първата камбана. Тя ще напусне позицията си няколко месеца преди очакваната дата. Ето защо, въпреки че Държавният департамент се опитва да го представи като планирана ротация, това е по-скоро въпрос на промяна на екипа. Както знаете, Йованович представлява лагера на Демократите, който доста обтегна нервите на Тръмп с разследване на руската намеса в президентските избори в САЩ. Сега, след като разследването стигна до заключението, че няма \"руска следа\" в победата на Тръмп, започва ново разследване - за украинската намеса в американските избори. И има доказателства - повече от достатъчно. Екипът на Порошенко работи открито с екипа на Хилари Клинтън. \r\nМари Йованович се оказа активен участник в украинската политическа сфера. Понякога твърде активен. Според главния прокурор Луценко целта е да се предотврати разследването на въпроса дали украинските сили за сигурност са извършили умишлено изтичане на информация през 2016 г., за да компрометират главата на избирателния щаб на Тръмп Пол Манафорт. Заради обвиненията на Демократите, Манафорт влезе в затвора за четири години. И тези, които имат пръст в това, включително и от украинска стърана, сега ще трябва да отговарят.. Между другото, има слухове, че Кърт Волкър ще загуби поста си на специален представител за Украйна и тогава изходящите власти на Украйна ще останат без покровителите си. \r\nЕкспертът разказа как ще се развият наказателните дела срещу бившите представители на украинските власти. \r\nНиколай Капитоненко, украински политолог: \r\n„Не бих свързал заявленията на правозащитните органи по адрес на Порошенко с дейността на Зеленски. Първо, новоизбраният президент все още няма никакви пълномощия, за да влияе на работата на прокуратурата или антикорупционните служби. Второ, Порошенко е свидетел от 2016 година и оттогава никой не го е заподозрял в нищо. Може би, по време на управлението на Зеленски ще вкарат в затвора някой корупционер от неговото обкръжение, но и това е възмжно само в случай, че той успее да назначи лоялен главен прокурор. \r\nЩо се касае до посланика... Луценко я обвиняваше в намеса в работата на антикорупционните органи. Възможно е по този начаин някой в Киев да се е опитвал да играе на конфликта между администрацията на Тръмп и екипа на бившия президент на САЩ Барак Обама... В Украйна вече има много спекулации по тази тема, но си мисля, че смяната на посланика би се случила при всички случаи“. \r\nПревод и редакция:", "date": "2019.05.09", "title": "„Московский комсомолец“: Отзоваването на американския посланик от Киев е главният сигнал за Порошенко"}
{"url": "http://www.focus-news.net/news/2019/05/09/2655546/znameto-na-evropeyskiya-sayuz-shte-bade-izdignato-na-tarzhestvena-tseremoniya-pred-prezidentskata-institutsiya-po-povod-denya-na-evropa.html", "text": "По повод Деня на Европа от 10.00 часа пред сградата на президентската институция на тържествена церемония ще бъде издигнато знамето на ЕС. Това съобщиха от  прессекретариата на държавния глава . Церемонията ще се състои в присъствието на държавния глава Румен Радев, парламентаристи и представители на изпълнителната власт. \r\nПо-рано през деня президентът и върховен главнокомандващ на Въоръжените сили ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. Събитието, на което ще присъстват български ветерани и представители на военно-патриотични съюзи и организации, ще започне от 9.00 часа.", "date": "2019.05.09", "title": "Знамето на Европейския съюз ще бъде издигнато на тържествена церемония пред президентската институция по повод Деня на Европа"}
{"url": "http://www.focus-news.net/news/2019/05/09/2655550/evropeyski-izbori-2019ognyan-zlatev-ek-es-tryabva-da-bade-oshte-po-silen-i-demokratichen-za-da-se-spravi-s-globalnite-zaplahi-i-predizvikatelstva.html", "text": "ЕС трябва да бъде още по-силен и демократичен, за да се справи с глобалните заплахи и предизвикателства.  Това каза за сутрешния блок  „Добро утро, България“  на  Радио „Фокус“  ръководителят на представителството на ЕК у нас Огнян Златев във връзка с предстоящата среща в румънския град Сибиу на лидерите на ЕС за бъдещето на блока. По думите му фактът, че срещата се провежда две седмици преди изборите за Европейски парламент подчертава важността й. Освен евроизбори, в отделните държави-членки се провеждат както и местни, така и парламентарни избори, каза още Златев и допълни, че лидерите на държавите неминуемо участват в кампании, свързани с визията за бъдещето на Европа. „Понеже сме близо до датата на изборите политическите лидери ще бъдат напълно фокусирани и осъзнали своята отговорност пред европейските граждани, ще могат да постигнат добър обединяващ силен текст за заключителна декларация от тази среща. За това имаме колективен разум и затова имаме мъдростта на 27-те ръководители на държавите-членки, които ще могат да стигнат до извод – затова казваме, че сме и демократична институция, защото нашите решения се взимат след обсъждане и по демократичен начин, а не се налага мнението на един или друг“, обясни Огнян Златев. Той каза още, че на срещата Брекзит ще се разглежда като предизвикателство пред Съюза, но няма да бъде основна тема. Огнян Златев допълни, че популистките и националистическите идеи не работят в полза единството и силата на ЕС, като упрекна, по думите му, мантрата на антиевропейските партии, че източникът на проблемите е Брюксел, но успехите се считат за чисто национални. Независимо че в някой страни популистите набират сила и гласност, голяма част от европейските граждани са разумни и отговорни и ще направят правилния избор на 26 май, обобщи представителят на ЕК у нас.  \r\nЙоланда ПЕЛОВА", "date": "2019.05.09", "title": "Европейски избори 2019:Огнян Златев, ЕК: ЕС трябва да бъде още по-силен и демократичен, за да се справи с глобалните заплахи и предизвикателства"}
{"url": "http://www.focus-news.net/news/2019/05/09/2655542/predstoyashti-sabitiya-v-stranata-za-9-may-agentsiya-fokus.html", "text": "*** \r\nОт 09.00 часа президентът и върховен главнокомандващ на Въоръжените сили Румен Радев ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. От 10.00 часа пред сградата на президентската институция той ще присъства на тържествена церемония по издигане на знамето на ЕС по повод Деня на Европа. Председателят на Народното събрание Цвета Караянчева и народни представители също ще присъстват на тържествената церемония по издигане на знамето на Европейския съюз по повод Деня на Европа \r\n*** \r\nОт 11.30 часа в Аулата на Софийския университет Вицепрезидентът Илияна Йотова организира дискусия „Тема: Европа“ със студенти. \r\n*** \r\nОт 17.30 часа в Драматичен театър „Стефан Киров” председателят на Народното събрание Цвета Караянчева ще присъства на церемонията по връчване на Националната награда „Константин Константинов” за принос в детското книгоиздаване за 2019 г. \r\n*** \r\nОт 09.00 часа започва редовното заседание на Народното събрание. \r\n*** \r\nОт 09.00 часа в зала 3 на Министерството на транспорта, информационните технологии и съобщенията на ул. „Дякон Игнатий“ 9 министърът на транспорта, информационните технологии и съобщенията Росен Желязков ще открие заседанието на комисията за провеждане на процедурата за концесия на летище „София“, на което ще бъдат отворени офертите на допуснатите участници. \r\n*** \r\nОт 14.00 часа в зала 114 на Учебен корпус №1 министърът на образованието и науката Красимир Вълчев ще изнесе публична лекция на тема „Образованието като публично благо. Финансиране на системата на образованието в България“.  \r\n*** \r\nОт 08.45 часа 13 състав на Специализирания наказателен съд ще гледа делото срещу Борис А., Данаил П. и др., обвинени в образуване и ръководене на организирана престъпна група.  \r\n*** \r\nОт 09.00 часа 9 състав на Специализирания наказателен съд ще гледа делото срещу Радослав Б., Денис Б. и др., обвинени в образуване и ръководене на организирана престъпна група. \r\n*** \r\nОт 09.00 часа 6 състав на Специализирания наказателен съд ще гледа делото срещу Петко Ст., Иван Й., и др., обвинени в образуване и ръководене на организирана престъпна група. \r\n*** \r\nОт 09.00 часа в аулата на Минно-геоложки Университет „Св. Иван Рилски“ ще се проведе кръгла маса за дуалното и професионалното образование под мотото е „Знам, мога, богат съм и щастлив“. \r\n*** \r\nОт 09.00 часа Белоградчишкият епископ Поликарп ще оглави Архиерейска света Литургия в храм „Св. Николай“ в кв. „Враждебна“.  \r\n*** \r\nОт 09.00 часа посланикът на Русия в България Анатолий Макаров ще участва в полагането на цветя на Паметника на Незнайния войник по повод Деня на победата. Монументът ще стане отправна точка на шествието на Безсмъртния полк, който ще премине през центъра на София до Паметника на Съветската Армия. Там от 10.00 ще бъде организирана церемония по полагане на цветя, след която ще започне концерт, а от 10.45 на Костницата в кв. „Лозенец“ ще се проведе панихида и полагане на цветя. \r\n*** \r\nОт 09.30 часа 8 състав на Специализирания наказателен съд ще гледа делото срещу Цветан В., Александър П. и др., обвинени в образуване и ръководене на организирана престъпна група. \r\n*** \r\nОт 09.30 часа 3 състав на Специализирания наказателен съд ще гледа делото срещу Иван К., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).  \r\n*** \r\nОт 10.00 часа в „София Хотел Балкан“ в зала „Роял“ заместник-министърът на регионалното развитие и благоустройството Николай Нанков ще открие форум „Проектни предложения на ВиК оператори за финансиране по ОПОС 2014-2020 г.“. \r\n*** \r\nОт 10.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в образуване и ръководене на организирана престъпна група. \r\n*** \r\nОт 10.00 часа 15 състав на Специализирания наказателен съд ще гледа делото срещу Иван Р. и др., обвинени в образуване и ръководене на организирана престъпна група. \r\n*** \r\nОт 10.00 часа в Информационния център на Министерство на отбраната на ул. „Г. Раковски” 106 ще се проведе публична дискусия на тема „Европейски диалог: Идеи за по-добра Европа”. \r\n*** \r\nОт 10.00 часа 25 състав на Софийския градски съд ще гледа делото срещу Румен С. (кмет на пернишкото село Дивотино), обвинен за укриване на данъци в особено големи размери.  \r\n*** \r\nОт 10.30 часа в Дома на киното (ул. „Екзарх Йосиф“, №37 в София) ще отвори информационен щанд, където ще бъдат раздавани материали за Европейския съюз, както и информация и съвети за правата ни при пътуване, пазаруване и почивка в рамките на Общността. Събитието се провежда под мотото „Европа е възможност. Европа е свобода и сигурност. Европа си ти“ и е по повод Деня на Европа. \r\n*** \r\nОт 11.00 часа пред сградата на Форум „Джон Атанасов“ в София Тех Парк ще се състои официалното откриване на Деветото издание на Софийския фестивал на науката. Сред участниците в него ще бъдат кметът на София Йорданка Фандъкова и Огнян Златев – ръководител на Представителството на ЕС в България. \r\n*** \r\nОт 11.00 часа в залата на 11-ия етаж на КНСБ ще бъде представен Годишният доклад по колективно договаряне на заплатите за 2018 година и очакванията за ръста им през 2019 година. \r\n*** \r\nОт 11.00 часа 23 състав на Специализирания наказателен съд ще гледа делото срещу Димитър А. и Стоян Ст., обвинени в участие и ръководене на организирана престъпна група. \r\n*** \r\nОт 11.00 часа в пешеходната зона на бул. „Витоша“ (до паметника на Алеко Константинов) ще се проведе „Ден на Европа”, концерт на Джаз формация „София“ (при лоши метеорологични условия концертът ще се проведе в Античен културно-комуникационен комплекс „Сердика“ – под купола на Ларгото).  \r\n*** \r\nОт 11.30 часа в централата на Нестле България ще бъдат представени финансовите резултати, планове и прогнози на компанията на локално и глобално равнище в рамките на изминалата година и първото тримесечие на 2019 г. \r\n*** \r\nОт 12.00 часа в Националния пресклуб на БТА ще се проведе пресконференция за „Банско джаз фест“, който ще се проведе между 6 и 10 август тази година. \r\n*** \r\nОт 12.00 часа пред Народен театър „Иван Вазов“ ще се проведе „Европейска музикална разходка“, концерт на Софийския духов оркестър.  \r\n*** \r\nОт 13.00 часа в концертната зала на Националната музикална академия „Проф. Панчо Владигеров“ световноизвестният испански тенор Хосе Карерас ще бъде удостоен с почетното звание „Доктор Хонорис Кауза“. \r\n*** \r\nОт 13.00 часа 5 състав на Специализирания наказателен съд ще гледа делото срещу Стефан Г., Георги Г. и др., обвинени в образуване и ръководене на организирана престъпна група. \r\n*** \r\nОт 13.00 часа в Парк хотел Витоша ще се състои двудневно събитие „Бизнес форум Балкани и Средиземно Море“. \r\n*** \r\nОт 13.00 часа в сградата на МТСП ще се състои подписване на договорите за предоставяне на „Патронажна грижа“. \r\n*** \r\nОт 13.30 часа 11 състав на Софийския градски съд ще гледа делото срещу Христо П, бивш управител на „Фонд научни изследвания“, (умишлена безстопанственост). \r\n*** \r\nОт 13.30 часа 16 състав на Специализирания наказателен съд ще гледа делото срещу Милко М., Росен Д. и др., обвинени в образуване и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Петър П., престъпление по служба.  \r\n*** \r\nОт 13.30 часа 18 състав на Специализирания наказателен съд ще гледа делото срещу Любен Х., квалифицирани състави на изнудване.  \r\n*** \r\nОт 14.00 часа ще се проведе редовен брифинг на Централната избирателна комисия. \r\n*** \r\nОт 17.30 часа в UniArt Gallery, Нов български университет (бул. „Монтевидео\" 21, кв. „Овча купел 2“ ) ще се проведе литературна вечер под надслов: „Светлината, която изгаря: 45 години от смъртта на Костас Варналис“.  \r\n*** \r\nОт 18.00 часа в Литературен клуб „Перото“ министър Боил Банов ще връчи Националната литературна награда за български роман на годината „13 века България“ 2019. \r\n*** \r\nОт 18.00 часа в галерия „Академия“ ще се проведе лекция на художника и фотограф Димитър Христов на тема „Единна хармония цвят и музика“. \r\n*** \r\nОт 18.00 часа в Арт Галерия 36 на ул. \"Славянска\" 40 в София се открива изложба \"Чудната градина\" на художничката Цвети Борисова. \r\n*** \r\nОт 18.30 часа в Античен културно-комуникационен комплекс „Сердика“ – под купола на Ларгото - „Ден на Европа”, ще се проведе концерт на Камерен ансамбъл „Софийски солисти“. \r\n*** \r\nОт 18.30 часа организаторите на 24-тото Габровско биенале на хумора и сатирата в изкуството ще представят изложбите, влизащи в рамките на тазгодишната програма в Генератор на бул. „Черни връх“ 47. \r\n*** \r\nОт 12.30 часа в квартал „Разсадника“ Община Белово организира празнична церемония за отбелязването на Деня на Европа и Деня на победата. \r\n*** \r\nОт 7.00 до 18.00 часа до Часовника ще бъде отрита Европейска работилница \"Да рециклираме заедно\". \r\n*** \r\nОт 09.30 часа в галерия-музей „Георги Баев“ на бул. „Демокрация“ 6 Общината организира пленер за ученици от 7-и до 12-и клас на тема „Европа на белия лист“.  \r\n*** \r\nОт 16.30 часа в зала №2 на Експозиционен център „Флора“ ще се състои лекция на учителя и физик Теодосий Теодосиев. \r\n*** \r\nОт 17.00 часа Експозицията „Италия за мен“ ще бъде открита в Галерия „Георги Баев“. \r\n*** \r\nОт 17.00 часа пред Мемориала на благодарността в градското пространство \"Толерантност\", изграден от Център \"Алеф\" в знак на признателност към спасителите на бугаските евреи, ще се състои ритуал за връчване учреденото през 2018 година звание \"Пазител на паметта\". \r\n*** \r\nОт 17.30 часа на открита сцена до Часовника ще се проведе концерт с класически произведения от европейски композитори в изпълнение на Бургаския духов оркестър. \r\n*** \r\nОт 18.00 часа в Културен център „Морско казино“ ще бъдат връчени наградите в шестото издание на Националния литературен конкурс „Който спаси един човешки живот, спасява цяла вселена“. \r\n*** \r\nОт 09.00 часа на стадион „Локомотив“ ще се проведе областно състезание по пожароприложен спорт. \r\n*** \r\nОт 11.00 часа в залата на Юнашкия салон ще се състои пресконференция преди старта на Рали България-2019. В нея ще участват кметът на Община-Варна Иван Портних, под чийто патронаж се провежда 50-ото издание на ралито, директора на състезанието Камен Михайлов и последния законно избран председател на БФАС Калоян Станчев. \r\n*** \r\nОт 11.00 часа по случай 9-ти май - Ден на Европа и Ден на победата над хитлерофашизма ще бъдат поднесени венци и цветя пред Паметника на Осми приморски полк. От 11.45 ч. ще се проведе шествие от Паметника на Осми Приморски полк до сградата на Община Варна. От 12.00 ч. ще започне Тържествено издигане на флаговете по случай Деня на Европа. Варненският евродепутат и кандидат за член на Европейския парламент от листата на ГЕРБ Емил Радев също ще се включи в отбелязването на Деня на Европа, в морската столица.  \r\n*** \r\nОт 13.30 часа в село Старо Оряхово ще бъде направена първа копка по проект „Реконструкция и рехабилитация на улична мрежа в гр. Долни Чифлик и село Старо Оряхово, общ. Долни Чифлик“ по Програмата за развитие на селските райони 2014-2020, подмярка 7.2. „Инвестиции в създаването, подобряването или разширяването на всички видове малка по мащаби инфраструктура”. \r\n***    \r\nОт 10.10 часа по ул. „Васил Левски“ ще се проведе „Парад на знамената“ – шествие на ученици по случай Деня на Европа.  \r\n*** \r\nОт 10.30 часа пред Община Велико Търново ще се проведе отбелязване на Деня на Европа – 9 май: ритуал по издигане на знамената, приветствия от кмета на Велико Търново Даниел Панов и от ученици.  \r\n*** \r\nОт 11.00 часа в парк „Марно поле“ ще се проведе Европейски детски празник.   \r\n*** \r\nОт 11.00 часа в Регионална библиотека „П.Р.Славейков“ ще бъде отбелязан юбилеят на ПГ по моден дизайн (70 години). \r\n***  \r\nОт 11.30 часа в зала 302 на Община Велико Търново ще се проведе пресконференция по случай XXIII Старопланински събор „Балканфолк“.  \r\n***  \r\nОт 13.00 часа в РДПБЗН – Велико Търново ще се проведе инициативата„Професиографска екскурзия“ на ученици от ОУ „Димитър Благоев“.  \r\n***  \r\nОт 14.00 часа в Общински информационен център ще се проведе Информационна и консултантска дейност за ученици.  \r\n***  \r\nОт 18.00 часа в Клуб „Мелон“ и на сцена „Арт лято“ ще се проведе Европейска нощ на литературата – литературни четения.  \r\n***    \r\nОт 18.30 часа в Изложбени зали „Рафаел Михайлов“ ще се проведе концерт на хор „Кантилена“ и оркестър „Богданци“ – Северна Македония.  \r\n***  \r\nОт 19.00 часа в Клуб 7 ще се проведе представяне на книгата „откровеНИЕ“ на Кремена Дачова – Ормай и разговор със Северина Величкова и Марияна Георгиева за възпитанието на децата.  \r\n***    \r\nОт 21.00 часа от площад „Цар Асен I” може да се наблюдава прожекция на аудио-визуалния спектакъл „Царевград Търнов – звук и светлина“.  \r\n*** \r\nОт 11.00 часа заместник-кметът Венци Пасков ще се включи в поклонението на Руското военно гробище, което се организира във връзка с отбелязване Деня на победата над хитлеризма и Деня на Европа. \r\n*** \r\nОт 18.00 часа в залата на Симфониета – Видин кметът на Общината Огнян Ценков ще присъства на съвместен концерт, организиран от Симфониетата и СУ „Цар Симеон Велики“. \r\n***  \r\nОт 19.00 часа в  НЧ „Напредък-1869“. Театър „Искри и сезони” – София, представя постановката „Вик за любов” от Жозиан Баласко. С участието на Искра Радева, Георги Кадурин, Теодор Елмазов, Иван Панайотов. \r\n*** \r\nОт 09.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 09.30 часа от „Гардения“ до Паметника на загиналите добруджанци в заключителния етап на Втората световна война и паметника на Съветската армия ще се проведе шествие на „Безсмъртният полк“. \r\n*** \r\nОт 10.30 часа ще се състои Общоградско поклонение и полагане на венци и цветя на Паметника на загиналите добруджанци в заключителния етап на Втората световна война и Паметника на Съветската армия. \r\n*** \r\nОт 10.30 часа в Регионална библиотека „Дора Габе“, Интерактивна зала, ще се състои Беседа и представяне на мултимедиен диск „Пътешествие в Европа“ по повод 9 май - Ден на Европа. \r\n*** \r\nОт 11.30 часа в Регионална библиотека „Дора Габе“, Фоайе с пиано, ще се състои представяне книгата на Иван Тодоров „ХобиСклуб – Добрич”. \r\n*** \r\nОт 17.30 часа в Художествена галерия ще се състои откриване изложба „Японски гравюри“. \r\n*** \r\nОт 18.00 часа в Огледална зала „Нели Божкова“ ще се проведе седмица на камерната музика с международно участие „Константин Илиев“ – Добрич 2019. \r\n*** \r\nОт 18.00 часа в Младежки център - Добрич,  Концертна зала, ще се състои концерт на СУ „Св. Климент Охридски“, Випуск` 2019. \r\n*** \r\nОт 17.00 часа в Исторически музей – Дупница ще бъде открита изложбата на Националния литературен музей „Испания – мечта и вдъхновение“ по повод 110-годишнината от рождението на Димитър Димов. \r\n*** \r\nОт 17.00 часа ще се състои Патронен празник на СУ„ Стефан Караджа\". \r\n*** \r\nОт 11.30 часа на пл. „20-ти юли“ ще бъдат отбелязани Денят на Европа и 74 години от края на Втората световна война. \r\n*** \r\nОт 12.00 часа на площад „20-ти юли“ ще се състои концерт на Военен духов оркестър при 61-ва Стрямска механизирана бригада. \r\n*** \r\nОт 09.00 часа в Административен съд ще започне инициативата „Ден на отворените врати”.  \r\n*** \r\nОт 10.15 часа в офиса на обществения посредник за територията на община Кюстендил Васил Иванов ще се проведе пресконференция.  \r\n*** \r\nОт 11.00 часа от площад „Велбъжд” ще започне шествие по повод 9 май – Ден на победата .   \r\n*** \r\nОт 12.00 часа в залата на Административен съд – Кюстендил ще се състои пресконференция с административния ръководител на институцията.  \r\n*** \r\nОт 11.00 часа в ритуалната зала на гробищния парк в Кърджали ще се състои поклонението пред началника на сектор „Пътна полиция“ в ОДМВР главен инспектор Иван Бакърджаиев. \r\n*** \r\nОт 11.00 часа пред Двореца на културата ще се състои концерт на Духовия оркестър при ОК Дворец на културата, диригент Трифон Трифонов. \r\n*** \r\nОт 17.00 часа НЧ „Ралица - 1969 г.” в кв. „Ралица” ще се състои честване на 50 години НЧ „Ралица - 1969 г.”  \r\n*** \r\nОт 19.00 часа в Театрален салон „Георги Русев“ ще се състои „Недоразбраната цивилизация“ от Теди Москов. \r\n*** \r\nОт 11.00 часа в гробищния парк в града ще бъде открит Военен паметник „Българско военно гробище -1944“. \r\n*** \r\nОт 18.00 часа в Арт център се открива изложба живопис на Стилиян Атанасов. \r\n*** \r\nОт 18.00 часа  в Драматично-куклен театър ,,Иван Радоев\" ще се играе постановката ,,Грозното патенце\" от Х.К. Андресен. \r\n*** \r\nОт 19.00 часа в салона на Драматично-куклен театър ,,Иван Радоев\" ще се играе постановката ,,Натюрморт със затлъстял племеник\". \r\n*** \r\nВ 09.00 часа в зала 1 на Окръжния съд ще се проведе заседание по делото срещу бившия директор на полицията в Асеновград Димчо Темелков. \r\n*** \r\nВ 10.30 часа в парк „Лаута“ ще се проведе пресконференция по повод предстоящото четвърто издание на Народен събор Пловдив. \r\n*** \r\nОт 13.30 часа посланикът на Русия в България Анатолий Макаров ще вземе участие в празничното мероприятие на паметника „Альоша“ по повод Деня на победата. \r\n*** \r\nВ 14.00 часа в заседателната зала на Общината ще се проведе пресконференция с участието на кмета на Пловдив Иван Тотев и ръководители на световното и българското гребане преди първата Световна купа, която ще се проведе в България  \r\n*** \r\nОт 21.30 часа в с „Фестивал на светлините“ в Пловдив ще бъде отбелязан Денят на Европа. Жителите и гостите на града ще могат да видят как някои от най-красивите фасади в центъра на града „оживяват“ под цветните светлини на завладяващо 3D мапинг шоу и пет светлинни инсталации. \r\n*** \r\nОт 09.00 часа на базата на Аварийно-спасителния отряд ще се проведе Областният етап от националното ученическо състезание „Защита при бедствия, пожари и извънредни ситуации” 2019. \r\n*** \r\nОт 11.00 часа в зала 308 на Община Разград ще се проведе пресконференция със зам.-кмета Галина Георгиева и Федерация на жените във връзка с конкурса „Да, на красотата“. \r\n*** \r\nОт 17.00 часа пред Общински културен център ще се проведе награждаване на класираните участници в хигиенизирането на община Разград, след което ще се проведе и томбола с участниците в акцията „Бонбони за смет“. При лошо време – във фоайе на ОКЦ. \r\n*** \r\nОт 15.00 часа Белоградчишкият епископ Поликарп ще отслужи тържествен водосвет в средновековия храм „Св. Никола“ в Сапарева баня. \r\n*** \r\nОт 10.30 часа около фонтан „Кълбото“ ще се проведе четвъртото издание на Евробазар’2019, организиран от Информационен център „Европа Директно – Сливен” по повод Деня на Европа. \r\n*** \r\nОт 09.00 часа в РДТ „Николай Хайтов“ - гр. Смолян, Зала 1, ще се проведе Фестивал на чуждите езици – традиционен празник на Езикова гимназия „Иван Вазов“ - гр. Смолян. \r\n*** \r\nОт 11.00 часа на Паметника на загиналите във войните в кв. „Райково“ ще се състои честване на 74 години от края на Втората световна война и отбелязване на Ден на Европа - почетен караул и поднасяне на венци.  \r\n*** \r\nОт 17.30 часа в Изложбена зала на Държавен архив - гр. Смолян ще се състои премиера на книгата на Петър Маринов „Родопски книгопис. Анотации и статии от античността до 1947 г.“ \r\n*** \r\nОт 11.30 часа в зала № 7, етаж втори на Съдебната палата, ще се проведе среща на на тема „Правата на децата. Ролята на омбудсмана при защитата им“, както и лекция на тема „Правата на свидетеля в наказателния процес“, изнесена от съдии от Районен съд – Стара Загора. \r\n*** \r\nОт 12.30 часа в КИЦ „Етносвят“ на ул. „Капитан Петко Войвода“ 54 ще се състои Детски празник по случай Деня на Европа, Изложба, презентация и викторина. \r\n*** \r\nОт 18.00 часа в Община Стара Загора ще се състои изложба на участниците в пети международен уъркшоп „Обединени художници за обединена Европа“. \r\n*** \r\nОт 13.30 часа пред офиса на Областния информационен център (Малък бизнес център) ще се проведе конкурс за рисунка „Аз рисувам Европа“ по повод Деня на Европа. \r\n*** \r\nОт 17.15 часа Българо-руски клуб и Руски клуб - град Хасково организират полагане на цветя и венци пред паметника на Победата в парк „Кенана“ по повод Деня на победата. След това ще се проведе шествие на „Безсмъртния полк“. \r\n*** \r\nОт 18.30 часа в зала „Хасково“ ще се проведе поетична вечер „Долгожданное слово Победа“, посветена на поета Алексей Сурков.  \r\n*** \r\nОт 09.00 часа в спортна зала „Младост“ започват финалите на националните ученически игри по баскетбол за юноши. \r\n*** \r\nОт 09.30 часа часа от Община Шумен до пл. „България“ще се проведе ученическа щафета „За Шумен“. \r\n*** \r\nОт 09.30 часа в  ДГ „Светулка“ ще се проведе детски празник „Честит рожден ден, Европа!“ съвместно със СНЦ „АлДоРа“ и ДГ „Светулка“. Всички деца ще отбележат Деня на Европа със забавни игри, танци и песни. Част от празника ще бъдат и спортни състезания. \r\n*** \r\nОт 12.00 часа на пл. „Кристал“ на Паметник на загиналите във войните шуменци  ще се състои ритуал по поднасяне на венци и цветя по случай Деня на Европа и 74 години от победата над хитлерофашизма.   \r\n*** \r\nОт 15.00 часа във фоайето на II етаж на РБ „Ст. Чилингиров“ ще се състои среща с Иво Сиромахов и книгите му за деца. \r\n*** \r\nОт 17.00 часа във фоайето на II етаж на РБ „Ст. Чилингиров“ ще се състои среща с Иво Сиромахов и текстовете му за възрастни. \r\n*** \r\nОт 18.30 часа в Концертна зала на НЧ „Добри Войников – 1856“ ще се състои Пролетен концерт с участието на: ДТА „Пъргавелче“, ТА „Гайтани“, АНП „П. Волов“ и Балетно студио. \r\n*** \r\nОт 10.00 часа със слово на кмета Георги Славов и поднасяне на венци и цветя пред паметник на Георги Дражев и загиналите през войните ямболци ще започне поредицата от инициативи, с които ще бъдат отбелязани Денят на победата и Денят на Европа в Ямбол. \r\n*** \r\nОт 10.00 часа пред Безистена ще бъде разположен Информационен щанд, посветен на европейската награда „Ямбол – отлична европейска дестинация за културен туризъм“.  \r\n*** \r\nОт 18.00 часа в Художествена галерия „Жорж Папазов“ ще започне празничният пролетен концерт на вокална група „Пятница 13“, посветен на Деня на Европа и Деня на победата. ЕВРОПЕЙСКИ ИЗБОРИ: \r\n*** \r\nОт 08.00 часа в залата на 11-ия етаж, в централата на КНСБ, КНСБ започва серия от срещи с основните партии, които са издигнали кандидати за европейските избори в края на май. Първи ще бъдат политическа партия ГЕРБ. \r\n*** \r\nОт 09.30 часа в хотел Sense на бул. \"Цар Освободител\" 16 комисарят по цифрова икономика и цифрово общество Мария Габриел ще открие Годишната среща на Асоциацията на европейските издатели на учебници. От 13.30 часа комисар Габриел ще открие Бизнес форум „Балкани-Средиземно море“. Събитието ще се проведе в Парк хотел Витоша.   \r\n*** \r\nОт 12.30 часа в централния офис на \"Коалиция за България\" на ул. „Врабча“ 23 ще се проведе среща с ръководството на партия \"Единна Русия\".  \r\n*** \r\nОт 18.00 часа в хотел \"Маринела\", зала ЕФЕ, \"Коалиция за България\" ще отбележи Деня на Европа и Деня на победата над хитлерофашизма с концерт на група \"Сигнал\". \r\n*** \r\nОт 18.00 часа Кандидатът за евродепутат Асим Адемов организира среща-дискусия с гражданите в Регионалния исторически музей.  \r\n*** \r\nОт 11.00 часа в гр. Разлог проф. Румен Гечев ще вземе участие в шествието по случай 9-ти май. В 12.00 часа той ще положи цветя пред паметника на Никола Парапунов в града. В 13.30 часа проф. Гечев ще положи цветя пред паметника на Владимир Поптомов в гр. Белица. В 14.00 часа той ще посети историческия музей в града и ще се срещне с граждани. \r\n*** \r\nОт 15.00 часа на градския площад в Бобошево Андрей Новаков ще се включи в инициатива на Младежи ГЕРБ по повод 9 май – Деня на Европа. \r\n*** \r\nОт 18.00 часа в читалището в гр. Ботевград проф. Мариела Модева ще се срещне с граждани. \r\n*** \r\nОт 11.00 часа кандидатът за член на Европейския парламент от листата на ГЕРБ Емил Радев ще участва в поклонението на Паметника на Осми Приморски полк по повод 74-тата годишнина от победата над хитлерофашизма. От 12.00 часа той ще се включи в шествието до община Варна. След това Емил Радев ще вземе участие в инициативата на МГЕРБ „Моята Европа”. От 18.00 часа ще участва в представянето на енциклопедията „България във Втората световна война 1939 - 1945”.  \r\n*** \r\nОт 17.30 часа в гр. Вълчи дол в залата на читалището Крум Дончев и д-р Десислав Тасков ще се срещнат с граждани. В 19.00 часа в зала 1 на Общината в гр. Суворово те ще се срещнат с обществеността. \r\n*** \r\nОт 16.00 часа  на пл. „Македония“ и пл. „Христо Ботев“ ще се проведе инициатива на Европейски информационен център „Европа Директно Враца“ към Търговско-промишлена палата Враца „Аз ще гласувам – последвай ме на колела!“. \r\n*** \r\nОт 18.00 часа евродепутатите Ева Майдел и Андрей Новаков ще посетят град Дупница, където ще се срещнат с граждани и ще се включат в откриване на кампанията на общинската структура. Събитието ще се състои в Дома на техниката на ул. „Христо Ботев“ 3. \r\n*** \r\nОт 16.00 часа в сградата на Община Костенец Лиляна Павлова ще проведе среща с представители на образователните институции и с жители на общината. \r\n*** \r\nОт 16.30 часа в залата на читалище „Пробуда – 1919“ на пл. „Трети март“ 1 Андрей Новаков ще се включи в информационна кампания, посветена на Деня на Европа. \r\n*** \r\nОт 13.00 часа в залата на Парк-хотел „Кюстендил“ на ул. „Калосия“ 19, Хисарлъка, евродепутатът Андрей Новаков ще вземе участие и в среща-дискусия на тема „Превозвачи и бюджет“. \r\n*** \r\nОт 10.30 часа в гр. Тетевен Момчил Неков ще поднесе цветя на Паметника на загиналите във войните пред историческия музей в гр. Тетевен. В 11:00 часа той ще поднесе цветя и на Паметника на антифашистите в града. В 14.00 часа в читалището в гр. Априлци Неков ще се срещне с граждани. В 17.00 часа в читалището в гр. Угърчин той ще вземе участие в честванията по повод 9-ти май. В 19.30 часа в читалището в гр. Лесидрен Неков ще се срещне с обществеността. \r\n*** \r\nОт 11.030 часа на Руските гробища Тодор Стоилов ще поднесе венци и цветя. В 13.30 часа в гр. Пловдив на Паметника Альоша Валери Жаблянов ще вземе участие в отбелязването на 9-ти май. \r\n*** \r\nОт 18.00 часа Лиляна Павлова ще посети община Самоков, където ще проведе среща с жители на общината под мотото „Денят на Европа“. Срещата ще се състои в „Младежки дом“ на пл. „Захари Зограф“. \r\n*** \r\nОт 10.00 часа в офиса на ГЕРБ в град Сапарева баня на ул. „Никола Вапцаров“ 2 Андрей Новаков ще се срещне с представители на транспортния бранш и с млади хора от общината. От 11.00 часа евродепутатът Андрей Новаков ще уважи и храмовия празник на с. Ресилово, община Сапарева баня. Той ще посети храма „Св. Никола Летни“ и ще се срещне с жители на населеното място. \r\n*** \r\nОт 9.30 часа в центъра на с. Професор Иширково, общ. Силистра, Елена Йончева ще се срещне с обществеността. \r\n*** \r\nОт 18.00 часа в гр. Стара Загора Иван Кръстев ще вземе участие в шествието от Паметника на съветския войн до парк \"Аязмото\". \r\n*** \r\nОт 18.30 часа водачът на листата на ГЕРБ и СДС за европейските избори Мария Габриел ще се включи във фолклорни флашмоб „Пулсът на Европа“, организиран от младежката организация на партията в града. Събитието ще се състои на паркинга на парк „Артилерийски“, където на специално разчертан контур, дълъг близо 300 метра и изобразяващ сърдечен пулс ще се извие за втора поредна година българско хоро по повод Деня на Европа.  \r\n*** \r\nОт 11.00 часа в Областния предизборен щаб на БСП в гр. Шумен Елена Йончева и Петър Витанов ще дадат пресконференция. В 12.00 часа Йончева ще посети предприятието \"Алкомед\" в града. В 14.00 часа в Археологическия музей в гр. Велики Преслав Елена Йончева и Иво Христов ще проведат среща-разговор на тема \"България в ЕС - вчера, днес и утре\". В 17.30 часа в гр. Шумен Елена Йончева и Христов ще вземат участие в шествието \"Безсмъртен полк\" и ще посетят митинг-концерта на Руски паметник. В 14.30 часа в читалището на гр. Каспичан Петър Витанов ще се срещне с граждани. В 17.30 часа в читалището в гр. Нови Пазар той ще се срещне с граждани.", "date": "2019.05.09", "title": "Предстоящи събития в страната за 9 май (Агенция „Фокус“)"}
{"url": "http://www.focus-news.net/news/2019/05/09/2655548/vitseprezidentat-iliyana-yotova-organizira-diskusiya-tema-evropa-sas-studenti-ot-sofiyskiya-universitet.html", "text": "В Деня на Европа вицепрезидентът Илияна Йотова организира Студентска лаборатория „Тема: Европа“ със студенти от Софийски университет „Св. Климент Охридски“. Това съобщиха от  прессекретариата на държавния глава . Срещата ще се проведе от 11.30 часа в Аулата на университета. \r\n„Тема: Европа“ е поредица от дискусии, които вицепрезидентът провежда със студенти. Целта на разговорите е да се чуят позициите на младите хора за развитието на европейския проект и ролята на България в него. \r\nПървата Студентска лаборатория по европейска тема Илияна Йотова организира през юни 2018 г. със студенти от софийски университети. Тя бе посветена на равносметката на първото Българско председателство на Съвета на Европейския съюз. В края на април т.г. се състоя дискусия със студенти в Нов български университет. \r\nВ 10.00 часа пред сградата на президентската институция вицепрезидентът ще присъства на тържествената церемония за издигане на знамето на Европейския съюз по повод Деня на Европа.", "date": "2019.05.09", "title": "Вицепрезидентът Илияна Йотова организира дискусия „Тема: Европа“ със студенти от Софийския университет"}
{"url": "http://www.focus-news.net/news/2019/05/09/2655545/otbelyazvame-den-na-pobedata-i-den-na-evropa.html", "text": "Отбелязваме Ден на победата и Ден на Европа. Денят на Европа, посветен на мира и обединението, е един от европейските символи, които насърчават единството между европейците. Той се чества с различни събития в повечето държави-членки на Европейския съюз. Празникът се използва като възможност хората да бъдат информирани за дейността на Евросъюза и да подкрепят евроинтеграцията.  \r\n\"Европа няма да бъде изградена изведнъж или според един-единствен план. Тя ще бъде изградена чрез конкретни постижения, които създават на първо място солидарност\". С тези думи на 9 май 1950 година в Париж тогавашният френски външен министър Робер Шуман се обръща към международните медии. Той прочита декларация, с която призовава Франция, Германия и другите европейски страни да обединят производството си на въглища и стомана като \"първа стъпка към Европейска федерация\". \r\nСлед като през 1985 г. на Срещата на върха в Милано 9 май е обявен за Ден на Европа, тази дата става един от символите на Обединена Европа наред със синьото знаме с 12 златни звезди, Одата на радостта от Деветата симфония на Бетовен и единната валута. \r\nКраят на Втората световна война - в нощта на 8 срещу 9 май 1945 г. в източното берлинско предградие Карлхорст се състои официалната церемония по подписването на акта за безусловна капитулация на нацистка Германия. Това е краят на Втората световна война в Европа. Новината за капитулацията на Германия обикаля като светкавица целия свят. В СССР тя е посрещната с особено грандиозно ликуване. Милиони хора излизат по улиците на градовете и селата в цялата страна. Москва отбелязва този ден с грандиозен салют. Агенция “Фокус” припомня:  \r\nНа 9 май 1945 г. началникът на генералния щаб на Вермахта фелдмаршал Кайтел подписва със СССР германската капитулация. \r\nАнглийският министър-председател Чърчил и президентът на САЩ Труман обявяват края на Втората световна война в Европа (1941-1945 г.). \r\nНа този ден в Париж (1950 г) на фона на опасността от Трета световна война, която би погълнала цяла Европа, френският министър на външните работи Робер Шуман споделя своята идея за нова форма на политическо сътрудничество в Европа, която да направи войната между европейските народи немислима. Неговата идея е да се създаде европейска институция, която да обедини и управлява производството на френските и западногерманските въглища и стомана. Само година по-късно е подписан договорът за създаване на подобна институция. Предложението на Шуман се счита за началото на това, което днес наричаме Европейски съюз. \r\nПрез 1985 г. ръководителите на страните от Европейския съюз на свое заседание в Милано решават 9 май да бъде честван като Ден на Европа. От тогава до днес 9 май символизира стремежа към единство, мир и просперитет в Европа. Денят на Европа е повод за празнични изяви в много европейски държави. Това е още един начин хората от различни нации да се чувстват обединени европейци. Тази дата става символ на Обединена Европа наред със синьото знаме със златни звезди, Одата на радостта от Деветата симфония на Бетовен по текст на Фридрих Шилер и единната валута (еврото). \r\nВ България Денят на Европа е обявен за празник с Постановление 54 на Министерския съвет от 29 март 2005 г.", "date": "2019.05.09", "title": "Отбелязваме Ден на победата и Ден на Европа"}
{"url": "http://www.focus-news.net/news/2019/05/09/2655537/reuters-guaydo-zayavi-che-venetsuelskite-vlasti-sa-arestuvali-zam-predsedatelya-na-opozitsionniya-parlament.html", "text": "Хуан Гуайдо заяви, че венецуелските власти са арестували заместник-председателя на опозиционния парламент на страната в сряда, предава  Reuters . \r\nВъпросният Едгар Замбрано пък съобщи в „Туитър“, че служители на венецуелските служби СЕБИН са го изненадали и след като е отказал да излезе от колата си са използвали камион, за да го транспортират до централата на агенцията в Каракас. \r\nПревод и редакция:", "date": "2019.05.09", "title": "Reuters: Гуайдо заяви, че венецуелските власти са арестували зам.-председателя на опозиционния парламент"}
{"url": "http://www.focus-news.net/news/2019/05/09/2655533/hashim-tachi-pred-albanskiya-top-channel-nikoy-ne-tryabva-da-se-strahuva-ot-obedinenie-mezhdu-kosovo-i-albaniya-ako-sarbiya-ni-dade-preshevskata-dolina-shte-e-po-blizo-do-es.html", "text": "Президентът на Косово Хашим Тачи е в Тирана за срещата на върха на лидерите на страните от Западните Балкани в четвъртък, в чийто фокус ще е диалогът Белград Прищина. Той даде интервю пред най-големия телевизионен канал в Албания  Top Channel . Какво очаквате от тази среща на върха в Тирана?  \r\nКакто обикновено, това е среща, инициирана от страните от Западните Балкани, като Словения и Хърватия. Чудесно е, че ще се проведе в Тирана. Всяка страна ще може да представи постиженията си, добросъседските отношения и обещанието за европейско бъдеще. Ще има и съвместна декларация на всички присъстващи държави. Вярно ли е, че идеята за корекция на границите между Косово и Сърбия е погребана на срещата в Берлин?  \r\nНямаше погребение или възкресяване, или представяне на нова идея. Срещата в Берлин беше рутинна, изслушване на декларациите от лидери от Западните Балкани. Във втората част имахме някои дискусии относно диалога между Косово и Сърбия и възможността за постигане на споразумение. Обсъдихме и позицията на Западните Балкани в подкрепа на този процес. Още веднъж подчертавам, че никаква идея не е била погребвана, не е въведена нова идея. Берлинският процес не доведе до никакъв резултат, не постигна това, за което беше планиран. Въпреки това оценявам добрата воля на канцлера Мекел и обещанието да има повече постижения на срещата в Париж. Имаше разгорещени дебати и в Тирана, и Прищина. Идеята за коригиране на границите се радва на подкрепата на САЩ, или само Джон Болтън я подкрепя?  \r\nПредложих идеята за включване на Прешево, Медведжа и Буяновац (общини в Южна Сърбия – бел.ред.) в територията на Косово, без да се променя дори сантиметър от останалата част на страната. Това е наше историческо право и аз ще настоявам за него дори и утре, защото след 10 – 20 години там може да няма и един албанец. Позицията на САЩ е много ясна: няма червени линии. Посланието на САЩ може да се обобщи с двете писма, изпратени от президента Тръмп на мен и Вучич. Това е ясната позиция на САЩ по отношение на диалога между Косово и Сърбия и няма червени линии. Ако един ден границите бъдат поправени, това ще проправи ли пътя за обединението между Албания и Косово? Това е страх, който съществува в европейските канцеларии. \r\nДори и днес обсъдих с премиера Рама отношенията между Албания и Косово и двамата се съгласихме, че по-нататъшното отваряне на границите ще помогне само на положението на албанците, така че те да могат да живеят в региона на Западните Балкани без граници, под европейския чадър. Ето защо моят ангажимент е Прешево, Медведжа и Буяновац да се присъединят към Косово. Никой не трябва да се страхува от Косово и Албания, които живеят без граници между тях. Вашият колега Александър Вучич направи силна декларация. Той казва, че никога няма да признае Косово, дори това да означава смъртта му. Какво е вашето мнение?  \r\nТова е популистка декларация за вътрешна употреба. Вучич знае, че признаването на Косово е условие за европейското бъдеще. Като позволи на Прешево, Медведжа и Буяновц да се присъединят към Косово, Сърбия ще бъде по-близо до присъединяването към ЕС. \r\nПревод и редакция:", "date": "2019.05.09", "title": "Хашим Тачи пред албанския Top Channel: Никой не трябва да се страхува от обединение между Косово и Албания, ако Сърбия ни даде Прешевската долина, ще е по-близо до ЕС"}
{"url": "http://www.focus-news.net/news/2019/05/09/2655553/ministar-boil-banov-shte-vrachi-natsionalnata-literaturna-nagrada-za-balgarski-roman-na-godinata-13-veka-balgariya-2019.html", "text": "Министърът на културата Боил Банов, който е председател на УС на НДФ “13 века България”, ще връчи Националната литературна награда за български роман на годината „13 века България“ 2019. Това съобщиха от пресцентъра на  Министерството на културата . Голямата награда в конкурса, организиран от Национален дарителски фонд „13 века България“, ще определи жури с председател проф. д.ф.н. Амелия Личева и членове: Владимир Зарев, доц. д.ф.н. Пламен Дойнов, Марин Бодаков и Светлозар Желев. Събитието ще се проведе от 18.00 часа в Литературен клуб „Перото“.  \r\nНоминирани тази година са шест романа:  \r\n- „Тяло под роклята“ с автор Галин Никифоров; \r\n- „Свети Вълк“ с автор Елена Алексиева; \r\n- „Остайница“ с автор Рене Карабаш; \r\n- „Ръкавици за студената война“ с автор Румяна Захариева; \r\n- „Когато капят кестените“ с автор Стефан Коспартов; \r\n- „Животът няма втора половина“ с автор Христо Карастоянов.", "date": "2019.05.09", "title": "Министър Боил Банов ще връчи Националната литературна награда за български роман на годината „13 века България“ 2019"}
{"url": "http://www.focus-news.net/news/2019/05/09/2655552/parlamentat-shte-glasuva-na-vtoro-chetene-promeni-v-zakona-za-energetikata-koito-predvizhdat-liberalizatsiya-na-energiyniya-pazar.html", "text": "Парламентът ще гласува на второ четене Законопроект за изменение и допълнение на Закона за енергетиката. Това предвижда  проектопрограмата  за работа на Народното събрание. Измененията са внесени от Делян Добрев от ГЕРБ и група народни представители. Промените предвиждат производителите на електроенергия с инсталирана мощност между 1Mw и 4Mw от 1 юли 2019 г. да имат възможност за излизане на свободния пазар, което ще осигури допълнителни количества електроенергия на борсата и подобряване на конкуренцията. От 1 юли 2019 г. тези производители ще преминат от преференциални цени към пазарна цена и договор за компенсиране с премия. В момента енергията от тези малки производители се изкупува на 100% от обществения доставчик (НЕК) и те на 100% биват компенсирани от своя страна от Фонд „Сигурност на електроенергийната система“. Промените ще засегнат 12 централи с високо ефективно комбинирано производство и 360 централи с възобновяеми енергийни източници. Годишно тези централи общо произвеждат около 1 500 000 мегаватчаса електроенергия. Централите, които влизат в обхвата на промените, до 30 юни 2019 г. ще трябва да подпишат договор за компенсиране с премия с Фонд „Сигурност на електроенергийната система“. Останалите промени предвиждат в законодателството да бъде въведено конкурсно начало за предоставяне на преференциална цена или премия. Конкретизира се и правомощието на КЕВР да утвърждава цените на топлинната и електрическата енергия, цените за пренос и разпределение на електрическа енергия и да определя премии. С измененията ще се гарантира и че изнесената електрическа енергия от България няма да бъде третирана различно от тази, реализирана на вътрешния пазар. Създава се и нов пазарен механизъм, който да насърчи инвестициите в зелени проекти и изграждането на нови мощности от възобновяеми източници.  \r\nДепутатите ще ратифицират и Споразумението за извършване на Икономически преглед на България между България и Организацията за икономическо сътрудничество и развитие (ОИСР). \r\nПарламентът ще разгледа на първо четене и промени в Закона за дейностите по предоставяне на услуги. С тях ще се осигури прилагането на европейския регламент, който цели преодоляване на търговски практики, необосновано дискриминиращи на географски принцип клиентите и потребителите в рамките на европейския пазар. Така ще се гарантира, че всички клиенти от ЕС ще имат същия достъп до оферти, цени и условия на продажби както гражданите на държавата членка, в която е установен търговецът. Предвижда се и създаване на раздел „Защита от дискриминация“, където са разписани основните текстове, свързани с обща забрана за дискриминация на получателите на услуги. Контрол по спазването на изискванията ще осъществява Комисията за защита на потребителите.", "date": "2019.05.09", "title": "Парламентът ще гласува на второ четене промени в Закона за енергетиката, които предвиждат либерализация на енергийния пазар"}
{"url": "http://www.focus-news.net/news/2019/05/09/2655554/predsedatelyat-na-ns-tsveta-karayancheva-shte-prisastva-v-sliven-na-tseremoniya-po-vrachvane-na-natsionalnata-nagrada-konstantin-konstantinov-za-prinos-v-detskoto-knigoizdavane.html", "text": "Председателят на Народното събрание Цвета Караянчева ще присъства в Сливен на церемонията по връчване на Националната награда „Константин Константинов” за принос в детското книгоиздаване за 2019 г. Това съобщиха от пресцентъра на  Народното събрание . \r\nОфициална церемония, която се провежда в рамките ХХI Национален фестивал на детската книга, ще бъде от 17.30 часа в Драматичен театър „Стефан Киров”. Цвета Караянчева ще поздрави участниците и ще връчи наградата в категория „Автор“.  \r\nПреди това председателят на парламента ще се включи в шествието от бул. \"Цар Освободител\" до сградата на Драматичен театър „Стефан Киров”.", "date": "2019.05.09", "title": "Председателят на НС Цвета Караянчева ще присъства в Сливен на церемония по връчване на Националната награда „Константин Константинов” за принос в детското книгоиздаване"}
{"url": "http://www.focus-news.net/news/2019/05/09/2655551/predsedatelyat-na-ns-tsveta-karayancheva-i-narodni-predstaviteli-shte-prisastvat-na-tarzhestvenata-tseremoniya-po-izdigane-na-znameto-na-evropeyskiya-sayuz-po-povod-denya-na-evropa.html", "text": "Председателят на Народното събрание Цвета Караянчева и народни представители ще присъстват на тържествената церемония по издигане на знамето на Европейския съюз по повод Деня на Европа. Това съобщиха от пресцентъра на  Народното събрание . Ритуалът ще се състои в 10.00 часа пред сградата на Президентската институция.", "date": "2019.05.09", "title": "Председателят на НС Цвета Караянчева и народни представители ще присъстват на тържествената церемония по издигане на знамето на Европейския съюз по повод Деня на Европа"}
{"url": "http://www.focus-news.net/news/2019/05/09/2655555/zam-ministarat-na-obrazovanieto-i-naukata-karina-angelieva-shte-otkrie-sofiyskiya-festival-na-naukata.html", "text": "От 11.00 часа в зала Джон Атанасов на София Тех Парк заместник-министърът на образованието и науката Карина Ангелиева ще открие Софийския фестивал на науката. Това съобщиха от пресцентъра на  МОН . Форумът ще продължи до 12 май.", "date": "2019.05.09", "title": "Зам.-министърът на образованието и науката Карина Ангелиева ще открие Софийския фестивал на науката"}
{"url": "http://www.focus-news.net/news/2019/05/09/2655557/evropeyski-izbori-2019-g-tsentralnata-izbiratelna-komisiya-shte-dade-brifing.html", "text": "От 14.00 часа ще се проведе редовен брифинг на Централната избирателна комисия. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.05.09", "title": "Европейски избори 2019 г.: Централната избирателна комисия ще даде брифинг"}
{"url": "http://www.focus-news.net/news/2019/05/09/2655560/zamestnik-ministar-nikolay-nankov-shte-otkrie-forum-za-vik-otrasala.html", "text": "Заместник-министърът на регионалното развитие и благоустройството Николай Нанков ще открие форум „Проектни предложения на ВиК оператори за финансиране по ОПОС 2014-2020 г.“. Това съобщиха от пресцентъра на  Министерство на регионалното развитие и благоустройството . Дискусията ще се проведе в „София Хотел Балкан“ в зала „Роял“ от 10.00 часа. Николай Нанков ще обяви напредъка по подготовката на новите инвестиции във ВиК инфраструктура по Оперативна програма „Околна среда 2014-2020 г.“", "date": "2019.05.09", "title": "Заместник-министър Николай Нанков ще открие форум за ВиК отрасъла"}
{"url": "http://www.focus-news.net/news/2019/05/09/2655558/ministarat-na-obrazovanieto-i-naukata-krasimir-valchev-shte-iznese-publichna-lektsiya-v-blagoevgrad.html", "text": "От 14.00 часа в зала 114 на Учебен корпус №1 министърът на образованието и науката Красимир Вълчев ще изнесе публична лекция на тема „Образованието като публично благо. Финансиране на системата на образованието в България“. Посещението на министър Вълчев в Югозападния университет „Неофит Рилски“ е по покана на ректора на университета проф. д-р Борислав Юруков. Това съобщиха от пресцентъра на  висшето учебно заведение . \r\nЛекцията е част от традиционно провежданите публични лекции и гостувания, организирани от Стопанския факултет, на утвърдени общественици и експерти от сферата на финансите, публичните политики и икономиката. \r\nМинистър Красимир Вълчев разполага с дългогодишен опит в сферата на управлението на публичните финанси и реализацията на конкретни политики в тази насока на равнище отделните министерства в Република България.", "date": "2019.05.09", "title": "Министърът на образованието и науката Красимир Вълчев ще изнесе публична лекция в Благоевград"}
{"url": "http://www.focus-news.net/news/2019/05/09/2655561/denyat-9-may-v-balgarskata-istoriya.html", "text": "През 1774 г. в село Козлодуй (България) войската на Александър Суворов разбива 40 000 турска армия На 9 май 1876 г. след предателство турските власти успяват да арестуват в Горна Оряховица Иван Панов Семерджиев, Георги Измирлиев-Македончето и други местни дейци. Всички те са осъдени на смърт. През 1913 г. в хода на Балканската война 1912–1913 г. край река Ангиста, Сярско, напредващи гръцки войски са спрени със сила от Сярската бригада на Македоно-одринското опълчение. На 11 май гръцкият и сръбският посланик в София колективно протестират пред министър-председателя Иван Ев. Гешов. През 1994 г. България получава статут на асоцииран член на Западноевропейския съюз. През 1990 г. е подписано споразумение за търговия и икономическо сътрудничество между България и Европейската общност в Брюксел.  \r\n2015 г. \r\n„Газпром“ започва строителството на „Турски поток“. \r\n2012 г. \r\nНа 9 май варненци излизат на второ протестно шествие срещу застрояването на Морската градина на Варна и Алея Първа. \r\n1994 г. \r\nБългария получава статут на асоцииран член на Западноевропейския съюз. \r\n1990 г. \r\nПодписано е споразумение за търговия и икономическо сътрудничество между България и Европейската общност в Брюксел. \r\n1989 г. \r\nВ Народното събрание е внесена подготвената от Клуба за подкрепа на гласността и преустройството “Декларация за основните принципи за гласност и преустройство в Народна република България”. Издигат се искания за правова държава, политически плурализъм, свобода на словото, равноправие на националните малцинства и други. Декларацията е подкрепена със 131 подписа. \r\n1945 г. \r\nЗапочва двудневната национална конференция на БЗНС, свикана от левите сили в съюза, подкрепени от БРП (к). Избран е нов Управителен съвет и ново Постоянно присъствие. Никола Петков не е съгласен със свикването на конференцията и не присъства, но въпреки това е избран за главен секретар на съюза, с което се поставя началото на Български земеделски народен съюз \"Никола Петков\". Численият му състав е над 50 000 души, включени в около 2000 селски и градски дружби. След обединението от 11 октомври 1945 г. с групата на БЗНС \"Врабча 1\" численият състав на БЗНС \"Н. П.\" достига 80 000 души. В съюза се оформят три групи: пладненци, гичевисти и балансиращи, между които съществуват тактически различия. БЗНС \"Никола Петков\" е главната опозиционна сила на отечественофронтовската власт. Съюзът се бори за възстановяване на Търновската конституция без монархическия институт, за запазване на капиталистическата стопанска система, против съветския икономически модел. Обявява се срещу социалистическото преустройство на селското стопанство и създаването на трудовите земеделски кооперативни стопанства. Освен това се противопоставя решително на опитите на БРП (к) да установи пряк контрол над властта и бойкотира парламентарните избори за XXVI ОНС през 1945 г. В изборите за ВНС през 1946 г. Българският земеделски народен съюз \"Никола Петков\" влиза в съюз с БРСДП (о) и независимите интелектуалци и получава 1 205 530 гласа. За активната му дейност против отечественофронтовската власт в парламента и извън него правителството започва репресии против съюза и неговите дейци. В началото на май 1947 г. е спрян неговият печатен орган в. \"Народно земеделско знаме\". През следващия месец Никола Петков е лишен от депутатски мандат, арестуван е , предаден е на съд и е екзекутиран. Със специален закон от 26 август 1947 г. съюзът е забранен. Мнозина от неговите видни дейци са подложени на преследване и малтретиране, други излежават присъди в затвори и лагери. \r\n1941 г. \r\nУчредена е Централна служба за организиране и възстановяване на новите земи начело с о.з. полковник Христо Калфов. С постановление на кабинета службата получава 10 000 000 лв. На 19 и 20 април по предложение на Хитлер три български дивизии навлизат във Вардарска Македония и поемат администрирането там, въпреки че българската армия не участва пряко във войната на Германия и Италия против Югославия и Гърция. Границите на областите, които може да заеме българската армия във Вардарска Македония и Беломорието са: в Западна Тракия на изток до демаркационната линия Свиленград – Кюпрюлю – Дедеагач, в Източна Македония между реките Места и Струма, островите Тасос и Самотраки, които образуват т.нар. Беломорска област, Вардарска Македония до р. Вардар и Западните покрайнини с Поморавието до линията Пирот – Враняк – Скопие. Това става след като на 6 април Германия напада Югославия и Гърция и чрез обход на отбранителната линия \"Метаксас\" достига Солун. На 17 април германските армии навлизат в Тесалия, а на 20 април генералите Чолакоглу, Бакапулос и Демистихис, без съгласието на правителство, подписват капитулацията на гръцката армия. \r\nНа 24 април 1941 г. в София е подписана спогодбата \"Клодиус-Попов\", с която се уреждат задълженията на България към Германия. В спогодбата се посочват само задължения на страната ни и на практика поемането на администрирането на областта е отплатата на България към Хитлеристка Германия. О.з. полковник Христо Димов Калфов е роден в Калофер на 16 октомври 1883 г. Завършва Военното училище в София, след което специализира във Военната академия в Торино, Италия. След като взема участие в Балканските войни 1912–1913 г. е включен във военната свита на цар Фердинанд I. Калфов е човекът, който обучава на военно дело княз Борис III, а след неговото възкачване на престола продължава да му служи като личен адютант. През 1922 г. напуска Двореца и се включва в организирането на държавния преврат на 9 юни 1923 г. За периода 10 юни 1923–4 януари 1926 г. Калфов е министър на външните работи в правителството на Ал. Цанков, а от 1923 до 1931 г. е депутат в ХХI и ХХII ОНС. След разцеплението на Демократическия сговор през 1932 г. той преминава в крилото на Ал. Цанков. От 1941 до 1944 г. e председател на ХХV ОНС. След 9 септември 1944 г. Калфов е осъден на смърт от Народния съд и е убит през февруари 1945 г. \r\n1913 г. \r\nВ хода на Балканската война 1912–1913 г. край река Ангиста, Сярско, напредващи гръцки войски са спрени със сила от Сярската бригада на Македоно-одринското опълчение. На 11 май гръцкият и сръбският посланик в София колективно протестират пред министър-председателя Иван Ев. Гешов (на снимката). Македоно-одринското опълчение е формирано на 23 септември 1912 г. с царски указ. Начело с ген. Никола Генев и с началник-щаб майор Петър Дървингов са съставени 6 дружини от по 212-215 души: Солунска, Скопска, Дебърска, Битолска, Одринска и Охридска. През октомври са сформирани още 6 дружини: Велешка, Костурска, Кумановска, Прилепска, Сярска и Лозенградска. 12-те дружини са групирани в три бригади с командири полковниците Стоян Николов, Александър Протогеров и Антон Пчеларов. На 12 април 1913 г. са формирани още три дружини: Кукушка, Воденска и Щипска. Общият състав на дружините възлиза на 14 670 души. \r\n1876 г. \r\nСлед предателство турските власти успяват да арестуват в Горна Оряховица Иван Панов Семерджиев, Георги Измирлиев-Македончето и други местни дейци. След като са изправени на съд всички те са осъдени на смърт. Иван Панов Семерджиев и Георги Измирлиев-Македончето са обесени на 28 май 1876 г. Когато увисва на въжето Георги Измирлиев-Македончето изрича думите “Сладко е да се умре за свободата на Отечеството!”. Иван Семерджиев е роден в Търново на 8 октомври 1854 г. Той завършва Духовна семинария в Одеса, след което продължава образованието си в Одеския университет. През 1875 г. се завръща в България и става учител в Горна Оряховица. При подготовката на Априлското въстание 1876 г. той разгръща активна дейност, като oглавява местния революционен комитет и подпомага дейността на Ст. Стамболов. Семерджиев участва и в разработването на плана на въстанието в пределите на Първи-Търновски революционен окръг. Георги Измирлиев-Македончето е роден на 21 април 1851 г. в Горна Джумая (днес Благоевград). Образованието си Македончето получава в Серес, в Цариград и във Военното училище в Одеса като юнкер в Люблянския пехотен 59-и полк. След като установява непосредствен контакт с българската революционна емиграция в Румъния той се включва като военен специалист в подготовката на Априлското въстание 1876 г. Гюргевския революционен комитет го избира за помощник-апостол и военен ръководител на Първи- Търновски революционен окръг в България. В началото на 1876 г. Георги Измирлиев се прехвърля през р. Дунав в определения му район. Там изявява организаторските си способности - създава нови комитети, привлича много съидейници и ги обучава във военно дело. \r\n1774 г. \r\nВ село Козлодуй (България) войската на Александър Суворов разбива 40 000 турска армия. Сражението при Козлодуй започва от 12 ч. на обяд и завършва в 20 ч. Сражението се води за 16 км земя, намираща се между Шумен и Варна. Руските войски превземат 29 вражески оръдия и 107 знамена, в това число турски лагери и множество военни снаряди. Убити са 500 турци и пленени още около 100 души. Руските войски губят 75 войници от по-нисък ранг, ранени са 4 офицера и 130 войници. \r\n1204 г. \r\nПредводителят на кръстоносците Балдуин Фландърски е провъзгласен за владетел на Константинопол. Балдуин I Фландърски e фландърски феодал, един от водачите на IV кръстоносен поход. Той е пръв император на Латинската империя (1204 - 1205 г.) и син на хайналтския граф Балдуин. Балдуин Фландърски организира завладяването на балканските територии на Византия като отхвърля предложението на цар Калоян (1197 - 1207 г.) за мир. Така българският цар влиза в съюз с въстаналите срещу латинската власт византийски аристократи в Тракия. В Одринската битка (1205 г.) войските на Балдуин са напълно разгромени, той е пленен и отведен в Търново, където умира в кръстената по късно на него “Балдуинова” кула намираща се в крепостта Царевец. На тази дата са родени: \r\n1939 г. \r\nРодена е Петя Цолова Стайкова - българска писателка. Завършва българска филология в СУ “Св. Климент Охридски” през 1962 г. После работи като журналистка във вестник “Знаме на комунизма” в Търговище (1962 – 1965 г.), редактор във вестник “Народна младеж” (1965 – 1971 г.). Нейното първо стихотворение излиза през 1956 г. Петя Стайкова е авторка на очерци, есета, интервюта и други. Превежда стихотворения от руски, унгарски и други езици. Нейни съчинения са “Земя през юли” (1970 г.), “Художникът от сутерена” (1974 г.), “Завръщане от лятото” (1975 г.), “Вторият ден на годината” (1978 г.) и др. \r\n1937 г. \r\nРоден е Бончо Иванов Урумов - български актьор, режисьор. Завършва право в СУ “Св. Климент Охридски” (1962 г.) и актьорско майсторство в НАТФИЗ (1968 г.). Работи в Драматичния театър - Хасково (1968 г.), в Драматичния театър - Пловдив (1969 г.), в театър “Сълза и смях” (от 1978 г.). Бончо Урумов ръководи младежка театрална студия към театър “Сълза и смях” (от 1987 г.). Хонорарен преподавател по актьорско майсторство в НАТФИЗ (от 1985 г.). Изиграва ролите на Телериг в “Старчето и стрелата”, Шопенхауер в “Бесни ръце”, д-р Ранг в “Куклен дом” и други. Написва книгата “Елементи на актьорската техника” (1978 г.). \r\n1863 г. \r\nРоден е д-р Димитър Янев Станчов - български дипломат. Д-р Димитър Станчов е наследник на богати българи, преселили се от Албания. Той завършва гимназия, а после право в университета във Виена. От 1887 г. до 1895 г. е на служба в двореца, отначало като частен секретар, а после като началник на тайния кабинет на княз Фердинанд. Д-р Димитър Станчов е дипломатически агент в Букурещ, Виена и Петербург. Като дипломат във Виена получава съгласието на Ватикана за преминаването на български престолонаследник в лоното на Православната църква. През 1906 г. в кабинета на Д. Петков е министър на външните работи. В периода февруари - март 1907 г. е министър-председател на България. Пълномощен министър в Париж (1908 – 1915 г.), Рим (1915 г.), Лондон (1920 – 1924 г.). Подава оставка (октомври 1924 г.) като се разграничава от политиката на Ал. Цанков. До края на живота си служи безпристрастно като дипломат на България. Женен е за графиня Ана Грено. \r\n1821 г. \r\nРоден е Николай Христофорович Палаузов - български възрожденски обществен деец. Родом е от Габрово. Николай Христофорович Палаузов учи в родния си град, а след това завършва Ришельовския лицей в Одеса (1842 г.). По това време той приема руско гражданство. Николай Палаузов е един от основателите на Одеското българско настоятелство и негов председател до края на живота си. Спечелва за българската кауза отговорни руски общественици и държавни дейци. Сътрудничи със статии на \"Одески вестник\" и \"Цариградски вестник\". Автор е на преводи от руски език. Николай Христофорович Палаузов умира на 2 март 1899 г. На тази дата умират: \r\n2002 г. \r\nУмира Борислав Шаралиев - български режисьор. През 1947 – 1950 г. Шаралиев учи във ВГИК. От 1951 г. до пенсионирането си работи в СИФ “Бояна”. Той е председател на борда на директорите на Бояна филм през 1995 г. Дебютира с антифашистката драма “Песен за човека” (1954 г.). Самобитната му индивидуалност и яркият му постановъчен стил се разкриват в разнообразните по жанр и проблематика филми. Творчеството му е граждански ангажирано и защитава нравствените ценности. Режисьор е на “Две победи” (1956 г.), “В тиха вечер” (1960 г.), “Двама под небето” (1962 г.), “Васката” (тв, 1964 г.), “Рицар без броня” (1966 г.), “Един снимачен ден” (тв, 1968 г.), “Сбогом, приятели!” (1970 г.), “На мястото на дървена Москва” (1971 г.), “Необходимият грешник” (1971 г., документален), “Очакване” (1973 г.), “Апостолите” (1976 г.), “Всичко е любов” (1979 г.), “Записки по българските въстания” (тв, 1981 г.), “Ударът” (1982 г.), “Борис Първи” (1985 г.), “Пльонтек” (1991 г.). \r\n1974 г. \r\nУмира Любомир Панайотов Пипков - български композитор, музикален педагог и общественик. Син на П. Пипков. Следва в Държавната музикална академия (БДК, 1924 – 1926 г.), възпитаник е на Ив. Торчанов. Завършва Екол Нормал Мюзик в Париж (1932 г.). Негови преподаватели са П. Дюка и М. Боанже. Работи като корепетитор в Софийската опера, а по-късно е неин хормайстор и диригент (1944 - 1953 г.). Първият секретар на Съюза на български композитори (1947 – 1957 г.). От 1948 г. е професор в класа по вокални ансамбли в Музикалната академия, завежда Катедрата по оперно-сценично изкуство (1962 – 1974 г.). Пипков е един от основоположниците на българската филмова музика: филмите \"Тревога\" (1951 г.), \"Септемврийци\" (1954 г.), \"Земя\" (1957 г.), \"Командирът на отряда\" (1959 г.), \"Стубленските липи\" (1960 г.). Пипков е един от създателите на дружество \"Съвременна музика\" (осн. 1933 г.). Първите си музикални творби - малки клавирни пиеси, Соната в 3 части и 22 вариации за пиано, създава в началото на 20-те години. Други негови произведения са Първи струнен квартет (1928 г.), Соната за цигулка и пиано (1929 г.), Клавирно трио (1931 г.), симфоничната поема \"Сватба\" (1934 г.), операта \"Янините девет братя\" (1937 г.), Клавирен квартет (1939 г.), Първа симфония (1940 г.), масови песни (\"Шумете, дебри и балкани\", \"Химн на българските въстаници\" и др.), операта \"Момчил\" (1948 г.), Концерт за цигулка (1951 г.), Втора симфония (1954 г.), \"Оратория за нашето време\" (1959 г.), операта \"Антигона’43\" (1963 г.), 5 песни по чужди поети (1964 г.), Трета симфония (1965 г.), Трети струнен квартет с тимпани (1966 г.), Четири мадригала (1968 г.), Четвърта симфония (1970 г.), Метроритмични картини и студии (1971 г.), \"Пролетни приумици\" (1972 г.), \"Приглушени песни\" (1972 г.) и други. \r\n1915 г. \r\nУмира Ярослав Франтишек Вешин - военен художник. По народност Вешин е чех. Той учи живопис в Прага (1880 г.), специализира в Мюнхенската художествена академия (1880 – 1883 г.) при К. Пилои, О. Зайц и Йозеф Бранд. Докато живее в Мюнхен (1897 г.), създава първите си картини - \"В мъглата\" (1883 г.), \"Цигански табор\", \"Начало на роман\" (1885 г.) и др. Идва в България като преподавател в Рисувалното училище в София (1897 – 1904 г.) по покана на министъра на Народното просвещение К. Величков. В България преминава вторият период на творчеството му. Вешин се увлича от общия културен подем след Освобождението и като творец се насочва към битовата живопис и българското село - \"Вършитба\" (1900 г.), \"Орач\" (1899 г. ), \"Връщане от пазар\" (1898 г.), \"Пред хана\" и др. Той създава значителни произведения на военна тематика - \"Маневри край с. Горубляне\" (1899 г., \"Самарското знаме\" (1902 - 1911 г.), \"Маневри на Шипка\" (1902 – 1910 г., няколко картини) и др. Дълги години е художник при Военното министерство. Създава серия от картини, свързани с Балканската война - \"Атака\" (1913 г.), \"Отстъплението на турците при Люлебургас\" (1913 г.), \"Пред Одрин\" (1913 г.), \"Обоз при р. Еркене\" (1914 г.). Има големи заслуги за развитието на български реалистично изкуство. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.05.09", "title": "Денят 9 май в българската история"}
{"url": "http://www.focus-news.net/news/2019/05/09/2655549/tass-rusiya-razkritikuva-rabotata-na-predstavitelya-na-oon-za-bosna-i-hertsegovina.html", "text": "Изпълняващият длъжността постоянен представител на Русия при ООН Дмитрий Полянски обвини върховния представител на ООН за Босна и Херцеговина (БиХ) Валентин Инцко, че представя пристрастни доклади, предава  ТАСС . \r\n„Пристрастието на Валентин Инцко към темата за европейската и трансатлантическата интеграция на БиХ вече стана несъответстваща на мандата на върховен представител и то е в ущърб на неговите непосредствени задължения за реализация на плана „пет плюс два“, заяви Полянски на заседание на СС на ООН. „Като резултат, през последните години няма придвижване по този въпроси и немалките ресурси по издържането на апарата на върховния представител фактически се изразходват напразно“. \r\nПолняски изрази увереност, че „времето на днешния протекторат над БиХ е изтекло безвъзвратно и апратът на върховния представител с неговите извънредни „бонски пълномощия“ е станал бреме за бъдещото демократическо развитие на тази страна“. \r\nТой посочи, че гарантираното от Дейтънския договор равноправие в последно време често е подложено на атаки. „Но Инцко упорито не признава това, като само на кратко и без критики споменава най-одиозните примери на подкопаване на равноправието. Включително анонсираната от бошняците идея да се оспори в Конституционния съд на БиХ името на „Република Сръбска“ (РС), което е част от дейтънската терминология, както и тяхното нежелание да се разберат с босненските хървати по въпроса за допълването на Закона на БиХ „За изборите“ и по-конкретно частите му, които биха предоставили достатъчно гаранции за утвърждаване на висши ръководни длъжности само на легитимни представители на всеки от трите държавнообразуващи народа на БиХ. \r\n„За пореден път констатираме със съжаление, че членовете на СС на ООН имаха само няколко дни за изучаване на доклада на върховния представител преди обсъждането му в Съвета“, добави руският дипломат. „Искаше ни се да имаме повече време да се запознаем с него“. Изказването на представителя на ООН \r\nВ своето изказване пред членовете на СС, Инцко, действително, отдели голямо внимание на интеграцията на БиХ в ЕС. „През последните шест месеца видяхме позитивен политически консенсус по въпроса за интеграцията на БиХ в Европейския съюз“, отбеляза той. „В резултат от това завърши работата на Съвета на министрите на страната над допълнителните отговори на въпросника на Европейската комисия през февруари, както и това, че през март неговият председател Милорад Додик лични представи отговорите в Брюксел“. \r\nТой също така заяви, че счита за свой дълг да предупреди Съвета за „негативните последствия от сепаратистките заявления на представители на РС“. „Той (Додик) заяви, че ако Косово стане член на ООН, РС ще обяви независимост, илюстрирайки своите думи с карта на Сърбия с включена в нея Република Сръбска и част от Черна гора“, заяви Инцко. По-рано Додик предвиди, че през следващото десетилетие ще дойде времето, когато сърбите, живеещи разделно в Сърбия и Република Сръбска, ще се обединят в една държава и увери, че никога няма да позволи „да се създаде граница на НАТО по река Дрина“ (границата м/у БиХ и Сърбия)“. \r\nДейтънския мирен договор (Общо рамково споразумение за мир в БиХ) – е договор за примирие, разделяне на враждуващите страни и обособяване на територии, с който бе сложен край на гражданската война в БиХ, продължила от 1992 до 1995 година. Той е съгласуван на 21 ноември 1995 година във военната база на САЩ в Дейтън (щата Охайо) и е подписан на 14 декември 1995 година в Париж от лидера на босненските мюсюлмани Алия Изетбехгович, президента на Сърбия Слободан Милошевич и президента на Хърватия Франьо Туджман. В основата му са 11 приложения. Най-важните се отнасят до въпросите за териториалното и държавното устройство на БиХ, прилагането на мирния договор, който предвижда разпоредби относно създаването на длъжността върховен представител, както и военни аспекти на разрешаването на етническия конфликт. \r\nПревод и редакция:", "date": "2019.05.09", "title": "ТАСС: Русия разкритикува работата на представителя на ООН за Босна и Херцеговина"}
{"url": "http://www.focus-news.net/news/2019/05/09/2655562/evropeyski-izbori-2019-kandidatite-za-evrodeputati-ot-gerb-shte-se-sreshtnat-s-knsb.html", "text": "Кандидатите за евродепутати от листата на ГЕРБ и СДС ще се срещнат с ръководството на КНСБ. Това съобщиха от пресцентъра на  ГЕРБ . Срещата ще се проведе от 8.00 часа в централата на КНСБ на пл. „Македония“ 1, ет. 11.", "date": "2019.05.09", "title": "Европейски избори 2019: Кандидатите за евродепутати от ГЕРБ ще се срещнат с КНСБ"}
{"url": "http://www.focus-news.net/news/2019/05/09/2655563/leten-nikulden-e.html", "text": "Православната църква чества пренасянето на мощите на Свети Николай Мирликийски Чудотворец от балканските земи в град Бари, Италия. Празникът е познат като Летен Никулден или Летни Свети Николай. По традиция на този ден се правят курбани за предпазване на реколтата от градушка и молебени за дъжд. На нивите се носят икони и се пеят песни, като заедно със свещениците се обхождат посевите. Според народните повери на този ден не бива да се работи, за да не се разгневи св. Николай и да накаже хората с природни бедствия. На жените е забранено да шият. На този ден се е изпълнявал и старинният ритуал Пеперуда, който също е свързан с молитвите за дъжд. Момите в селото избират момиченце сираче - \"пеперуда\", като се е вярвало, че плачът и молбите на сирачето ще накарат небесата да изпратят дъжд.", "date": "2019.05.09", "title": "Летен Никулден е"}
{"url": "http://www.focus-news.net/news/2019/05/09/2655556/balgarskiyat-evrokomisar-mariya-gabriel-shte-otkrie-dve-sabitiya-v-sofiya-v-denya-na-evropa.html", "text": "Комисарят по цифрова икономика и цифрово общество Мария Габриел ще вземе участие в две събития днес. Това съобщиха от  Представителството на Европейската комисия в България . От 9.30 часа в хотел Sense на бул. \"Цар Освободител\" 16 тя ще открие Годишната среща на Асоциацията на европейските издатели на учебници.  \r\nОт 13.30 часа комисар Габриел ще открие Бизнес форум „Балкани-Средиземно море“. Събитието ще се проведе в Парк хотел Витоша.", "date": "2019.05.09", "title": "Българският еврокомисар Мария Габриел ще открие две събития в София в Деня на Европа"}
{"url": "http://www.focus-news.net/news/2019/05/09/2655564/denyat-9-may-v-svetovnata-istoriya.html", "text": "През 1502 г. Христофор Колумб със 150-членен екипаж се отправя на своето четвърто, последно пътешествие към Америка. През 1945 г. в Австрия е заловен лидерът на германските нацисти Херман Гьоринг. Същия ден светът научава за подписването на безусловната капитулация на хитлеристка Германия, поради което денят е обявен и се празнува като Ден на победата. Актът за капитулацията е подписан в нощта на 8 срещу 9 май 1945 г., когато в Западна Европа и САЩ е все още 8 май, а в СССР и страните от Източна Европа 9 май. Съединените щати и страните от Западна Европа празнуват края на Втората световна война на 8 май, а Русия и страните държави от бившия социалистически блок на 9 май. На 9 май 1950 г. Робърт Шуман представя своето предложение за създаване на единна Европа, което е крайно необходимо за поддържането на мирните отношения в региона. Това предложение, известно като “Декларацията на Шуман”, се смята за началото на Европейския съюз. 9 май се превръща в европейски символ – Денят на Европа – който заедно с единната европейска валута (евро), знамето и химна идентифицира политическата общност на Европейския съюз. Денят на Европа се посреща с инициативи и тържества. През 1970 г. във Вашингтон се провежда най-голямата протестна демонстрация срещу войната във Виетнам, в която участват повече от 100 хиляди души. През 1974 г. в Конгреса на САЩ започват дебатите по откриване на процедура по обвиненията срещу президента Ричард Никсън заради аферата “Уотъргейт”. През 1993 г. в Йерусалим се състои венчавката на Ала Пугачова и Филип Киркоров. Година по-късно Нелсън Мандела е избран за президент на ЮАР. Той е първият чернокож президент в историята на страната. През 2006 г. шведският парламент ратифицира Договора за присъединяване на България и Румъния към ЕС. \r\n2017 г. \r\nМун Дже-Ин печели президентските избори в Южна Корея. \r\n2016 г. \r\nВъв Филипините се провеждат президентски избори. \r\n2014 г. \r\nВ Мариупол украинските власти стрелят по мирни манифестанти. \r\n2013 г. \r\nПолицията в Индонезия провежда мащабна акция в 16 града на остров Ява за разоръжаване на бандитски формирования в страната, при която са убити 7 терористи, а други 13 арестувани. \r\n2012 г. \r\nВ Индонезия при взривяване на самолет Sukhoi Superjet 100 загиват 48 човека. \r\n2011 г. \r\nКралят на Тайланд Негово Величество Бумибол Адулядей Рама IX разпуска парламента. \r\n2011 г. \r\nЕвропейският Съюз въвежда ембарго за доставка на оръжие на Сирия във връзка с насилието на властите срещу протестиращите за демократични преобразувания в страната. \r\n2006 г. \r\nШведският парламент ратифицира Договора за присъединяване на България и Румъния към ЕС. На 13 април 2005 г. Европейският парламент гласува с абсолютно мнозинство в подкрепа на подписването на Договора за присъединяване на България към ЕС на 1 януари 2007 г. Подписването на Договора за присъединяване е подкрепено с 522 гласа “за”, 70 гласа “против” и 69 “въздържали се”. До последно положителният вот е под въпрос, тъй като най-голямата политическа група в Европарламента - Европейската народна партия, решава да предложи отлагане на гласуването на договора за следващата сесия, която е на 27 и 28 април. Причина са вътрешни спорове между институциите и по-конкретно изключването на Европарламента от бюджетната процедура за определяне на финансовата рамка за България и Румъния. Гласуването става възможно благодарение на постигнато в последните минути преди вота споразумение между Европарламента, Съвета на министрите и Еврокомисията. На 25 април 2005 г. на тържествена церемония в Люксембург България и Румъния подписват Договори за присъединяване към Европейския съюз от 1 януари 2007 г. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева. България ратифицира договора за присъединяване към Европейския съюз на 11 май 2005 г. От 234 депутати 231 гласуват в подкрепа на влизането в ЕС. Един депутат гласува \"против\", а двама гласуват “въздържал се”. Според анкетно проучване 70 процента от българите са за присъединяване на страната ни към ЕС. В Румъния присъединителният договор за Европейския съюз е подкрепен единодушно от 434 депутати, присъстващи на общото заседание на долната и горната камара на румънския парламент на 17 май 2005 г. Ратифицирането на договора е оценено като повратна точка в историята на страната. \r\n2006 г. \r\nЕстонският парламент ратифицира Европейската конституция. Конституцията е ратифицирана със 73 гласа “за” срещу един “против”. Депутатите в естонския еднокамарен парламент са общо 101. Естония е 15-ата страна от общо 25 страни-членки на ЕС, която ратифицира текста на Европейската конституция. \r\n2004 г. \r\nПри атентат е убит чеченският президент Ахмад Кадиров. Мощната експлозия разтърсва стадион “Динамо” в Грозни точно в 10.35 часа местно време по време на концерт по повод Деня на победата. Сред жертвите от атентата е и председателят на Държавния съвет на Чечения Хюсеин Исаев. Ранен е и ген. Валерий Баранов, ръководител на военното командване за Северен Кавказ. При атентата са загиват над 14 души, а между 25 и 40 са ранените \r\nПрезидентът на Чечня Ахмад Кадиров е роден през 1950 г. Завършва ислямско духовно училище (мадраса) в Бухара и Ислямският институт в Ташкент, Узбекистан. През 1989 г. основава първия Ислямски институт на територията на Северен Кавказ, чийто ректор е до 1994 г. От 1994 г. до 1996 г. участва във военните действия в редиците на чеченските бойци против руските федерални войски. През 1995 г. в хода на срещата на полевите командири на Чечня в село Ведено Джохар Дудаев назначава Кадиров за върховен мюфтия на Чечня. В качеството си на нов духовен лидер на републиката Кадиров обявява свещена война на Русия. През 1996 г. той е сред участниците в преговорите между генерал Александър Лебед и Аслан Масхадов, състояли се в селището Стари Атаги. Известен е като убеден противник на уахабизма. На 25 юли 1998 г. в Грозни по негова инициатива се провежда Конгрес на мюсюлманите от Северен Кавказ. Участниците на конгреса осъждат уахабизма и обвиняват Русия в “косвена подкрепа” на уахабитите. Кадиров иска от ръководството на Чечня да разпусне въоръжените уахабитски групировки и да екстрадират религиозните проповедници от републиката. След нахлуването на отряди на Шамил Басаев и Хаттаб на територията на Дагестан през август 1999 г., Кадиров се отказва от участие в нова война против Русия и обявява Гудермеския, Курчалоевския и Ножай-Юртовския район на Чечня за “зона, свободна от уахабизъм”. \r\nНа 25 септември 1999 г. по време на митинг в Гудермес Кадиров заедно с други бойци заявява, че е готов да се бори против уахабитите с оръжие в ръка. \r\nНа 10 октомври 1999 г. Аслан Масхадов с указ отстранява Кадиров от поста върховен мюфтия на Чечня, като го обявява за “враг на чеченския народ”, който “подлежи на унищожение”. В началото на ноември 1999 г. благодарение на Кадиров федералните сили практически безпрепятствено навлизат в Гудермес - втория по големина град на Чечня. На 12 юни 2000 г. Владимир Путин подписва указ за назначаването на Кадиров на поста ръководител на временната администрация на Република Чечня. След назначаването си Кадиров се отказва от задълженията си на върховен мюфтия. На 12 август 2000 г. Кадиров излиза със заявление по местната телевизия и призовава воюващите чеченци да се предадат. В обръщението си към полевите командири Кадиров заявява, че е получил от руския президент “пълномощия за амнистия на участниците на незаконните въоръжени групировки, не участвали в извършването на особено тежки престъпления”. През януари 2001 г. Кадиров се съгласява да оглави Съвета на директорите на чеченския филиал на компанията “Роснефт”. През август 2003 г. Кадиров заявява за участието си в предизборната кампания за поста президент на републиката като независим кандидат, без подкрепата на партията “Единна Русия”. На 5 октомври 2003 г. е избран за президент на Чечня, като печели повече от 80% от гласовете на избирателите. \r\n1994 г. \r\nНелсън Мандела е избран за президент на ЮАР. Той е първият чернокож президент в историята на страната. Нелсън Ролихлахла Мандела (18 юли 1918 г.) е южноафрикански политик, президент на ЮАР (1994 - юни 1999 г.), символ на борбата срещу политиката на апартейд. Роден е в семейство на вожда на племето тембу. Учи в колежа на Форт Хер, откъдето е изключен (1940 г.) заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право; член на адвокатската колегия в Йоханесбург (от 1951 г.). С активна политическа дейност се занимава от 1944 г, когато става член на Младежката лига на АНК. През 1952 г. Нелсън Мандела оглавява кампанията за неподчинение на расистките закони. През 1953 г. е избран за президент на АНК в провинция Трансваал. През 1955 г. участва в конгреса на народите от Южна Африка През 1956 г. попада в списъка на 156-те човека, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военна организация на АНК. През 1962 г. отново е арестуван и е осъден на 7 години затвор. През 1964 г. получава доживотна присъда. Нелсън Мандела прекарва 18 години в затвора на о. Робън (1964-1982 г.), през 1982 г. е преместен в затвора в Кейптаун, където остава 6 години, след което е хоспитализиран заради туберкулоза. Нелсън Мандела става най-известният политически затворник в света, води се кампания за неговото освобождаване. През 1985 г. той отхвърля предложението на президента П. Бота да бъде освободен, но да се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК (1991 г.) и за негов президент (от юли 1991 г.). През септември 1991 г. Нелсън Мандела подписва национално споразумение за мир от името на АНК, уточнява процедурите за спиране на политическо насилие. На 3 февруари 1992 г. в Париж заедно с президента на ЮАР Фр. де Клерк получава наградата на ЮНЕСКО за мир “Хофу-Боани”; през 1993 г. отново с Де Клерк получава Нобелова награда за мир. През 1994 г. е избран за президент на ЮАР в първите общонационални избори с участието и на чернокожото население. През 1996 г. под негово ръководство е разработена и приета новата конституция на ЮАР. Автор е на книгите: “Няма лек път към свободата” (1965), “Готов съм да умра” (1979) и др. \r\n1993 г. \r\nВ Йерусалим се състои венчавката на Ала Пугачова и Филип Киркоров. Алла Пугачова е родена на 15 април 1949 г. в Москва. Тя е руска поппевица, композиторка и киноактриса. През 1969 г. завършва хорово дирижиране в музикалното училище \"Иполитов-Иванов\" в Москва, през 1981 г. завършва естрадна режисура в ГИТИС. В периода 1971 до 1972 г. е солистка на \"Олег Лундстрен бигбенд\" и \"Веселите момчета\" (от 1973 г.), същевременно работи като корепетитор в Естрадното цирково училище в Москва. През 1974 г. печели трета награда на Всесъюзния конкурс за естрадни артисти. Истинско признание за певческия си талант получава на фестивала \"Златният Орфей \"през 1975 г. , когато получава голяма награда с песента \"Арлекино\" на Е. Димитров. Репертоарът й е разнообразен - блусове, шансони, цигански романси и драматични балади, танцови шлагери и лирични поеми. В края на 70-те и началото на 80-те години се превръща в най-голямата звезда на руската естрада, а известността й надхвърля границите на родината: Голяма награда на фестивала в Сопот, Полша (1978 г.), златни плочи от Финландия и MIDEM в Кан, рецитал в зала \"Олимпия\" в Париж (1982 г.), представяне на фестивала \"Сан Ремо\", откриване на културния център във Виена, награда на Световния съвет за мир, благотворителни концерти във Финландия и др. Участва във филмите \"Жената, която пее\" (1970 г.), \"Дойдох и говоря\" (1986 г.). Телевизията излъчва биографичните филми \"Театърът на Алла Пугачова\" (1978 г.), \"У Алла\" (1979 г.), \"Монолози на певицата\" (1981 г.). Омъжена за естрадния изпълнител Ф. Киркоров, с когото продължава творческата си кариера. Нейни албуми са \"Арлекино и другите\", \"Златният Орфей 76 - Алла Пугачова, Веселите момчета\" (1977 г.), \"Ще бъде ли..\", \"Огледало на душата\" (1978 г.), \"Издигни се над суетата\" (1980 г.), \"Как тревожен е този свят\" (1982 г.), \"Alla Pugachova in Stockholm\" (1986 г., на английски език). \"Щастието в личния живот\" (1987 г.), \"Дойдох и говоря\" (1987 г., авторски). \r\n1974 г. \r\nВ Париж, в залите на \"Пти Пале\", се открива българската изложба \"Тракийско изкуство в българските земи\". \r\n1974 г. \r\nВ Конгреса на САЩ започват дебатите по откриване на процедура по обвиненията срещу президента Ричард Никсън заради аферата “Уотъргейт”. Аферата “Уотръгейт” представлява разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г. (опит да се монтира подслушвателно устройство в щабквартирата на Демократическата партия в хотела “Уотъргейт” във Вашингтон). Ричърд Никсън не успява да докаже убедително, че няма нищо общо с аферата “Уотъргейт”. Той подава оставка като президент през август 1973 г. По–късно конгресът на САЩ приема закон, с който се прекратява разследването по делото и се забранява Ричърд Никсън да бъде обект на разследване. \r\n1970 г. \r\nВъв Вашингтон се провежда най-голямата протестна демонстрация срещу войната във Виетнам, в която участват повече от 100 хиляди души. \r\n1955 г. \r\nНа церемония в Париж ФРГ официално се присъединява към НАТО. През 1949 г., след разгрома на Германия във Втората световна война, са създадени 2 германски държави: ФРГ (на територията на американски, английски и френски окупационни зони) и ГДР (на територията на съветската окупационна зона). Западен Берлин е със статут на самостоятелен град. На 3 октомври 1990 г. по волята на германския народ и със съгласието на страните победителки във войната е провъзгласена обединена Германия. \r\n1950 г. \r\nРобърт Шуман представя своето предложение за създаване на единна Европа, което е крайно необходимо за поддържането на мирните отношения в региона. \r\nТова предложение, известно като “Декларацията на Шуман”, се смята за началото на Европейския съюз. 9 май се превръща в европейски символ – Денят на Европа – който заедно с единната европейска валута (евро), знамето и химна идентифицира политическата общност на Европейския съюз. Денят на Европа се посреща с инициативи и тържества. \r\n1949 г. \r\nПринцът на Монако Рение III се качва на престола. Рение Грималди Трети е роден на 31 май 1923 година в Кралство Монако. Син е на принцеса Шарлот Луис Джулиет ( 1898 -1977 г. ) и принц Пиер-Мари-Ксавиер-Антоине-Мелчиор (1895 - 1964 г.). Рение III започва своето образование в училището Св. Леонардс в Англия, след това преминава в престижното частно английско училище Стоуе. Учебното заведение е разположено на 2 мили североизточно от Бъкингам. Рение III продължава образованието си в Института Ле Роси в Швейцария и впоследствие във френски университет. След смъртта на принц Луис II на 9 май 1949 година Рение поема управлението на Монако. Пет години по-рано на 30 май 1944 година коронованата принцеса Шарлот Джулиет, дъщеря на Луис II и майка на Рение III се произнася в полза на сина си по отношение на престола на Монако. В продължение на повече от 50 години Рение Грималди III управлява Кралство Монако. Рение е монархът, останал най-продължително на трона и най-възрастната коронована особа в Европа. В световен мащаб е вторият, който най-дълго е заемал поста управляващ кралство. Нарежда се непосредствено след тайландския крал Рама IX и предшества великобританската кралица Елизабет II. През 1956 година Негово Светейшество Принц Рение III се жени за американската актриса Грейс Патриция Кели ( 1929 г. -1982 г.). Двамата са родители на три деца: Принцеса Шарлот Луис Маргюрит, родена на 23 януари 1957 година, Принц Алберт Александър Луис Пиер, който е и наследник на трона. Той е роден на 14 март 1958 година. Името на най-малката дъщеря на принц Рение III и Грейс Кели е принцеса Стефани Мари Елизабет. Тя е родена на 1 февруари 1965 година. В ролята си на принц на Монако Рение III е отговорен за изготвянето на новата конституция на Кралството. Въведените промени са свързани с прекратяването на автократичния модел на управление, давайки властта на принца и Национален съвет от осем избрани члена. След смъртта на съпругата му на 14 септември 1982 година, се говори, че има връзка с Принцеса Ира вон Фюрстенберг, бивша киноактриса и впоследствие дизайнерка на бижута. Тя е правнучка на лейди Мари-Дъглас Хамилтон, съпруга на принц Албърт I на Монако. Рение III е популярен и с футболните си пристрастия. В началото на 2004 година е хоспитализиран заради проблеми със сърцето. На 26 октомври 2004 година постъпва в болница заради инфекция на белите дробове. Принц Рение III умира на 6 април 2005 г. \r\n1945 г. \r\nВ Австрия е заловен лидерът на германските нацисти Херман Гьоринг. Херман Гьоринг (1893 – 1946 г.) участва в Първата световна война като пилот на изтребител. Той е член на националсоциалистическата партия от 1922 г. и ръководител на щурмовите отряди. Като политически пълномощник на Хитлер от 1930 г. и председател на Райхстага от август 1932 г. има заслуги за спечелване на изборите. Става имперски министър на авиацията и министър-председател на Прусия в правителството на Хитлер от 1933 г. Главнокомандващ е на военновъздушните сили от 1935 г. и ръководител на един от най-големите германски промишлени концерни \"Гьоринг\" от 1937 г. Гьоринг е един от организаторите на нацисткия терор в Германия и окупираните европейски страни. Херман Гьоринг е Райхсмаршал от 1940 г. Осъден е на смърт от Международния военен трибунал в Нюрнберг (1946 г.). На 15 октомври 1946 г., два часа преди да бъде обесен в Нюрнберг, Гьоринг поема капсула с отрова. Светът научава за подписването на безусловната капитулация на хитлеристка Германия, поради което денят е обявен и се празнува като Ден на победата. Актът за капитулацията е подписан в нощта на 8 срещу 9 май 1945 г., когато в Западна Европа и САЩ е все още 8 май, а в СССР и страните от Източна Европа 9 май. Съединените щати и страните от Западна Европа празнуват края на Втората световна война на 8 май, а Русия и страните държави от бившия социалистически блок на 9 май. Освободена е Любляна, столицата на Словения. На 11 април 1941 г. Италия окупира Любляна. Година по-късно градът е обграден от 34-километрова телена ограда и е защитен с 69 бункера, с което се превръща в своеобразен концентрационен лагер. На 9 май 1945 г. двадесет и девета дивизия и седми корпус на армията за национално освобождение освобождават Любляна. Ден по-късно, на 10 май, е сформирано и първото словенско правителство. \r\n1936 г. \r\nБенито Мусолини обявява присъединяването на Етиопия към Италия. Бенито Мусолини (наричан Дуче) е италиански държавник. Управлението на Мусолини е под форма на диктатура. Той е министър-председател (1922 - 1943 г.). Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерал секретар на Италианската компартия Луиджи Лонго) на разстрел. Умира на 28 април 1945 г. Трупът му е окачен с главата надолу на една бензиностанция на Пиаца Лорето, Милано. \r\n1926 г. \r\nАмериканците Ричард Бърд и Флойд Бенет извършват първия полет над Северния полюс. Ричард Евелин Бърд (25 октомври 1888 г. – 12 март 1957 г.) е американски полярен изследовател, изобретател, пилот, адмирал. Той е ръководител на четири големи американски експедиции в Антарктида. По време на първата експедиция с помощта на съвременни средства (механизиран транспорт, радиовръзка) успява да достигне във вътрешността на Антарктида. Прелита над Южния полюс (ноември 1929 г.). По време на втората експедиция (1933 – 1935 г.) извършва изследвания над ледника \"Рос\". Третата експедиция (1939 – 1941 г.) изследва отделни части на Антарктида. По време на четвъртата експедиция (1946 – 1947 г.), организирана от американското морско военно министерство, Ричард Бърд извършва аерофотоснимки на Западна Антарктида и вътрешните й райони. Също така той открива и изследва много неизвестни географски обекти в Антарктида. \r\n1916 г. \r\nАнглия и Франция подписват договор, с който разделят сферите си на влияние в Близкия Изток. \r\n1754 г. \r\nБенджамин Франклин публикува първата американска карикатура. Бенджамин Франклин е американски писател просветител, публицист, общественик, един от авторите на Декларацията за независимостта на САЩ. Той е роден на 17 януари 1706 г. в Бостън. Прекарва детските си години в свещоливницата на баща си и посещава училище само 2 години. Помага в печатницата на брат си Джеймс и се самообразова. Придобива завидни познания в областта на естествените науки, философията, икономиката и литературата. \r\n1502 г. \r\nХристофор Колумб със 150-членен екипаж се отправя на своето четвърто, последно пътешествие към Америка. Четвъртата експедиция (1502 – 1504 г. ) включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив. От 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка. Помощта от Санто Доминго идва след една година. Колумб се завръща в Кастилия на 7 ноември 1504 г. На тази дата са родени: \r\n1949 г. \r\nРоден е Били Джоел - американски поппевец и пианист. Големите му успехи са от края на 70-те години, когато в продължение на три поредни години печели 5 награди \"Грами\". Много от песните и албумите му заемат челни места в световните класации. Някои негови албуми са \"Cold Spring Harbor\" (1972 г.), \"Piano Man\" (1973 г.), \"Street Life Serenade\" (1974 г.), \"Turnstiles\" (1976 г.), \"The Stranger\" (1977 г.), \"52nd Street\" (1978 г.), \"Glass Houses\" (1980 г.), \"Songs in the Attic\" (1981 г.), \"The Nylon Curtain\" (1982 г.), \"An Innocent Man\" (1983 г.), \"Greatest Hits, Vol. I, II\" (1985 г.), \"The Bridge\" (1986 г.), \"Konquett\" (1987 г.) и др. \r\n1936 г. \r\nРоден е Албърт Фини – английски актьор и режисьор. Завършва Кралската академия за драматични изкуства. Играе в Шекспировия мемориален театър в Стратфорд на Ейвън и в Бирмингамския репертоарен театър. В киното се появява през 1960 г. с филма “Комедиантът”. Режисьор и изпълнител е на главната роля в “Чарли Бабълс” (1966 г.). Част от неговата филмография са: “Събота вечер, неделя сутрин” (1960 г.), “Том Джоунс” (1963 г.), “Нощта трябва да настъпи”, “Убийство в “Ориент експрес” (1974 г.), “Ани” (1982 г.), “Гардеробиерът” (1983 г.), “Незначителен мъж” (1994 г.), “Уошънгтън скуеър” (1997 г.), “Закуска за шампиони” (1999 г.), “Ерин Брокович” (2000 г.), “Хемингуей” (2001 г.), “Big Fish” (2003 г.). \r\n1936 г. \r\nРодена е Гленда Джаксън - английска актриса. Завършва Кралската академия за драматични изкуства, играе в Кралския Шекспиров театър. В киното дебютира през 1965 г. Играе във филмите \"Влюбени жени\" (1970 г., \"Оскар\"), \"Неделя, проклета неделя\" (1971 г.), \"Тройно ехо\" (1973 г.), \"Малко, но от класа\" (1973 г.), \"Романтичната англичанка\" (1975 г.), \"Лекарски визити\" (1979 г.), \"Завръщането на войника\" (1982 г.), \"Дневникът на костенурката\" (1985 г.), \"Последният танц на Саломе\" (1988 г.), \"Кралят на вятъра\" (1989 г.), \"Домът на Бернарда Алба\" (телевизионен, 1991 г.), \"Джери Спрингър в неделя\" (документален, 1999 г.), \"Уилям Шекспир\" (2000 г.). \r\n1924 г. \r\nРоден е Булат Шалвович Окуджава - руски поет, автор на песни, писател. Булат Окуджава участва като доброволец в Отечествената война на СССР. Създава стотици стихотворения, 4 исторически романа, сценарии за филми. Негови стихосбирки са: \"Лирика\" (1956 г.), \"Острови\" (1959 г.), \"Веселият барабанчик\" (1964 г.), \"По пътя към Тинатин\" (1964 г.), \"Великодушният Март\" (1967 г.), \"Арбат, мой Арбат\" (1976 г.), повести: \"Бъди здрав, учениче!\" (1961 г.), \"Фронтът приближава към нас\" (1967 г.), \"Мерси, или Похожденията на Шипов. Старинен водевил\" (1971 г.) и други. Негови романи са: \"Пътешествието на дилетантите\" (книги 1 и 2, 1976-1978 г.), \"Среща с Бонапарт\" (1983 г.); киносценарии. Популярни са песните му от филмите \"Белоруската гара\", \"Капките на датския крал\" и др. Има издадени албуми в СССР, Полша, Франция. \r\n1800 г. \r\nРоден е Джон Браун - американски борец за правата и свободите на чернокожите. Той е един от ръководителите на лявото крило на аболиционисткото движение. На 16 октомври 1859 г. с отряд от 18 души завладява правителствения арсенал в Харпърс Фери, Вирджиния. Групата е обкръжена и разбита от правителствените войски. На 2 декември 1859 г. Джон Браун е обесен. Името му става символ на борбата на негрите за освобождение от робството. На тази дата умират: \r\n1997 г. \r\nУмира Марко Ферери - италиански режисьор. Ферери завършва ветеринарна медицина. През 1952 г. взема участие в снимането на “Шинел” (по Н. В. Гогол) на Алберто Латуада. През 1956 - 1960 г. работи в Испания с писателя-сатирик Робер Аскона, заедно реализират филмите “Гарсониерата” (1957 г.), “Хулиганите” (1959 г.), “Количката” (1960 г.), в които чрез гротеската и черния хумор критикуват обществото на потреблението. Завръща се в Италия през 1961 г. В своето творчество неуморно и последователно критикува отчуждението, фалша в брака и междуличностните отношения, консумативната стихия, клерикализма. Ферери се влияе силно от испанската литература и кино (Бунюел) и остава чужд на традициите на неореализма. Ферери снима “Кралицата на пчелите” (“Съвременна история”, 1962 г.), “Жената-маймуна” (1963 г.), “Сватбеният марш” (1966 г.), “Харемът” (1967 г.), “Човешкото семейство” (1969 г.), “Дилинджър е мъртъв” (1969 г.), “Аудиенцията” (1971 г.), “Лиза” (1972 г.), “Голямото плюскане” (1973 г.), “Не докосвайте жената в бяло” (1974 г.), “Истинската история на ген. Къстър” (1974 г.), “Последната жена” (1976 г.), “Сбогом, самецо” (1978 г.), “Търся убежище” (1979 г.), “Историята на една обикновена лудост” (1982 г.), “Историята на Пиера” (1983 г.), “Тялото божие” (1991 г.), “Дневникът на една мания” (1993 г.). \r\n1960 г. \r\nУмира Рене Маран - карибски писател. Рене Маран пише на френски език. Творчеството му е посветено на хората, природата, фолклора, историята на Африка. Известни негови произведения са романът “Човек като всички” (1947 г.), историческият труд “Пионерите на империята” (т. 1-2, 1943 – 1946 г.). Носител на Голямата литературна награда на Френската академия (1942 г.). \r\n1931 г. \r\nУмира Алберт Ейбрахам Майкълсън - американски физик, професор във Военноморската академия в Анаполис. Майкълсън е член на академията на науките на СССР (1926 г.) и на много други академии и научни дружества. Той е създател на точни оптични уреди (интерферометър на Майкълсън, ешелон на Майкълсън и др.). Заедно с Е. Морли провежда опит за определяне скоростта на светлината и зависимостта й от скоростта на движението на източника (1881 г.). Отрицателният резултат от този експеримент създава условия за т. нар. революция във физиката. Майкълсън е носител на Нобелова награда за физика за 1907 г. \r\n1850 г. \r\nУмира Луи Жозеф Гей – Люсак - френски физик и химик. Гей – Люсак открива закона за разширението на газовете (Гей-Люсакови закони), също и закона за съединението на газовете. Той е член на Парижката академия на науките (1806 г.). Заедно с френския химик Л. Тенар получава циан (1815 г.). Гей – Люсак е основател на обемния химически анализ. Така се усъвършенства производството на сярна киселина. \r\n1805 г. \r\nУмира Йохан Кристоф Фридрих Шилер - германски поет, драматург, изкуствовед, историк. Шилер е един от най-видните представители на Просвещението в Германия, сред основоположниците на новата немска литература. Йохан Шилер е роден на 10 ноември 1759 г. Завършва латинското училище в Людвигсбург (1772 г.). Продължава обучението си във военното Карлово училище (по-късно академия), където изучава право и медицина. Там се запознава с моралистичната философия на А. Фергюсън и А. Шефтсбъри, с идеите на английските и френските просветители, с творчеството на Шекспир, Лесинг, с произведенията на поетите от “Буря и натиск”. Върху неговите възгледи оказват влияние и немската антифеодална публицистика и освободителното движение в Америка. След завършване на Академията (1780 г.) Шилер е назначен за полкови лекар в Щутгарт. В първата си драма “Разбойници” (1781 г.) изразява своя протест против феодалните порядки в Германия. В Щутгарт издава поетичната “Антология на 1782 год.”, създава драмата “Заговорът на Фиеско от Генуа” (1782 г.) със сюжет от италианския Ренесанс. Завършва драмата “Луиза Милер” (впоследствие преименувана “Коварство и любов”) в Бауербах. През 1785 г. пристига в Лайпциг, а след това отива в Дрезден. В периода 1783 – 1787 г. работи над драмата “Дон Карлос” - със сюжет от испанската история от ХVI в. След напускането на Ваймар (1787 г.) започва нов етап на неговото творчество. Шилер изучава история, философия и естетика. През 1788 г. редактира поредица книги под названието “История на забележителните въстания и заговори”, написва “История на отбраната на Нидерландия от испанските нашественици” (излиза само I т.). През 1789 г. със съдействието на Гьоте, с когото се запознава през 1788 г., заема длъжността екстраординерен професор по история в Йенския университет. През 1793 г. публикува “История на тридесетгодишната война”. Шилер е привърженик на философията на Кант, чието влияние се усеща в неговите естетически трудове “За трагическото изкуство” (1792 г.), “За грацията и достойнството” (1793 г.), “Писма за естетическото възпитание на човека” (1795 г.), “За наивната и сантименталната поезия” (1795 – 1796 г.). От 1795 г. до 1798 г. редактира сп. “Ди Орен”, пише баладите “Водолаз”, “Ръкавица”, “Поликратовият пръстен” и др. Публикува трагедията “Валенщайн” (1800 г.), прераснала в трилогия: “Лагерът на Валенщайн”, “Пиколомини”, “Смъртта на Валенщайн” - със сюжет от Тридесетгод. война; “Мария Стюарт” (1801 г.), “Орлеанската дева” (1801 г.), “Месинската невеста” (1803 г.), “Вилхелм Тел” (1804 г.). Последните месеци от живота си работи над трагедията “Дмитрий”, която остава незавършена поради внезапната му смърт. \r\n1688 г. \r\nУмира Фридрих Вилхелм - курфюрст на Бранденбург (от 1640 г.), от династията Хохенцолерни. В немската историография е наричан Великият курфюрст. По време на управлението му към Брандербург окончателно е присъединено херцогство Прусия. По Вестфалския мир (1648 г.) са присъединени Източна Померания и други немски земи. Фридрих Вилхелм поставя основите на абсолютизма в Пруско-Бранденбургската държава. Той създава редовна наборна армия. Потушава съпротивата на източно-пруското дворянство и градовете. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г. \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.05.09", "title": "Денят 9 май в световната история"}
{"url": "http://www.focus-news.net/news/2019/05/09/2655565/sofiya-negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-nikolay-v-kv-vrazhdebna.html", "text": "Негово преосвещенство Белоградчишкият епископ Поликарп ще оглави Архиерейска света Литургия в храм „Св. Николай“ в кв. „Враждебна“, предаде репортер на  Агенция „Фокус“  . Поводът е, че на 9 май всяка година Православната църква чества Пренасяне мощите на св. Николай Мирликийски Чудотворец - Летни Никулден. Началото ще бъде в 9.00 часа. \r\nНикола ПЕТКОВ", "date": "2019.05.09", "title": "София: Негово преосвещенство Белоградчишкият епископ Поликарп ще оглави Архиерейска света Литургия в храм „Св. Николай“ в кв. „Враждебна“"}
{"url": "http://www.focus-news.net/news/2019/05/09/2655566/dobrich-udalzhen-e-srokat-za-remont-na-dve-otsechki-ot-vtoroklasnata-patna-mrezha-v-oblastta.html", "text": "Удължен е срокът за ремонт на две отсечки от второкласната пътна мрежа в областта. Част от път II-71 Добрич-Силистра е в ремонт до 20 май. Движението на автомобили по този път и по част от  път II-29 Генерал Тошево – ГКПП „Кардам“ се осъществява с повишено внимание и се регулира с пътни знаци поради ремонтни дейности на асфалтовата настилка. Ремонтът по втория участък е до 13 май, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, възможни са превалявания от дъжд, тихо е, температурата на въздуха е около 8 градуса.  \r\nЖулиета НИКОЛОВА", "date": "2019.05.09", "title": "Добрич: Удължен е срокът за ремонт на две отсечки от второкласната пътна мрежа в областта"}
{"url": "http://www.focus-news.net/news/2019/05/09/2655567/evropeyski-izbori-2019-kandidatat-za-evrodeputat-asim-ademov-shte-poseti-blagoevgrad.html", "text": "Кандидатът за евродепутат от листата на ГЕРБ и СДС Асим Адемов ще посети Благоевград по случай Деня на Европа. Това съобщиха от пресцентъра на  ПП ГЕРБ . Той ще бъде придружен от областния координатор на ГЕРБ - Благоевград и народен представител в 44-тото Народно събрание Даниела Савеклиева. По повод Деня на Европа ще се състои среща дискусия, организирана от Асим Адемов, с подкрепата на ГЕРБ - Благоевград и Регионален исторически музей – Благоевград, а през целия ден входът за музейните експозиции ще е безплатен. \r\nСрещата с Асим Адемов ще започне в 18.00 часа в конферентната зала на музея.", "date": "2019.05.09", "title": "Европейски избори 2019: Кандидатът за евродепутат Асим Адемов ще посети Благоевград"}
{"url": "http://www.focus-news.net/news/2019/05/09/2655568/pregled-na-osnovnite-temi-v-dobrudzhanskiya-pechat.html", "text": "„Обследваха авариралия скенер на МБАЛ – Добрич“, съобщава на първа страница вестник  „Нова добруджанска трибуна“ . Сервизни инженери са пристигнали вчера в болницата, за да установят причините за прекъсналия работа скенер. Компютърният томограф е дефектирал непосредствено преди празниците в ранния следобед на 3 май. От болницата съобщават, че е на финалната права процедурата по осигуряване на нов скенер, парите за него са отпуснати от Министерство на здравеопазването и вече са по сметките на лечебното заведение. „Добрич се включва в световния ден на предизвикателството“, съобщава всекидневникът. Община Добрич съвместно с Общинското предприятие „Спортни имоти“ организират на 10 май в Спортния комплекс „Простор“ отбелязването на този ден. Стартът ще бъде даден в 10.00 часа пред Спортна зала „Добротица“. Всички желаещи да се включат в спортната проява имат възможност да изминат маршрут за пешеходен туризъм по алеите на Спортния комплекс „Простор“. Той е достъпен за всички независимо от пол и възраст. „Награда за църковен хор при храм Света Троица“, съобщава всекидневникът. На 4 май в град Попово се е провел национален православен фестивал „Св. св. Кирил и Методий“, организиран от Сдружението за фолклор „Цветница“. Фестивалът е с конкурсен характер и се провежда за втора година с благословението на Светия синод на Българската православна църква, под патронажа на русенската света митрополия и с моралната и финансова подкрепа на Община Попово. От спортната страница – „Европейското първенство по плажен тенис ще се проведе в Кранево“. За четвърти път България ще е домакин на такова състезание. То е планирано през първата седмица на месец септември в най-луксозния комплекс в курортното село Кранево. За първи път първенството се разделя на две събития - формат за юноши и девойки в две възрастови групи до 14 и до 18 години. Другият формат е първенство за мъже и жени, което ще се проведе от 5 до 8 септември, за юношите е от 2 до 4 септември.", "date": "2019.05.09", "title": "Преглед на основните теми в добруджанския печат"}
{"url": "http://www.focus-news.net/news/2019/05/09/2655570/evropeyski-izbori-2019-g-elena-yoncheva-shte-pobedim-na-tezi-izbori-zashtoto-nashata-kauza-e-spravedliva.html", "text": "„Ние ще победим на тези избори, защото нашата кауза е справедлива. Ще победим криминалното робство, обхванало България, защото алтернатива има и това е БСП”. Това заяви водачът на листата на „БСП за България” Елена Йончева на тържеството по случай 125 годишнината от основаването на социалистическото движение в Силистра, съобщиха от пресцентъра на  БСП . Тя коментира, че в Силистра е направен воден цикъл за десетки милиони, но въпреки това силистренци плащат най-високата цена за вода в цяла България. „Европейските програми са насочени към това- хората да живеят по-добре, но у нас това очевидно не се случва и водният цикъл в Силистра е само един от примерите. Имаме много битки, които тепърва трябва да печелим в ЕП. Изключително важно е да успеем да направим общ стандарт на европейска минимална залата и пенсия, както и младежка гаранция”, каза още Елена Йончева. „Корупцията в България е огромна. Най-много се краде от инфраструктурата и това го казват нашите партньори в  Европа. От ГЕРБ, обаче, казват, че няма кой да ги хване. Те крадат от нашето бъдеще и от нашите деца”, заяви Елена Йончева. Тя заяви, че българските социалисти искат да покажат грабежа от пътищата и настояват АПИ да  разреши да се вземат проби от пътища и магистрали, сторени в последните години, и да се изследват в европейска лаборатория. „Те ни бавят вече пет месеца и на практика не ни разрешават да покажем- как се краде и злоупотребява. Те искат да видят нашите експерти, но как да им ги покажем- срещу тях ще извадят голямата бухалка. Въпреки всичко, нашата битка ще продължи и ще разберем кой и как граби и защо застрашава живота на всички ни”, завърши Елена Йончева.   \r\n„125 години социалистите в Силистра се стремим да дадем бъдеще на България. Ние сме горди  последователи на Дядото и 125 години по-късно продължаваме да се борим за равенство, свобода и справедливост”, заяви секретарят на ИБ на БСП Вяра Емилова. Тя добави, че социалистите искат тази справедливост сега. „Искаме я за цяла България и ще я постигнем на Европейските избори”, коментира Емилова. Тя прочете и поздравителен адрес от председателя на НС на БСП Корнелия Нинова: „Фактът, че 125 години вашата организация е жива, означава, че не е изгубила идеята, вярата и надеждата за един по-хубав и справедлив живот и че БСП продължава да бъде носител и изразител на тази надежда\", пише лидерът на левицата.  \r\n\"Тези 125 години, през които съществува и работи организацията на БСП в Силистра, са изключително важни. Тази година също е важна, защото ще се справим с една шайка и ще върнем България на българите\", заяви народният представител от ПГ на \"БСП за България\" Стоян Мирчев. Той каза още, че Елена Йончева е не само водач на  листата на социалистите, а борец, който ще отстоява каузите си до край. \"Ние не просто ще изпратим евродепутати в ЕП, а хора, които мислят за България. Ще победим ГЕРБ, но след това идва трудното – да възстановим България. Ще го направим с нашите „Визия за България” и „Визия за Европа”, каза още Стоян Мирчев.  \r\n„Европейските избори са изключително важни за България и Румъния, защото тези, които ние ще изпратим в Брюксел, трябва да защитават нашите интереси. Убеден съм, че в ЕП Елена Йончева ще защитава българите и България така, както го прави и сега.” Това каза Александър Стойка - председател на организацията на Социалдемократическата партия в гр. Слобозия, Румъния, която от години си сътрудничи с БСП в Силистра. Той добави, че хората- българите и румънците да не са втора ръка хора в Европа също е изключително важна, а БСП и Елена Йончева я водят непримиримо. „Ние не сме втора ръка хора, а напротив. И социалистите от двете държави го доказваме.  Сигурен съм, че БСП ще спечели тези избори”, заяви Александър Стойка.  \r\nПреди срещата си с жителите на Силистра Елена Йончева посети Националния архитектурен и археологически резерват \"Дуросторум - Дръстър - Силистра\" по покана на проф. д.и.н. Георги Атанасов – уредник на отдел „Археология” в РИМ Силистра. При експонираните на брега на Дунав останки от средновековния Дръстър той запозна Йончева с историята на Силистра, както и с археологическите паметници в града.", "date": "2019.05.09", "title": "Европейски избори 2019 г.: Елена Йончева: Ще победим на тези избори, защото нашата кауза е справедлива"}
{"url": "http://www.focus-news.net/news/2019/05/09/2655559/shte-badat-otvoreni-ofertite-za-kontsesiyata-na-letishte-sofiya.html", "text": "Министърът на транспорта, информационните технологии и съобщенията Росен Желязков ще открие заседанието на комисията за провеждане на процедурата за концесия на летище „София“, на което ще бъдат отворени офертите на допуснатите участници. Това съобщиха от пресцентъра на  Министерството . Заседанието ще се проведе от 09.00 часа в зала 3 на Министерството на транспорта, информационните технологии и съобщенията на ул. „Дякон Игнатий“ 9.", "date": "2019.05.09", "title": "Ще бъдат отворени офертите за концесията на летище „София“"}
{"url": "http://www.focus-news.net/news/2019/05/09/2655569/stolichna-obshtina-organizira-tri-kontserta-i-istoricheski-marshrut-posveteni-na-denya-na-evropa.html", "text": "Столична община организира три концерта и исторически маршрут, посветени на Деня на Европа. Това съобщиха от пресцентъра на  Общината . \r\nКонцертите ще се проведат по следната програма: \r\n- 9 май, четвъртък, 11.00 ч., пешеходната зона на бул. „Витоша“ (до паметника на Алеко Константинов) - „Ден на Европа”, концерт на Джаз формация „София“ (при лоши метеорологични условия концертът ще се проведе от 11.00 часа в Античен културно-комуникационен комплекс „Сердика“ – под купола на Ларгото); \r\n-9 май, четвъртък, 12.00 ч., пред Народен театър „Иван Вазов“ - „Европейска музикална разходка“, концерт на Софийския духов оркестър \r\nДиригент – Васил Делиев. В програмата: произведения от П. Стайнов, Л. Пипков, Ал. Владигеров и европейски композитори, сред които Ж. Бизе, А. Дворжак и Й. Брамс (при лоши метеорологични условия концертът няма да се проведе); \r\n- 9 май, четвъртък, 18.30 ч., Античен културно-комуникационен комплекс „Сердика“ – под купола на Ларгото - „Ден на Европа”, концерт на Камерен ансамбъл „Софийски солисти“ с диригент Пламен Джуров и Софийски камерен хор „Васил Арнудов с диригент Теодора Павлович. В програмата: Й.С.Бах - кантата №211 от Й.С.Бах, В.А.Моцарт - Шест ноктюрни за хор и оркестър. Солисти: Зорница Дамянова (сопран) и Венцислав Благоев (тромпет); \r\n9 май и 10 май, 16.00 ч., начална точка - Паметник на Васил Левски на бул. „Васил Левски” - зад фасадите на улица „Московска“, исторически маршрут по бележитата столична улица, който разказва за вдъхновеното изграждане на София като европейска столица. Събитието се организира съвместно от historicalroutes.bg и Дирекция „Култура“ на Столична община. Вход свободен с предварително записване -  .", "date": "2019.05.09", "title": "Столична община организира три концерта и исторически маршрут, посветени на Деня на Европа"}
{"url": "http://www.focus-news.net/news/2019/05/09/2655573/knsb-shte-predstavi-godishniya-doklad-po-kolektivno-dogovaryane-na-zaplatite-za-2018-godina-i-ochakvaniyata-za-rasta-im-prez-2019-godina.html", "text": "От 11.00 часа в залата на 11-ия етаж на КНСБ ще бъде представен Годишният доклад по колективно договаряне на заплатите за 2018 година и очакванията за ръста им през 2019 година. Това съобщиха от пресцентъра на  КНСБ . След него ще бъде представено редовното изследване за издръжката на живот за първото тримесечие на 2019 година. \r\nДокладът по доходите прави обобщение на увеличението на възнагражденията в страната по сектори, региони и професии през 2018 година и чертае посоките, в които те ще повишават през 2019 година. Според данните в промишлеността ниско платени остават „Производство на облекло”, „Обработка на кожи”, „Производство на дървен материал” и „Производство на мебели“. \r\nВ сферата на услугите трайно се задържат като нископлатени дейностите: „Ресторантьорство”, „Ветеринарна медицина”, „Охрана и разследване”, „Обслужване на сгради и озеленяване“, „Медико-социални грижи” и „Социална работа”. \r\nВ пресконференцията ще участват президентът на КНСБ Пламен Димитров, главният икономист на КНСБ Любен Томев, изследователят в ИССИ Виолета Иванова, представители на ключови федерации от КНСБ.", "date": "2019.05.09", "title": "КНСБ ще представи Годишния доклад по колективно договаряне на заплатите за 2018 година и очакванията за ръста им през 2019 година"}
{"url": "http://www.focus-news.net/news/2019/05/09/2655574/afp-maykal-pompeo-otmeni-i-vizitata-si-v-grenlandiya-otnovo-poradi-neotlozhni-angazhimenti.html", "text": "Държавният секретар на САЩ Майк Помпео в четвъртък отложи посещението си в Гренландия, позовавайки се на „неотложни ангажименти във Вашингтон - само два дни след като той отложи визитата си в Германия, за да лети до Ирак на фона на изостреното напрежение около  Иран, предава  AFP . \r\nПомпео трябваше да посети столицата на Гренландия Нуук и да направи второ спиране, за да инспектира войските на Ню Йоркската въздушна  национална гвардия, разположени за подпомагане на проучването на климата, част от стремежа на САЩ да покажат ангажимента си към Арктика. \r\nГоворителят на Държавния департамент Морган Ортагъс заяви, че Помпео отлага пътуването \"поради необходимостта държавният секретар да бъде във Вашингтон\" в четвъртък. \r\n\"Очакваме с нетърпение да пренасрочим посещението на държавният секретар в удобно за Гренландия, Дания и САЩ време,\" каза тя. \r\nГренландия е автономна територия на Дания, чийто външен министър Андерс Самуелсен също е трябвало да се срещне с Помпео в Нуук. \r\nВисш дипломат в Гренландия, Кенет Хоуг, по-рано също заяви пред AFP, че посещението на Помпео е отложено. Правителството на Гренландия заяви в изявление, че е информирано, че \"неотложни въпроси\" налагат присъствието на  Помпео във Вашингтон.  Юлиян Марков", "date": "2019.05.09", "title": "AFP: Майкъл Помпео отмени и визитата си в Гренландия отново поради „неотложни ангажименти"}
{"url": "http://www.focus-news.net/news/2019/05/09/2655575/evropeyski-izbori-2019-kandidatite-za-evrodeputati-ot-bsp-za-balgariya-shte-uchastvat-v-otbelyazvaneto-na-9-may-v-sofiya-silistra-shumen-varna-lovech-plovdiv-i-stara-zagora.html", "text": "Кандидатите за евродепутати от листата на \"БСП за България\" ще вземат участие в отбелязването на Деня на Европа и Деня на победата в София, Силистра, Шумен, Варна, Ловеч, Пловдив и Стара Загора. Това съобщиха от пресцентъра на  Националния съвет на БСП .  София-град \r\nВ 9.00 часа на Паметника на Незнайния воин в София председателят на БСП Корнелия Нинова ще вземе участие в отбелязването на 9-ти май. В 10.00 часа тя ще бъде пред президентството за тържествената церемония за издигане на знамето на Европа. \r\nОт 10.00 часа кандидатите за евродепутати Цветелина Пенкова и Мариела Модева и депутати от ПГ на \"БСП за България\" ще се включат в поднасянето на венци и цветя пред Паметника на Съветската армия. София-област \r\nВ 18.00 часа в читалището в гр. Ботевград проф. Мариела Модева ще се срещне с граждани. Силистра \r\nВ 9.30 в центъра на с. Професор Иширково, общ. Силистра, Елена Йончева ще се срещне с обществеността. Шумен \r\nВ 11.00 часа в Областния предизборен щаб на БСП в гр. Шумен Елена Йончева и Петър Витанов ще дадат пресконференция. В 12.00 часа Йончева ще посети предприятието \"Алкомед\" в града. В 14.00 часа в Археологическия музей в гр. Велики Преслав Елена Йончева и Иво Христов ще проведат среща-разговор на тема \"България в ЕС - вчера, днес и утре\". В 17.30 часа в гр. Шумен Елена Йончева и Христов ще вземат участие в шествието \"Безсмъртен полк\" и ще посетят митинг-концерта на Руски паметник.   \r\nВ 14.30 часа в читалището на гр. Каспичан Петър Витанов ще се срещне с граждани. В 17.30 часа в читалището в гр. Нови Пазар той ще се срещне с граждани.   Варна \r\nВ 17.30 часа в гр. Вълчи дол, в залата на читалището Крум Дончев и д-р Десислав Тасков ще се срещнат с граждани. В 19.00 часа в зала 1 на Общината в гр. Суворово те ще се срещнат с обществеността.  Ловеч \r\nВ 10.30 часа в гр. Тетевен Момчил Неков ще поднесе цветя на Паметника на загиналите във войните пред историческия музей в гр. Тетевен. В 11:00 часа той ще поднесе цветя и на Паметника на антифашистите в града. В 14.00 часа в читалището в гр. Априлци Неков ще се срещне с граждани. В 17.00 часа в читалището в гр. Угърчин той ще вземе участие в честванията по повод 9-ти май.  \r\nВ 19.30 часа в читалището в гр. Лесидрен Неков ще се срещне с обществеността.  Пловдив \r\nВ 11.30 часа на Руските гробища Тодор Стоилов ще поднесе венци и цветя. \r\nВ 13.30 часа в гр. Пловдив на Паметника Альоша Валери Жаблянов ще вземе участие в отбелязването на 9-ти май. Стара Загора \r\nВ 18.00 часа в гр. Стара Загора Иван Кръстев ще вземе участие в шествието от Паметника на съветския войн до парк \"Аязмото\". Благоевград \r\nВ 11.00 часа в гр. Разлог проф. Румен Гечев ще вземе участие в шествието по случай 9-ти май. В 12.00 часа той ще положи цветя пред паметника на Никола Парапунов в града. В 13.30 часа проф. Гечев ще положи цветя пред паметника на Владимир Поптомов в гр. Белица. В 14.00 часа той ще посети историческия музей в града и ще се срещне с граждани.", "date": "2019.05.09", "title": "Европейски избори 2019: Кандидатите за евродепутати от \"БСП за България\" ще участват в отбелязването на 9 май в София, Силистра, Шумен, Варна, Ловеч, Пловдив и Стара Загора"}
{"url": "http://www.focus-news.net/news/2019/05/09/2655576/api-otvaryat-se-ofertite-za-poddarzhane-na-republikanskite-patishta-v-13-oblasti-za-sledvashtite-5-godini.html", "text": "Отварят се офертите в обществените поръчки за поддържане (превантивно, текущо, зимно и ремонтно-възстановителни работи при аварийни ситуации) на републиканските пътища за следващите 5 години в 13 области. Това съобщиха от пресцентъра на  Агенция \"Пътна инфраструктура\"  (АПИ). Обществените поръчки са по райони за планиране и утре се отворят офертите за:  Югозападен район, в който са областите Благоевград, Кюстендил, Перник и Софийска: \r\n- Обособена позиция № 1 - ОПУ - Благоевград; \r\n- Обособена позиция № 2 - ОПУ - Кюстендил; \r\n- Обособена позиция № 3 - ОПУ - Перник; \r\n- Обособена позиция № 4 - ОПУ - София. Югоизточен район, в който са областите Бургас, Сливен, Стара Загора и Ямбол: \r\n- Обособена позиция № 1 - ОПУ - Бургас; \r\n- Обособена позиция № 2 - ОПУ - Сливен; \r\n- Обособена позиция № 3 - ОПУ - Стара Загора; \r\n- Обособена позиция № 4 - ОПУ - Ямбол. Южен централен район, в който са областите Кърджали, Пазарджик, Пловдив, Смолян и Хасково: \r\n- Обособена позиция № 1 - ОПУ - Кърджали; \r\n- Обособена позиция № 2 - ОПУ - Пазарджик; \r\n- Обособена позиция № 3 - ОПУ - Пловдив; \r\n- Обособена позиция № 4 - ОПУ - Смолян; \r\n- Обособена позиция № 5 - ОПУ - Хасково. \r\nОфертите за останалите три района - Североизточен, Северозападен и Северен централен, ще бъдат отворени на 10 май.  \r\nОфертите ще бъдат отворени в сградата на АПИ, за Югозападен район - от 11.00 часа, за Югоизточен - от 13.00 часа, а за Южен централен - от 15.00 часа.", "date": "2019.05.09", "title": "АПИ: Отварят се офертите за поддържане на републиканските пътища в 13 области за следващите 5 години"}
{"url": "http://www.focus-news.net/news/2019/05/09/2655577/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с  реконструкция на уличен водопровод на ул. „Хан Аспарух“ в кв. „Горубляне“ се налага спиране на водоподаването от 09.00 до 21.00 часа на клиентите на „Софийска вода”, живеещи в: кв. „Горубляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Деян Попов“ ъгъла с ул. „Самоковско шосе“; ул. „Самоковско шосе“ ъгъла с ул. „Градина“. \r\nВъв връзка с  подмяна на спирателен кран на ул. „Иван Сергиев“ в жк. „Христо Смирненски“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Георги Аспарухов - Гунди“, ул. „Боян Магесник“, ул. „Братя Пешеви“, ул. „Слатинска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 38 .  \r\nВъв връзка с подмяна на сградно водопроводно отклонение до бл. 5 в жк. „Зона Б-18“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Димитър Петков“, ул. „Цар Симеон“, бул. „Инж. Иван Иванов“, бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Инж. Иван Иванов“.  \r\nВъв връзка с прекъсване на сградно водопроводно отклонение на ул. „Александър Стамболийски“ в гр. Банкя се налага спиране на водоподаването от 10:00 до 21:00 часа на клиентите на „Софийска вода”, живеещи в района на: ул. „Александър Стамболийски“ от ул. „Христо Смирненски“ до ул. „Христо Ясенов“; ул. „Родина“, ул. „Георги Бенковски“, ул. „Захари Стоянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ ъгъла с ул. „Георги Бенковски“.  \r\nВъв връзка с подмяна на сградно водопроводно отклонение и диагностика на уличен водопровод на ул. „Летоструй“ в жк. „Левски В“ се налага спиране на водоподаването на клиентите на „Софийска вода” от 09.30 до 17.00 часа по ул. „Летоструй“ от ул. „Станислав Доспевски“ до бул. „Ботевградско шосе“; \r\nот 09.00 до 16.30 часа по ул. „Летоструй“, ул. „Генерал Инзов“, ул. 565, ул. 560, ул. 566, ул. 564. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Летоструй“ №105А; ул. 564 ъгъла с ул. 565.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/09/2655571/vratsa-negovo-visokopreosveshtenstvo-vrachanskiyat-mitropolit-grigoriy-shte-oglavi-arhiereyska-sveta-liturgiya-v-hram-sv-nikolay-mirlikiyski-chudotvorets.html", "text": "На днешния Летни Никулден Негово високопреосвещенство Врачанският митрополит Григорий ще оглави Архиерейска света Литургия във врачанския митрополитски храм „Св. Николай Мирликийски Чудотворец“, предаде репортер на  Агенция „Фокус“  . Началото е в 9.00 часа.  \r\nНикола ПЕТКОВ", "date": "2019.05.09", "title": "Враца: Негово високопреосвещенство Врачанският митрополит Григорий ще оглави Архиерейска света Литургия в храм „Св. Николай Мирликийски Чудотворец“"}
{"url": "http://www.focus-news.net/news/2019/05/09/2655578/plovdiv-negovo-visokopreosveshtenstvo-mitropolit-nikolay-shte-oglavi-arhiereyska-sveta-liturgiya-v-hram-sv-nikolay-mirlikiyski-chudotvorets.html", "text": "Негово високопреосвещенство Пловдивският митрополит Николай ще оглави Архиерейска света Литургия на Летни Никулден в Пловдив, предаде репортер на  Агенция „Фокус“  . Храм „Св. Николай Мирликийски Чудотворец” се намира в кв. „Хр. Смирненски“ на град Пловдив. Началото на Литургията ще бъде в 9.00 часа.  \r\nНикола ПЕТКОВ", "date": "2019.05.09", "title": "Пловдив: Негово високопреосвещенство митрополит Николай ще оглави Архиерейска света Литургия в храм „Св. Николай Мирликийски Чудотворец”"}
{"url": "http://www.focus-news.net/news/2019/05/09/2655579/evropeyski-izbori-2019-koalitsiya-za-balgariya-shte-otbelezhi-denya-na-evropa-i-denya-na-pobedata-nad-hitlerofashizma-s-kontsert-na-grupa-signal.html", "text": "\"Коалиция за България\" ще отбележи Деня на Европа и Деня на победата над хитлерофашизма с концерт на група \"Сигнал\". Събитието ще се проведе от 18.00 часа в София, хотел \"Маринела\", зала ЕФЕ. Това съобщиха от пресцентъра на  коалицията . Достъпът е свободен.", "date": "2019.05.09", "title": "Европейски избори 2019: \"Коалиция за България\" ще отбележи Деня на Европа и Деня на победата над хитлерофашизма с концерт на група \"Сигнал\""}
{"url": "http://www.focus-news.net/news/2019/05/09/2655580/pregled-na-osnovnite-temi-v-starozagorskiya-pechat.html", "text": "„100 лв. глоба за заплаха към полицай“, е водещото заглавие във вестник  „Старозагорски новини“ . С административна глоба в размер на 100 лв. се размина жител на старозагорския ромски квартал „Лозенец“, който късно вечерта на 2 май се заканил на полицай за му... обръсне мустаците.  \r\nЗаканата била отправена от видимо пияния Асен М. пред дома му на улица „Планинец“ 100, след като там пристигнали служители на Второ РУ „Полиция“ заради сигнал от съседи за силно звучаща музика. Изпилият огромно количество твърд алкохол и бира домакин демонстративно заявил, че ще пуска уредбата си, когато си иска, защото имал повод да празнува и че не го вълнуват никакви разпоредби на кмета. На финала на разгорещената си тирада безработният и незавършил основно образование Асен М. се обърнал към единия от полицейските служители и размахвайки счупена бутилка, изкрещял: „А ти не ми се прави на много отворен, щото ей сега ще ти обръсна мустаците“. Наложило се да бъде закопчан с белезници и отведен за 24 часа в предварителния арест. Над 7 май състав на Районен съд - Стара Загора, е преценил, че стореното е подсъдно по указа за борба с дребното хулиганство, мъжът се оказал с чисто криминално досие и почти през сълзи изразил съжаление за постъпката си.  \r\n„ЕК може да санкционира България заради начина на определяне на битовите отпадъци“, е друг акцент в броя. Европейската комисия е възложила проучване за прилагането на принципа „замърсителят плаща“ във всички държави-членки на ЕС, включително България. Това проучване е завършено и резултатите са в процес на обработка и преценка. „Комисията няма да се колебае да предприеме действия срещу държавите-членки, в които националното законодателство и/или практика не са в съответствие с принципа „замърсителят плаща“, се казва в писмо от ГД „Околна среда“ на ЕК до Българската стопанска камара (БСК), съобщиха за медията от бизнес организацията. Повод за писмото е жалба до ЕК, заведена от БСК, срещу определянето на таксата за битови отпадъци в България на основата на стойността на имота или балансовата стойност на активите, вместо на количеството генерирани отпадъци. В писмото си ЕК информира, че службите на Комисията са извършили обстойно разглеждане на жалбата и са установили, че българското законодателство предвижда конкретни мерки за прилагане на принципа „замърсителят плаща“ от 2015 г., но националните власти няколко поредни години отлагат влизането в сила на тези мерки. „Според информацията, с която Комисията разполага, последните изменения на Закона за местните данъци и такси осигуряват подходяща методология за изчисляване на таксата за битови отпадъци. За съжаление, националните власти решиха още повече да отложат влизането в сила на съответните разпоредби - до 2022 г.“, се уточнява в писмото. Поради факта, че вече е извършено общоевропейско проучване на проблема, службите на Комисията са взели решение да прекратят разследването по повод жалбата на БСК, но ако е необходимо, ще предприемат действия срещу България по тяхна инициатива.  \r\nОт БСК припомнят, че от 2003 г. насам полагат усилия да бъде променен начинът на изчисляване на такса „битови отпадъци“ чрез предложения за нормативни промени, официални становища до всички компетентни институции, съдебни процедури и пр. В резултат на тези усилия през 2015 г. нормативно проблемът беше решен, но влизането в сила на законовите промени се отлага неколкократно, като последното отлагане е за 2022 г.  \r\n„Старозагорски ученици - с награди от Самара“, четем още в изданието. Възпитаници на Средно училище „Максим Горки“ се завърнаха с престижни награди от участието си в XV издание на „Международните славянски четения“ в руския град Самара. Старозагорското училище за поредна година се представи на международния форум със седем ученици от 9, 10 и 11 клас. Над 400 деца от 2-ри до 11-и клас са участвали със свои доклади, свързани с театралната култура на славянските народи. В зависимост от възрастта и темата на доклада те са били разделени в 12 различни секции. Груповият доклад „Възникване на българския театър. Значение на първите представления на народните любителски трупи. Драмите на Добри Войников и Васил Друмев“, написан от Иван Ралчев (X клас), Деница Манолова (XI клас) и Станимир Сотиров (XI клас), е класиран на първо място в секция „История“. Научен ръководител на учениците е Станислав Георгиев. Симона Атанасова (9 г.), Александра Генчева (9 г.), Гергана Нонова (9 г.) и Вацлав Стоянов (10 г.) са представили доклада „Създаване и развитие на операта в Стара Загора (от края на XIX век до 90-те години на XX век)“, класиран на второ място в секцията „Регионална театрална култура“. Те са получили и грамота в номинацията „Зрителски симпатии“. Научен ръководител на учениците е Веселина Танева. Домакините от 132-ро училище „Георгий Губанов“ в град Самара са предложили разнообразна програма за старозагорци извън участието им в Славянските четения. В рамките на шест дни те са посетили множество туристически забележителности в Самара и Казан.", "date": "2019.05.09", "title": "Преглед на основните теми в старозагорския печат"}
{"url": "http://www.focus-news.net/news/2019/05/09/2655581/shumen-dvizhenieto-po-patya-radko-dimitrievo-drumevo-e-ogranicheno-za-tovarni-avtomobili-nad-10-t-poradi-svlachishtni-protsesi.html", "text": "Нормално се осъществява движението по републиканската пътна мрежа в областта, предаде репортер на  Радио „Фокус“ - Шумен . Пътните настилки са сухи. Времето е ясно, слънчево, видимостта е нормална. Температурата на въздуха е 10 градуса. Движението по пътя Радко Димитриево – Друмево e ограничено за товарни автомобили над 10 т поради свлачищни процеси. Обходният маршрут е Шумен – Овчарово – Друмево. Ришки проход е отворен за движение. Върбишки проход е затворен за всички видове пътни превозни средства. \r\nИвелина ИВАНОВА", "date": "2019.05.09", "title": "Шумен: Движението по пътя Радко Димитриево – Друмево e ограничено за товарни автомобили над 10 т поради свлачищни процеси"}
{"url": "http://www.focus-news.net/news/2019/05/09/2655582/evropeyski-izbori-2019-g-petar-vitanov-na-tezi-evropeyski-izbori-bitkata-ne-e-samo-za-evropa-a-i-za-balgariya.html", "text": "„На тези европейски избори битката не е само за Европа, а и за България“. Това заяви кандидатът за евродепутат от „БСП за България“ Петър Витанов в дебат по БНТ, съобщиха от пресцентъра на  БСП . Според него Европа трябва да бъде по-социална, солидарна, да възстанови онзи социален облик, който е имала до 80-те години. „Битката е и за промяна на българското управление, защото то трябва да се основава на закона и да повишава благосъстоянието на хората. Промяната идва с бюлетина №18 „БСП за България“, заяви Витанов. \r\n„Като начин на мислене войната се завърна в Европа. Много хора говорят доста войнствено и войната се възприема като легитимен инструмент за решаване на спорове. А ЕС е проект на мира, който е създаден като контрапункт на онези войни от първата половина на 20 век“, коментира Петър Витанов. Според него войната предизвиква бежанския поток, а бедността – миграцията. Той обясни и по какъв начин може да бъде решен този проблем. „Чрез съдействие за установяване на траен мир в държавите, където има война. Трябва да се възстанови държавността в тези райони. Да има повече средства и по-широко обхват на Фронтекс. Солидарен, единен подход на всички държави“, посочи той. По повод квотите, Витанов подчерта, че трябва да се разглежда коя държава има възможност да приеме мигранти, защото България няма такава възможност. „Тя е най-бедната, а и самите ние се превърнахме в мигранти. Дори мигрантите не искат да останат тук. Проблемът е, че и собствените ни граждани не искат да останат“, каза още кандидатът за евродепутат. Той коментира, че ГЕРБ говорят какво били свършили, но посочи какво не са. „За 10 години в Шенген ли влязохме, мониторинговия механизъм ли свалиха, в Еврозоната ли ни допуснаха, осуетиха пакета „Макрон“? Това, което свършиха, е да ни лепнат етикет: „Най-бедната и най-корумпираната държава“. Отдалечихме се от Европа“, категоричен е Витанов. По неговите думи реалната причина да не сме в Шенген е, че сме най-корумпираната държава.  \r\nВитанов заяви, че пакетът „Макрон“ е пример за Европа на две скорости. „Той не решава проблемите на българските работници, а на пазара на френския работодател в транспортните фирми“, каза още той. „Упрекът ми не е толкова към българските евродепутати, а към неумението на българското правителство да се възползват от възможностите, когато председателствахме съвета на ЕС“, допълни кандидатът за евродепутат. Според него е трябвало да ползваме онзи инструментариум в Съвета по транспорт, където трябваше да се вземат тези решения, но дори не е влязло в дневния ред. „Проблемът беше добутан до австрийското председателство, които имат диаметрално противоположни интереси“, подчерта Витанов. \r\n„Европа е изправена пред криза на идентичността. Тя се тресе пред неизвестността на своето бъдеще“, каза още кандидатът за евродепутатът. Според него големият проблем на днешна Европа е липсата на солидарност - социалният характер на Европа. „Ние имаме африкански неравенства в ЕС. Битката е за интегриране на бедните към богатите, за младите, за образованието – все повече са хората, които нямат достъп до образование, за доходите, социалните права, за минималната работна заплата и пенсия“, допълни той. Витанов заяви, че във „Визия за Европа“ приоритет номер 1 е възстановяване на социалния облик на Европа и преодоляване на неравенствата.", "date": "2019.05.09", "title": "Европейски избори 2019 г.: Петър Витанов: На тези европейски избори битката не е само за Европа, а и за България"}
{"url": "http://www.focus-news.net/news/2019/05/09/2655583/aktsenti-v-predavaneto-dobrich-blyan-vihren-ponesen-nad-step-ekovita-po-radio-fokus.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич - поетапно Община град Добрич изпълнява Инвестиционна програма за градско възстановяване и развитие за периода до 2020 година. Програмата подкрепя реализирането на обвързани териториално и времево инвестиции в рамките на Интегрирания план за развитие на Добрич чрез изпълнение на важни инфраструктурни проекти. Към този момент Общината е реализирала девет проекта. Те са с различна насоченост. Съвсем отскоро започна и реализирането на проект „Реконструкция и благоустрояване на градската среда в Добрич“. Какво ще се случва по този проект разказва кметът на добруджанския град Йордан Йорданов. През месец май по традиция Народно читалище „Йордан Йовков - 1870 година“ отбелязва своя рожден ден. Дели го година от юбилей, но въпреки това културният календар е много богат. Читалището ще изненада своите приятели и съмишленици с новости. За тях разказва Димитър Стефанов, експерт „Връзки с обществеността“ в читалището. Предстои 28-то издание на Европейски младежки поп-рок конкурс „Сарандев“. Вокалният педагог в Общинския младежки център „Захари Стоянов“ Елена Карабельова ще разкаже за тазгодишното издание, новостите в него и за работата ѝ с децата и музиката. „Една книга – много издания“, така е озаглавена изложба, която представя Регионална библиотека „Дора Габе“ в Добрич. Съдържанието ѝ ще представи Галя Маринова, главен библиотекар в Направление „Библиотечно-библиографско и информационно обслужване“ и експерт „Връзки с обществеността“. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.05.09", "title": "Акценти в предаването „Добрич – Блян вихрен, понесен над степ ековита…“ по Радио „Фокус“"}
{"url": "http://www.focus-news.net/news/2019/05/09/2655572/plovdiv-v-grada-shte-se-provede-initsiativata-festival-na-svetlinite-po-povod-denya-na-evropa.html", "text": "От 21.30 часа днес и на 10 май в Пловдив жителите и гостите на града ще могат да видят как някои от най-красивите фасади в центъра „оживяват“ под цветните светлини на завладяващо 3D мапинг шоу и пет светлинни инсталации. Това съобщиха от  Представителството на Европейската комисия (ЕК) в България . \r\nШестте арт проекции ще пречупят вечната тема за правото на избор на всеки човек през античната история на „Града на седемте тепета” и богатото световно културно наследство, като преплетат минало и настояще.  \r\nПрестижният „Фестивал на светлините“ гостува за първи път в страната ни по покана на Представителството на Европейската комисия в България, Бюрото на Европейския парламент и Общинска фондация „Пловдив 2019“ като част от програмата на Пловдив за Европейска столица на културата.  \r\n3D филм на тема „Заедно избираме нашето бъдеще“ ще бъде прожектиран върху емблематична сграда на площад „Стефан Стамболов“ в Пловдив и ще бъде съпроводен със серия от статични арт проекции в центъра на града, на сградата на Община Пловдив, светлинни инсталации в Цар-Симеоновата градина, около водната каскада по стълбите на ул. „Ангел Букурещлиев“ (известни като „стълбите на Каменица“) и Античния стадион на Филипопол.  \r\nДостъпът до спектакъла и инсталациите ще бъде свободен.", "date": "2019.05.09", "title": "Пловдив: В града ще се проведе инициативата „Фестивал на светлините“ по повод Деня на Европа"}
{"url": "http://www.focus-news.net/news/2019/05/09/2655584/evropeyski-izbori-2019-kandidatat-za-evrodeputat-emil-radev-shte-otbelezhi-denya-na-evropa-vav-varna.html", "text": "Кандидатът за член на Европейския парламент от листата на ГЕРБ Емил Радев ще отбележи Деня на Европа във Варна. Това съобщиха от пресцентъра на  партията . \r\nСлед поклонението на Паметника на Осми Приморски полк по повод 74-тата годишнина от победата над хитлерофашизма, което ще се състои от 11.00 часа, той ще се включи в шествието до община Варна. Там в 12.00 часа ще бъде издигнат флагът на Европейския съюз в чест на Деня на Европа. \r\nСлед това Емил Радев ще вземе участие в инициативата на МГЕРБ „Моята Европа”, чрез която младите хора ще провокират минувачите в центъра на Варна да запишат своите мечти и идеи за ЕС на специално подготвена за целта стена. \r\nДнес ще се състои и представянето на енциклопедията „България във Втората световна война 1939 - 1945”. Събитието ще се проведе от 18.00 часа.  \r\nв Регионалната библиотека „Пенчо Славейков” във Варна под патронажа на д-р Емил Радев – посланик на библиотеките в ЕП. Авторският колектив – Милен Куманов, Десислава Костадинова и Тодор Тодоров, лично ще представи енциклопедията, която предлага на читателите и богат архив от документи и снимки.", "date": "2019.05.09", "title": "Европейски избори 2019: Кандидатът за евродепутат Емил Радев ще отбележи Деня на Европа във Варна"}
{"url": "http://www.focus-news.net/news/2019/05/09/2655585/plovdiv-natovareno-e-dvizhenieto-po-uchastaka-na-am-trakiya-i-po-patishtata-plovdiv-karlovo-i-plovdiv-asenovgrad.html", "text": "Натоварено е движението по участъка на АМ „Тракия“ в Пловдивска област, също по пътищата Пловдив-Карлово и Пловдив-Асеновград. Това съобщиха за  Радио „Фокус“ – Пловдив  от Областното пътно управление. Пътните настилки на територията на областта са предимно сухи и нормално проходими. Временно движението по пътя Асеновград-Чепеларе, в участъка от км 28 до км 53, е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативният обходен маршрут е по пътя Кричим – Девин. Специализираното премахване на опасни скали ще се извършва в часовия диапазон от 08.00 до 18.00 часа и е с краен срок до 21 май.  Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 18 май.  Ремонтни дейности се извършват и по пътя Пловдив-Асеновград, в участъка от км 14 до км 25, чрез пълното поетапно затваряне на платната за движение. Автомобилния трафик се прехвърля в свободното платно при ограничаване на скоростта на движение до 40 км/час и 60 км/час. Шофьорите трябва да се движат с повишено внимание, стриктно спазвайки пътната сигнализация. Срокът за извършване на дейностите е до 17 май. Остава забранено движението на моторни превозни средства с височина над 4 метра през тунелите по пътя Асеновград – Нареченски бани. Обходният маршрут за водачите е по пътя Кричим-Девин. Все още е ограничено и преминаването на камиони над 12 тона по пътя Поповица – Болярци, поради намален габарит на пътното платно на мост. Обходният маршрут е по път Поповица – Садово – Кочево – Болярци. Опасност от падащи камъни има по направленията Бачково-Нареченски бани, Кричим-Девин и Юговско ханче-Югово-Лъки, както и в района на проходите Козница и Стражата. \r\nНатоварено е движението и на територията на град Пловдив към този час. Задръствания се образуват по булевардите „Христо Ботев“, „Цар Борис III Обединител“, „Васил Априлов“ и „Източен“. Интензивен е трафикът и по входно-изходните артерии. Пътните настилки са сухи и нормално проходими. \r\nТони МИХАЙЛОВ", "date": "2019.05.09", "title": "Пловдив: Натоварено е движението по участъка на АМ „Тракия“ и по пътищата Пловдив-Карлово и Пловдив-Асеновград"}
{"url": "http://www.focus-news.net/news/2019/05/09/2655587/evropeyski-izbori-2019-g-kandidatat-za-evrodeputat-lilyana-pavlova-shte-poseti-obshtinite-kostenets-i-samokov.html", "text": "Кандидатът за евродепутат Лиляна Павлова ще посети общините от Софийска област Костенец и Самоков. Това съобщиха от пресцентъра на  ПП ГЕРБ . От 16.00 часа Лиляна Павлова ще проведе среща с представители на образователните институции и с жители на община Костенец. Срещата ще се състои в сградата на община Костенец.  \r\nОт 18.00 часа Лиляна Павлова ще посети община Самоков, където ще проведе среща - разговор с жители на общината под мотото „Денят на Европа“. Срещата ще се състои в „Младежки дом“ на пл. „Захари Зограф“.", "date": "2019.05.09", "title": "Европейски избори 2019 г.: Кандидатът за евродепутат Лиляна Павлова ще посети общините Костенец и Самоков"}
{"url": "http://www.focus-news.net/news/2019/05/09/2655592/blagoevgrad-v-petrich-shte-bade-otkrit-voenen-pametnik-balgarsko-voenno-grobishte-1944.html", "text": "В града ще бъде открит Военен паметник „Българско военно гробище -1944“. Това съобщиха от пресцентъра на  Община Петрич . Церемонията ще се състои от 11.00 часа в гробищния парк в града. Тя ще бъде уважена от председателят на Комисията по отбрана в НС Константин Попов.  \r\nИнициативата за възстановяването на военния паметник е от първата година на мандата на кмета Димитър Бръчков. Информацията за погребаните във Военен паметник „Българско военно гробище – 1944“ в Гробищен парк - Петрич български военни чинове е взета от Дирекция „Държавен военно-исторически архив“ - Велико Търново. Според наличната документация във Военен паметник „Българско военно гробище – 1944“ в Гробищен парк - Петрич за периода 1941 – 1944 г. са погребани общо 101 български войни (от всички краища на България в днешните, държавни граници, от Беломорска Македония – днешна Гърция и от Западните покрайнини – днешна Сърбия), от които от община Петрич са: подофицер Вангел Георгиев Вангелов, подофицер Костадин Алексов Дойчинов, подофицер Стоян Илиев Нушев, ефрейтор Атанас Христов Димитров, редник  Ахмед Салиев Изиров, редник Тома Георгиев Рупанов.  \r\nОбщина Петрич имаше и подкрепа от наследници на загиналите в работата по издирване на документацията за Българско военно гробище от 1944 г в района на Гробищен парк - Петрич.", "date": "2019.05.09", "title": "Благоевград: В Петрич ще бъде открит Военен паметник „Българско военно гробище -1944“"}
{"url": "http://www.focus-news.net/news/2019/05/09/2655590/evropeyski-izbori-2019-g-kandidatite-za-evrodeputati-andrey-novakov-i-eva-maydel-shte-posetyat-oblast-kyustendil.html", "text": "Кандидатите за евродепутати от листата на ГЕРБ и СДС Андрей Новаков и Ева Майдел ще се срещнат с жители на област Кюстендил. Това съобщиха от пресцентъра на  ПП ГЕРБ . От 10.00 часа в офиса на ГЕРБ в град Сапарева баня на ул. „Никола Вапцаров“ 2 Андрей Новаков ще се срещне с представители на транспортния бранш и с млади хора от общината. От 11.00 часа евродепутатът Андрей Новаков ще уважи и храмовия празник на с. Ресилово, община Сапарева баня. Той ще посети храма „Св. Никола Летни“ и ще се срещне с жители на населеното място. Евродепутатът ще вземе участие и в среща-дискусия на тема „Превозвачи и бюджет“, която ще се проведе в град Кюстендил. Дискусията ще започне от 13.00 часа в залата на Парк-хотел „Кюстендил“ на ул. „Калосия“ 19, Хисарлъка.  \r\nОт 15.00 часа кандидатът за евродепутат от ГЕРБ ще посети и община Бобошево. Той ще се включи в инициатива на Младежи ГЕРБ по повод Деня на Европа. Празникът ще се отбележи на градския площад в Бобошево.  \r\nОт 16.30 часа Новаков ще посети град Кочериново, където ще се включи в информационна кампания, посветена на Деня на Европа. Събитието ще се проведе в залата на читалище „Пробуда – 1919“ на пл. „Трети март“ 1.  \r\nОт 18.00 часа евродепутатите Ева Майдел и Андрей Новаков ще посетят град Дупница, където ще се срещнат с граждани и ще се включат в откриване на кампанията на общинската структура. Събитието ще се състои в Дома на техниката на ул. „Христо Ботев“ 3.", "date": "2019.05.09", "title": "Европейски избори 2019 г.: Кандидатите за евродепутати Андрей Новаков и Ева Майдел ще посетят област Кюстендил"}
{"url": "http://www.focus-news.net/news/2019/05/09/2655588/sofiya-shte-se-provede-12-to-izdanie-na-mezhdunarodniya-festival-za-savremenen-tants-i-parformans-antistatik.html", "text": "Четири ексклузивни уършопа с водещи международни професионалисти ще се проведат в образователната платформа „Без дистанция” на фестивала „Антистатик“. Платформата „Без дистанция” е съфинансирана по Програма \"Култура\" на Столична община. Това съобщиха от пресцентъра на  Общината . 12-то издание на Международния фестивал за съвременен танц и пърформанс „Антистатик” ще се проведе в София от 9 до 21 май под мотото #ГласЗаТанц. \r\nЕжегодната образователна платформа на фестивала „Без дистанция” ще представи 4 ексклузивни уъркшопа с водещи имена в различни области на международната танцова сцена. \r\nАрнд Веземан (Германия) е сред най-изтъкнатите специалисти по танц и танцова критика в Европа. От 1997 г. е главен редактор на емблематичното немскоезичното списание за танц „tanz”, което се издава в Берлин. На 10 и 11 май той ще проведе семинара „Пизане за танц в медиите“, подходящ за журналисти и критици в сферата на културата и съвременните изкуства. Сред темите, по които водещият ще сподели опит са: начините да разбираме танц, да пишем за танц и да съставяме рецензия за танцово представление; двойствената роля на критика между танцовото представление и танцовата критика; развитие на танцовата критика в историческа перспектива. \r\nОт 11 до 14 май студентите по танц, професионалните изпълнители и любители с добра подготовка са поканени да посетятотворения клас „ТОЧКИ“, воден от Александра Янева-Имфелд (Хърватия/Белгия).Тя завършва училището за съвременен танц на Ана Малетич в Загреб, Хърватия, и учи танц в Брюж и Лиер, Белгия. През 1998 г. е стипендиант на образователната програма DanceWeb във Виена, както и на The Jennifer Muller Company в Ню Йорк. През 2012 г. завършва специализантската програма a.pass (Advanced Performance and Scenography Study) в Брюксел. По време на нея развива специфичен метод на работа за колективно авторство и импровизация, с който ще запознае участниците в „Точки“. Александра Янева-Имфелд е първият резидент на програмата. Подходящ за интердисциплинарни артисти, танцьори и хореографи е уъркшопът „Перформативност и движение в танца и в изложбения контекст”, който Мануел Пелмус (Румъния/Норвегия) ще води от 15 до 17 май. Работата му преплита хореография и визуални изкуства, поради което е представяна в множество галерии и музеи по света. Последната му солова изложба е открита през 2018 г. в Para Site, Хонг Конг. Негови проекти са гостували в Тейт Модерн в Лондон, в Лудвиг Музея в Кьолн (2016), на Оф-биеналето в Будапеща (2015 и 2017), в Център Помпиду в Париж (2014), в Музея за съвременно изкуство във Варшава (2014), на Румънския павилион на Венецианското биенале (2013) и др. През 2012 г. получава Наградата за изпълнителски изкуства на Берлин, а през 2014 г. и наградата за най-добър артист на Националния център по танц в Букурещ. Първият му уъркшоп в София ще засегне теми, свързани с актуалния дебат около живото присъствие, перформативността и танцовото движението в изложбени зали и среда. \r\nОт 18 до 21 май танцовите професионалисти, хореографи и любителите с добра подготовка имат невероятната възможност да се включат в уъркшопа „Надолу по спиралата”, ръководен от Милан Херих (Словакия/Белгия). Той е роден в Словакия, където завършва танцовата консерватория в Банска Бистрица. През 2002 г. продължава своето образование в реномираното училище P.A.R.T.S., ръководено от Анна Тереза де Кеерсмакер в Брюксел. Участвал е в представления на различни хореографи и компании, сред които и Ultima Vez / Wim Vandekeybus and Сиди Ларби Шеркауи.  От над 19 години Милан Херих работи заедно с легендарния венецуелски танцов артист Дейвид Замбрано и води класове по създадената от Забрано „ниско летяща техника“ (Flying-Low Dance Technique), ставаща все по-популярна по цял свят. Гостуването на Херих е първа възможност за запознаване с този метод в България. \r\nИ четирите уъркшопа от програмата на „Без дистанция“ ще се проведат на английски език. \r\nЧаст от образователната платформа „Без дистанция“, стремяща се да скъси дистанцията между съвременното изкуство и публиката, са също модерираните разговори след представленията между публиката и артистите, както и т.нар. „загрявки” между артисти и публика преди представленията, превърнали се вече в традиция за „Антистатик”.  \r\nПлатформа „Без дистанция” e част от европейския проект Life Long Burning, съорганизиран от Брейн Стор Проджект и Номад Денс Академи България, като представители на мрежата на Номадска танцова академия. \r\nПлатформата се реализира с финансовата подкрепа на Програма “Творческа Европа“ на Европейския съюз и Програма „Култура” на Столична община и в партньорство с Къща музей „Вера Недкова“ към Националната галерия, Гьоте-институт България и Dance Station.", "date": "2019.05.09", "title": "София: Ще се проведе 12-то издание на Международния фестивал за съвременен танц и пърформанс „Антистатик”"}
{"url": "http://www.focus-news.net/news/2019/05/09/2655586/sofiya-v-minno-geolozhkiya-universitet-sv-ivan-rilski-shte-se-provede-kragla-masa-za-dualnoto-i-profesionalnoto-obrazovanie.html", "text": "От 9.00 часа в аулата на Минно-геоложки университет \"Св. Иван Рилски\" ще се проведе кръгла маса за дуалното и професионалното образование.  Мотото е „Знам, мога, богат съм и щастлив“. Това съобщиха от екипа на  предаването „Беновска пита“ . Кампанията е за привличане на учениците и техните родители към смисъла и житейската полза от дуалното и професионалното образование. Ще е важно да се включите с ефективни действия. Обществена и икономическата нужда от технически подготвени кадри Ви е болезнено ясна. С рок музикантa Константин Марков и поетa Александър Петров създадохме песента „На прага на живота“. Група „Тангра“ ще я изпее на живо за първи път на събитието. За първи път ще представим и видеоклипа по песента, заснет с участието на ученици от професионални гимназии, студенти от СУ „Климент Охридски“, УНСС, НАТФИЗ. \r\nУчастие ще вземат: Премиерът Бойко Борисов, ако успее след вдигането на знамената по случай Деня на Европа и преди срещата на върха на ЕС в Румъния.  \r\nПо-долу изредените поименно са потвърдили участие. Идеята на „Радио К2“ за кампанията е обща с вицепремиера Томислав Дончев, министъра на икономиката Емил Караниколов, министъра на образованието Красимир Вълчев, министъра на труда и социалната политика Бисер Петков, председателя на БМГК проф. Николай Вълканов, президентът на КНСБ Пламен Димитров, кмета на Стара Загора Живко Тодоров. Съмишленици са ни всички министри, председателят на 44 НС Цвета Караянчева, заместник-председателят на 44 НС Явор Нотев, вицепремиерът Красимир Каракачанов, председателят на комисията по образованието и науката Милена Дамянова, кметът на София Йорданка Фандъкова, Западно и Средноевропейски митрополит Антоний, ректорите на СУ проф. Анастас Герджиков и на МГУ проф. Любен Тотев, кметовете на Бургас Димитър Николов, на Варна Иван Портних, на Пловдив Иван Тотев, на Благоевград Атанас Камбитов, председателят на КРИБ Кирил Домусчиев, народни представители, директора на ББР Стоян Мавродиев,  актьорът и директор на Сатиричния театър Калин Сърменов, директори на училища, родители, ученици.", "date": "2019.05.09", "title": "София: В Минно-геоложкия университет „Св. Иван Рилски“ ще се проведе кръгла маса за дуалното и професионалното образование"}
{"url": "http://www.focus-news.net/news/2019/05/09/2655593/", "text": "Папа Франциск пристигна в двете страни с мисия да сближи и помири православната и католическата църква . Българската православна църква отказа да участва във всички двудневни дейности на делегацията на Ватикана в София, противно на това Македонската православна църква видя във визитата признание и протегната ръка, пише македонската агенция  “Макпрес“ . \r\nНо папата избрал да влезе в църквата Александър Невски в България, но не и в катедралната църква в Скопие. Там се поклони на светите братя Кирил и Методий , а не ги спомена в Скопие. \r\nЗащо Папата посвети два дни на България и само един на Македония? Защо братята просветители заслужиха поклон в София, а в Скопие – не? Защо там използва световно известния „Папамобил“, а в македонската столица се придвижваше с по-малък автомобил, върху който бяха гравирани символите на Ватикана? Дали македонската политика разбра  различни подходи? \r\nПапата посети двете страни в пакет, но остави различни послания. България бе призована да отвори затворените врати за бежанците. \r\n\"На всички българи, които разбират драмата на емиграцията, аз им казвам с уважение: не затваряйте очите, сърцата си и ръцете си - в съответствие с вашата най-добра традиция – за тези, които ще почукат на вратите ви\", каза Папата в София. \r\nМакедония получи похвала. \r\n„Солидарността с онези, които бяха в нужда тогава, защото в допълнение към дома, работата и родината, много от тях са загубили и близки хора , Ви прави достоен за уважение и говори за душата на този народ, който самият знае, какво е да „нямаш нищо“, разбира солидарността и споделянето на тази солидарност, което е на път към правилното развитие“, каза Папата от Скопие. \r\nТой не даде последно изявление на летището в Скопие, а в самолета за Рим. Тогава той нарече страната Македония и каза, че тя е вратата на християнството в Европа.  Юлиян Марков", "date": "2019.05.09", "title": "„Макпрес“ (Македония): Защо Папата изпрати различни послания от София и Скопие"}
{"url": "http://www.focus-news.net/news/2019/05/09/2655594/evropeyski-izbori-2019-g-vodachat-na-listata-na-gerb-za-evrodeputati-mariya-gabriel-shte-se-vklyuchi-v-300-metrovo-horo-v-stara-zagora.html", "text": "Водачът на листата на ГЕРБ и СДС за европейските избори Мария Габриел ще посети Стара Загора. Това съобщиха от пресцентъра на  ПП ГЕРБ . Тя ще се включи във фолклорен флашмоб „Пулсът на Европа“, организиран от младежката организация на партията в града.  \r\nНа специално разчертан контур, дълъг близо 300 метра и изобразяващ сърдечен пулс, от 18.30 часа ще се извие за втора поредна година българско хоро по повод Деня на Европа. Събитието ще се състои на паркинга на парк „Артилерийски“.", "date": "2019.05.09", "title": "Европейски избори 2019 г.: Водачът на листата на ГЕРБ за евродепутати Мария Габриел ще се включи в 300-метрово хоро в Стара Загора"}
{"url": "http://www.focus-news.net/news/2019/05/09/2655598/burgas-pozhar-e-goryal-v-mebelen-magazin-na-ul-profesor-yakim-yakimov.html", "text": "Пожар е възникнал в мебелен магазин, разположен на ул. „Професор Яким Якимов“ №29. Това съобщиха от пресцентъра на  ОДМВР - Бургас  . Сигналът е получен на 8 май около 22.50 часа във Второ Районно управление – Бургас. Огънят е потушен от три противопожарни автомобила, като изгоряла изложената стока на първия етаж. При извършения първоначален оглед не е установена причината за пожара, като е констатирано единствено, че същия възникнал на първия етаж в двуетажната на сградата на бившата Търговска къща, стопанисвана в момента от айтоска фирма. Предстои извършването на повторен оглед в светлата част на денонощието. По случая е образувано досъдебно производство.", "date": "2019.05.09", "title": "Бургас: Пожар е горял в мебелен магазин на ул. „Професор Яким Якимов“"}
{"url": "http://www.focus-news.net/news/2019/05/09/2655596/blagoevgrad-dvizhenieto-po-tretoklasen-pat-na-avtomagistrala-struma-selo-ribnik-e-ogranicheno-za-mps-nad-12-tona-poradi-avariyni-remontni-deynosti.html", "text": "Трафикът в Благоевградска област е нормално натоварен. Това съобщиха за  Радио „Фокус“ – Пирин  от Областно пътно управление. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. Нормално натоварен е трафикът по автомагистрала „Струма“ и главен път Е-79. Движението по третокласен-108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава по третокласен път – 198 село Дрангово – село Ръждак – град Петрич и обратно. Движението по път София – Кулата в района от изхода на  Благоевград до тунела на село Железница,  от км 366+000 до км 370+000 се осъществява с повишено внимание поради ремонтни дейности. Участъка е обозначен с пътни знаци. Водачите да се движат с повишено внимание и съобразена скорост. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.05.09", "title": "Благоевград: Движението по третокласен път на автомагистрала „Струма“ – село Рибник е ограничено за МПС над 12 тона поради аварийни ремонтни дейности"}
{"url": "http://www.focus-news.net/news/2019/05/09/2655597/shumen-gadat-e-domakin-na-finalite-na-natsionalnite-igri-po-basketbol-za-yunoshi.html", "text": "Градът e домакин на финалите на националните игри по баскетбол за юноши, предаде репортер на  Радио „Фокус“- Шумен . Валентин Савчев, директор на УСШ „Хан Крум“ посочи, че те се организират със съдействието на Община Шумен, финансирането се осигурява от Министерството на спорта и на образованието и науката, като средствата са в размер на 21 622 лв. „Шумен за първи път е домакин на финали на ученическите игри по баскетбол за юноши 11-12 клас. Очакваме много силно първенство, тъй като  голяма част от състезателите играят и в представителните отбори баскетбол мъже“, заяви Валентин Савчев. Във финалите ще се представят 10-те най –добри отбора, излъчени от зоновите първенства. В първенството ще се включат баскетболисти от Плевен, Варна, Казанлък, Пловдив, Търговище, София, Правец, Ямбол и Троян. Шумен ще бъде представен от отбора на ППМГ „Нанчо Попович“, който през миналата година е завоювал трето място. Първенството ще започне от 9.00 часа в спортна  зала „Младост“. Отборите ще бъдат разпределени в две групи- по пет тима.  В групите ще се играе всеки срещу всеки. В рамките на целия турнир ще се изиграят 27 мача, като в първите три дни- по 8, а в последния ден ще бъдат финалите за първо, второ, трето и четвърто място. \r\nИвелина ИВАНОВА", "date": "2019.05.09", "title": "Шумен: Гадът e домакин на финалите на националните игри по баскетбол за юноши"}
{"url": "http://www.focus-news.net/news/2019/05/09/2655599/shte-se-provede-sofiyski-festival-na-naukata-2019.html", "text": "Какви тайни крият черните дупки? Може ли изкуственият интелект да има предразсъдъци? Животът преди и след Земята, куриозните истории зад някои големи научни открития, изгубеният свят на българските динозаври и още много интересни теми – Софийският фестивал на науката представя над 100 български и международни учени до 12 май в София Тех Парк. Това съобщиха от пресцентъра на  Столична община . \r\nСофия отново ще се превърне в столица на науката. Деветото издание на Софийския фестивал на науката ще се проведе от 9 до 12 май в София Тех Парк, с участието на над 100 български и международни учени. Тази година фестивалната програма хвърля светлина върху личности и събития, чиито годишнини отбелязваме през 2019-та − от Леонардо да Винчи и първата околосветска експедиция на Магелан и Елкано, през кацането на Луната до създаването на Периодичната система на химичните елементи, основаването на БАН и на Международния астрономически съюз. \r\nИзложби ще напомнят за богатството на света – от дълбините на морските води до безкрая на Космоса и изгубените светове, от редките химични елементи до науката, която ангажира посредством изкуство.   \r\nНовост тази година са зона \"Направи си сам\" и работилници, където деца и подрастващи ще работят с новите технологии, ще създават хуманоидни машини и лего роботи, ще изследват виртуалните светове на Minecraft, платформата за изкуствен интелект Azure AI Services, 3D технологии и ще участват в различни иновативни занимания. \r\nБлагодарение на партньорството между Британски съвет, Министерство на образованието и науката и Столична община, всички събития за деца са напълно безплатни и хиляди ученици отново ще участват в забавни събития и практически работилници, заедно със своите преподаватели или родители.  \r\nПървият ден на фестивала ни отвежда на вълнуващо пътешествие към Луната по случай 50 години от първото кацане там. Гл. ас. д-р Владимир Божилов от катедра Астрономия на Софийския университет \"Свети Климент Охридски\", Тихомир Димитров от програма \"Космическа академия за деца\" и Никола Каравасилев, учител по физика и астрономия, ще ни запознаят с важни аспекти на това историческо събитие  – изследванията на Луната преди изпращането на хора там и условията за живот.  \r\nПътешествието в Космоса продължава с Виктор Данчев, физик в \"ЕндуроСат\" и координатор на образователна програма “Космически предизвикателства”, който ще представи внушителни мащаби и пространства във Вселената, сравнени с разстоянията в ежедневието ни.  \r\nСъщата вечер, Марк Грифитс, професор по поведенческо пристрастяване в Университета Нотингам Трент, Обединеното кралство, и директор на Международния отдел за гейминг изследвания, ще разнищи интересните митове около поведението на пристрастяването, факторите, които го провокират и дали някои хора са склонни към него повече от други.  \r\nВторият ден на фестивала среща с Карол Мъндел, професор по екстрагалактическа астрономия и директор на катедра Астрофизика в Университета в Бат, член на британския Институт по физика и главен научен съветник в британското правителство. Тя ще представи значението на черните дупки за еволюцията на Галактиката, загиването на масивните звезди и как съвременните роботизирани технологии дават нови възможности за изследването на Вселената. \r\nС демонстрации и експерименти, за най-разпространения елемент на Земята – Кислорода, ще разказват учените от Интерактивен детски център за наука и технологии TechnoMagicLand, а с различните лица на полимерите, ще ни запознае доц. д-р Мария Спасова от Института по полимери - БАН. \r\n\"Какво е общото между слоновата кост и хероина?\" ще разберем от Иън Джаксън, консервационен директор на WWF България , посветил над 20 години на опазването на природата в Източна Африка и Югоизточна Азия. Той хвърля светлина върху пагубните ефекти от незаконната търговия с диви животни, чийто трафик наподобява черния пазар за трафик на наркотици, оръжия и хора. \r\nПодгответе се и за научен експеримент с дълготраен страничен ефект – повишено ниво на любопитство! В “Научна стендъп комедия“ Невена Христозова, Наско Стаменов и Борис Яначков ще ви убедят, че науката освен интересна, може да бъде и изненадващо забавна.  \r\nСъботната програма предлага две документални прожекции. Филмът на National Geographic Documentary Films \"Панаир на науката\", определен от критиците като \"брилянтен и чудат\", проследява историите на най-умните и забележителни тийнейджъри от 78 държави. По-късно през деня, с встъпителни думи от сър Дейвид Атънбъро, \"Живата Темза\" ще ни разкрие непознатата история на криволичещата през Лондон река. И двете прожекции ще бъдат съпроводени от специални гости.  \r\nРазкрития за куриозните истории зад върховните научни постижения ще ни представи нанотехнологът д-р Божидар Стефанов в \"Учените сигурно са полудели\". Завладяващата история на един изгубен свят ни връща 150 милиона години назад, за да проследим развитието на динозаврите с д-р Стийв Брусате, палеонтолог и еволюционен биолог в Единбургския университет. Повече яснота на вечните въпроси къде, кога и как е възникнал животът, ще ни даде проф. Николай Денков от Софийския университет \"Свети Климент Охридски\", чийто физикохимични изследвания търсят границата между неживото и живото в природата.  \r\nЩе бъде отправен и поглед и в недалечното бъдеще с д-р Стела Ткачова към един оптимистичен сценарий, в който след 10 години астронавти ще живеят и изпълняват научни експерименти на борда на лунната орбитална платформа \"Гейтуей\" на НАСА и в Лунното градче. А за това дали в бъдещето ще продължат да се създават условия за предубеденост в системите за изкуствен интелект, ще разберем от Алекс Фефега.  \r\nЩе отбележим 150-годишнината от създаването на Периодичната система на химичните елементи наслаждавайки се на връзката между химия и кулинария. Финалистът в конкурса за комуникация на науката FameLab, доц. д-р Аспарух Камбуров и гл. ас д-р Господинка Гичева, ще представят \"Гурме наука\" – демонстрационна кулинария на живо, при която гостите отговорили правилно на зададените въпроси, ще имат възможност да опитат експерименталните ястия. Съботната вечер ще завърши с проф. Марк Лорч, биологът Фил Бел-Янг и още една зрелищна “Химична вечеря”, посипана с химични елементи и съпроводена от една по-различна бинго игра. \r\nНеделната програма предлага срещи с още български и международни финалисти и победители в конкурса за комуникация на науката FameLab.  \r\nВ сложния свят на науката, където възникват спорове във всяка сфера, Рикардо Импавидо представя трите най-интригуващи научни концепции във физиката, математиката и мета-науката, където все пак цари съгласие.  \r\nЗа съмненията, които предизвиква съществуването на \"Черните дупки\" във Вселената ще ни разказва Агнеш Киш-Тот, унгарски астрофизик. На вълнуващо пътешествие през “Еволюцията на езика“, през лабиринта на гените, хилядолетията на времето и светлинните години на пространството ще ни отведе д-р Петър Ефтимов, ветеринар и молекулярен биолог.  \r\nИзвън съмненията и споровете в науката, безспорен е фактът, че спешно трябва да бъдат предприети действия за опазването на океаните. Емма Уертас от Института по морски науки на Андалусия подчертава заплахите за морското биологично разнообразие и отговорността, която ние всички носим, за да могат и идните поколения да се радват на океана. \r\nС какво всъщност се различаваме от другите видове? Гл. ас. д-р Латинка Христова, Ралица Коньовска и Владимир Николов от Националния природонаучен музей при БАН ни връщат 84-82 милиона години назад към \"Изгубеният свят на българските динозаври:, открити в Западното Средногорие. \r\nДокументалният филм \"Мечтай смело: Изграждането на света\", представен от Джеф Бриджис, е пътуване през света на човешката изобретателност и инженерната мисъл, постигнала привидно непостижимото. С д-р Димчо Чотров и Ангел Бъчваров ще бъдат разгледани \"Версии на реалността\" − неясните и погрешни разбирания, потенциалните възможности и тенденции в областта на виртуалната реалност. \r\nНе пропускайте разказа на доц. д-р Любомира Николаева-Гломб, завеждащ отдел \"Вирусология\" в Националния център по заразни и паразитни болести (НЦЗПБ) и епидемиолога д-р Савина Стоицова за сложния и лъкатушещ път на борбата на човечеството със заразните болести, предотвратими с ваксини. “Какво следва?” в медицината и какъв е значимият медицински напредък във важни терапевтични области ще научим от Александрина Ал-Джасем, д-р Петър Ефтимов, Александър Атемин и лекарят д-р Алексей Митев. \r\nПо традиция, закриващото събитие на фестивала отново ще бъде националният финал на \"Лаборатория за слава Famelab 2019”. Ще научим кой ще стане новото лице на науката в България и ще представи страната ни на международния финал в Обединеното кралство? \r\nТова са само малка част от темите на Софийския фестивал на науката през 2019 година. Пълната програма можете да бъде намерена онлайн на  .  \r\nИзложби, експерименти и демонстрации \r\nОсвен събития, фестивалът предлага изложби, научна книжарница и много щандове с експерименти и демонстрации, където можете да видите и изпробвате науката в действие. Към зоните \"Откривател\", “Наука“, “Изложби“ и \"Зона 42\"  се присъединява и зона \"Направи си сам\", където деца и младежи могат да работят с технологии, да създават и изследват. Всички изложбени зони на фестивала са със свободен достъп.  \r\nМожете да ги разгледате онлайн на  .  \r\nНа 9 и 10 май (четвъртък и петък) е специалната училищна програма за организирани групи от ученици с техните преподаватели. Създадени специално за по-млада публика, тези едновременно забавни и образователни събития предлагат атрактивни обяснения на научни теми от учебния материал по математика, физика, химия, биология и география.  \r\nПълната училищна програма е публикувана  .  \r\nДостъпът до изложбите и шатрите с експерименти е свободен. Повечето от събитията са безплатни, а входът за останалите продължава да е на символичната цена от 5 лева. При закупуване на 10 или повече билета през онлайн системата ще получите отстъпка от 20%. \r\nРезервирането на места за безплатните събития, както и закупуването на билети, вече става през една и съща онлайн система, достъпна от сайта на фестивала.  \r\nСофийският фестивал на науката се организира от Британски съвет, под патронажа на Министерството на образованието и науката, в партньорство със Столична община и е част от Календара на културните събития на София за 2019 година.  \r\nОсновни партньори са A1, Microsoft, Aurubis, Neterra и ARPharM. \r\nИнституционални партньори са Форум Демокрит, Българска академия на науките, Фонд \"Научни изследвания\", Софийски университет \"Св. Климент Охридски\", Минно-геоложки университет “Св. Иван Рилски“, Съюз на учените в България, Посолство на Великобритания, UK Science & Innovation Network, Институт Сервантес, Италиански културен център, Унгарски културен институт, Полски културен институт, Посолство на САЩ, Министерство на отбраната., Атлантическият Клуб.  \r\nМедийни партньори са Българска национална телевизия, InGlobo, сп. БГ Наука, Obekti.bg, National Geographic Channel, Дневник, Капитал, безплатен културен гайд Програмата, в. Аз-Буки, Площад Славейков, Наука OFFNews, Sofia Globe, Trio.bg, сп. Образование и специализация в чужбина, MediaBricks.  \r\nФестивални партньори са Национален природонаучен музей, Национален политехнически музей, Национален музей “Земята и хората“, Национален археологически институт с музей (НАИМ), Музейко, TechnoMagicLand, Зелена София, Център по забавна математика, Географ БГ, Българско географско дружество, Space Challenges, АПЕКС, Български антарктически институт, Space Academy, SoftUniKids, Робопартанци, Академия РОБОТИКА, MindHub, Технократи, Университет за деца, ДНК, Българско дружество за защита на птиците, Детска архитектурна работилница, Тонедико, Обединено Дрон Общество, Университетски ботанически градини, УНИЦЕФ, WWF, Ecosystem Europe, Alzheimer’s Research UK, University of Swansea, UWE Bristol, University of Hull, The Living Thames, Thames Estuary Partnership, M.A.P. Black Sea, CIELA, Мулти култи колектив, 68 бригада „Специални сили“, Национален университет „Васил Левски“, SoftUni, Център за изследвания и анализи, Образование без раници,  BioSeek, STEAM Education, sandacite.bg.", "date": "2019.05.09", "title": "Ще се проведе Софийски фестивал на науката `2019"}
{"url": "http://www.focus-news.net/news/2019/05/09/2655589/evropeyskite-informatsionni-mrezhi-v-balgariya-shte-otbelezhat-denya-na-evropa-s-obshto-sabitie-pod-mototo-evropa-e-vazmozhnost-evropa-e-svoboda-i-sigurnost-evropa-si-ti.html", "text": "Европейските информационни мрежи в България ще отбележат Деня на Европа с общо събитие под мотото „Европа е възможност. Европа е свобода и сигурност. Европа си ти!“. Това съобщиха от пресцентъра на  КЗП . В 10.30 часа в Дома на киното на ул. „Екзарх Йосиф“ 37 ще се отвори информационен щанд, където ще се раздават материали за Европейския съюз, както и информация и съвети за правата ни при пътуване, пазаруване и почивка в рамките на Общността. Предвидени са още информация и за възможностите за работа, бизнес, обучение и култура в ЕС. Празникът на Европа ще бъде открит от Димитър Маргаритов, председател на Комисията за защита на потребителите. \r\nВ Дома на киното ще се проведе и цял ден с безплатен вход за прожекции на европейски филми, подкрепени от програма МЕДИА на ЕС.  \r\nПо традиция в организацията на празника на Европа си партнират Европейският потребителски център България, Информационният център „Европа Директно” - София, Мрежата за сътрудничество между Европейската комисия и европейските обществени служби по заетостта – EURES, Националният център за контакт по програма „Европа за гражданите”, Бюро „Творческа Европа” (офиси Култура и МЕДИА) и Enterprise Europe Network - България. \r\nКинопрожекциите започват в 11.00 часа с детската анимация „Луис и извънземните“ и продължават в 13.00 часа с документални филми. В 19.45 часа започва финландската продукция „Най-щастливият ден в живота на Оли Маки“, а в 21.30 часа е началото на специалната прожекция „кино за смелите“ – австрийският филм „Сафари“. \r\nПовече за програмата може да се види на сайта на Дома на киното, както на сайтовете на организаторите.", "date": "2019.05.09", "title": "Европейските информационни мрежи в България ще отбележат Деня на Европа с общо събитие под мотото „Европа е възможност. Европа е свобода и сигурност. Европа си ти!“"}
{"url": "http://www.focus-news.net/news/2019/05/09/2655591/burgas-obshtinata-organizira-plener-za-uchenitsi-ot-7-i-do-12-i-klas-na-tema-evropa-na-beliya-list.html", "text": "Общината, Центърът за подкрепа на личностното развитие в Бургас и Областен информационен център организират пленер за ученици от 7-и до 12-и клас на тема „Европа на белия лист“ по повод Седмицата на Европа. Това съобщиха от пресцентъра на  Община Бургас . Тази година участие ще вземат ученици от  гимназиите и училищата: ПГСАГ „Кольо Фичето“, ОУ „Елин Пелин“, НЕГ „Гьоте“, ОУ „Пейо Яворов“, СУ „Йордан Йовков“, СУ „Еп. Константин Преславски“, ОУ „Св. Княз Борис I“, СУ „Добри Чинтулов“, Професионална гимназия по механоелектротехника и електроника и Център за подкрепа на личностното развитие. Пленерът ще се проведе от 9.30 часа в галерия-музей „Георги Баев“ на бул. „Демокрация“ 6. Творбите на младите таланти ще бъдат представени в изложба в галерията и остават в архива на ЦПЛР - Бургас.", "date": "2019.05.09", "title": "Бургас: Общината организира пленер за ученици от 7-и до 12-и клас на тема „Европа на белия лист“"}
{"url": "http://www.focus-news.net/news/2019/05/09/2655603/burgas-v-grada-shte-se-sastoi-lektsiya-na-uchitelya-i-fizik-teodosiy-teodosiev.html", "text": "Учителят по физика Теодосий Теодосиев – Тео ще представи пред жителите на Бургас мотивиращата лекция за „Успешният човек и методика за формиране на силов интелект“. Дългоочакваната среща ще се проведе от 16.30 часа в зала №2 на Експозиционен център „Флора“. Това съобщиха от пресцентъра на  Община Бургас .   \r\nТеодосий Теодосиев е един от най-изявените и признати учители по физика в България повече от 40 години. В школата, създадена от учителя Тео в Казанлък се обучават ученици, които печелят медали по физика от международни олимпиади. Възпитаниците му постигат високи резултати благодарение на специалния му подход при обучение, чрез създаване на експериментални задачи по физика. Негови ученици в момента са професори по физика в на-реномираните университети в света. Целта на срещата е да обогати познанията на учащите, да подпомогне преподавателите при планирането и организацията на учебния процес, да послужи за по-голяма свобода на избора, както и на възможностите за развитие и самоусъвършенстване в професионалната област. На събитието ще присъстват ученици от бургаски училища и преподаватели от областта на природните науки и екологията. Организатор на срещата с физика Теодосий Теодосиев е Община Бургас.", "date": "2019.05.09", "title": "Бургас: В града ще се състои лекция на учителя и физик Теодосий Теодосиев"}
{"url": "http://www.focus-news.net/news/2019/05/09/2655604/dobrich-v-grada-shte-se-sastoi-kontsert-na-balgarski-kameren-orkestar-dobrich-s-dirigent-aleksey-izmirliev.html", "text": "Седмица на камерната музика с международно участие \"Константин Илиев\" се провежда до 10 май 2019 г. Това съобщиха от пресцентъра на  Община Добрич . Събитието се провежда в Огледална зала „Нели Божкова“ в четири поредни вечери от 18.00 часа. Тази година освен на познати изпълнители и автори, Община град Добрич дава сцена и на младите дарования. \r\nДнес ще се състои концерт на Български камерен оркестър - Добрич с диригент Алексей Измирлиев \r\nСолист Александър Зайранов - цигулка. Блестящо младо дарование (р. 2001 г.), ученик в НУИ „Добри Христов“ гр. Варна с преподавател Евгения Паскова и младши студент в класа по цигулка на проф. Марио Хосен. На 10 г. вече дебютира като солист на Les Orpheistes Festival Orchestra във Виена, Австрия. От 2012 г. до сега е редовен участник в майсторския клас на проф. Марио Хосен в Международна лятна академия „Орфеус” – Виена. Лауреат е на български и международни  конкурси, сред които: “Светослав Обретенов”- Провадия; “EUROASIA – 2013” Токио, Япония,; ”проф. Недялка Симеонова”; XXI Международен конкурс „Андреа Постакини” - Италия; „Млади виртуози“ – София; „Млади вируози” – Румъния, „Охридски бисери“ – Охрид, Македония; „Надежди, таланти,майстори“ – Добрич; \"Васко Абаджиев\" – София; „Антонио Вивалди” – Виена; конкурс за Немска и австрийска музика – Бургас и мн. др. Солист на именити наши и чужди оркестри, работи с диригенти като Франсоа Декамп, Мартин Пантелеев, Пламен Джуров, Максим Ешкенази, Деян Чобанов, Дарио Мачелари. Носител  e на  награда „Варна – 2013” и награда на фондация „Отворено общество” 2014 г. Заедно с брат си Мартин Зайранов печелят Голямата награда за полет в изкуството \"Стоян Камбарев\" 2015, Голямата награда на „Ротари клуб“ – Варна, 2016 г.  Стипендиант на Министерство на културата. В момента свири на цигулка на немския лютиер Алфред Бинер, спечелена на І Национален музикален конкурс „Алфред Бинер”, 2018 г. \r\nВ програмата ще чуем произведения на Антон Брукнер, Моцарт и Хайдн.", "date": "2019.05.09", "title": "Добрич: В града ще се състои концерт на Български камерен оркестър - Добрич с диригент Алексей Измирлиев"}
{"url": "http://www.focus-news.net/news/2019/05/09/2655606/burgas-v-grada-shte-badat-vracheni-nagradite-ot-natsionalniya-literaturen-konkurs-koyto-spasi-edin-choveshki-zhivot-spasyava-tsyala-vselena.html", "text": "Известни са победителите в шестото издание на Националния литературен конкурс „Който спаси един човешки живот, спасява цяла вселена“. Наградите ще бъдат връчени от 18.00 часа в Културен център „Морско казино“, съобщиха от пресцентъра на  Община Бургас . Темата „Да обичаш, въпреки…“, за любовта и приятелството между българи и евреи, вдъхнови близо 150 млади творци от цялата страна. Тази година „Алеф“ отправи ново предизвикателство пред младежите, като ги насочи към създаване на художествена творба – разказ, в който се смесват историческата правда и въображението. Бе разширен и обхватът на конкурса, който се проведе в две възрастови категории. За първи път, освен ученици, в него се включиха и студенти. Разказите оцени жури в състав: Румен Леонидов – поет и издател на сайта Факел.бг, Асен Йорданов – журналист и директор на сайта Бивол.бг, и Алберта Алкалай – председател на ЦЕБС „Алеф“. Двадесет от номинираните автори са поканени да присъстват на официалната церемония по награждаването на разноските на Център „Алеф“. Голямата награда в категория „Ученици“ ще връчи Н. Пр. Румяна Бъчварова – посланик на България в Израел, ексминистър на вътрешните работи и вицепремиер. Победителят ще участва в едноседмичен конгрес за млади лидери в експерименталното училище Хакфар Хаярок, Херцлия, Израел. Център „Алеф“ за трета поредна година изпраща победителя в конкурса на престижния световен форум, който е своеобразен „инкубатор“ за бъдещи политици и ръководители. В него участват млади хора от Германия, Холандия, Полша, България, Южна Корея, Тайван, Финландия, Италия, Израел и други страни. Бъдещите лидери дискутират актуални теми на съвремието, като опазването на околната среда, мира и международното сътрудничество. Ще бъдат раздадени още парични и материални награди с общ награден фонд 3500 лв. – I награда в категория „Студенти“, две втори и две трети награди съответно в двете категории. Всички награди са осигурени от Център „Алеф“ и спомоществователи. Церемонията за награждаването ще бъде предшествана от официален ритуал за връчване званието „Пазител на паметта“.  \r\nЗа втора поредна година Център „Алеф“ удостоява с това отличие изявени личности и професионалисти, посветили се на съхраняването и популяризиране на непреходните примери на хуманизъм, доблест и толерантност. Ритуалът ще се състои от 17.00 часа пред Мемориала на благодарността, изграден в почит на доблестните бургазлии, недопуснали депортацията на евреите от морския град към лагерите на смъртта, в градското пространство „Толерантност“ до хотел „България“. Зоната бе именувана официално с това име в края на февруари 2019 г. след решение на Общинския съвет в  Бургас по предложение на ЦЕБС „Алеф“ и инициативен комитет. Община Бургас е партньор на инициативите.  \r\nОчаква се официални гости на двете събития да бъдат представители на местната и държавната власт, на бизнеса, общественици, учители и ученици, съмишленици. По време на церемонията за награждаването за първи път в Бургас ще бъде представена документалната изложба „1943: Преследване и защита. Съдбата на българските евреи“ на Централен държавен архив. Тя ще бъде експонирана в зала „Георги Баев“ на Морското Казино и ще бъде на разположение  на граждани и гости на Бургас до 17 май. Ще бъде представен и сборникът с есета „Който спаси един човешки живот, спасява цяла вселена“, който събира най-добрите творби от първите пет издания на конкурса. Ден след церемонията младежите, гости на Център „Алеф“, ще посетят града – музей Несебър. Голямата награда е участие в международен конгрес за млади лидери в Израел.", "date": "2019.05.09", "title": "Бургас: В града ще бъдат връчени наградите от Националния литературен конкурс „Който спаси един човешки живот, спасява цяла вселена“"}
{"url": "http://www.focus-news.net/news/2019/05/09/2655601/varna-s-obshtogradsko-shestvie-shte-se-otbelezhat-denya-na-evropa-i-denya-na-pobedata-nad-hitlerofashizma.html", "text": "С общоградско шествие ще бъдат отбелязани  Денят на Европа и Денят на победата над хитлерофашизма. Това съобщават от  Общината . Програмата ще започне от 11 часа, когато ще бъдат поднесени венци и цветя пред Паметника на Осми приморски полк. В 11.45 часа от мястото ще тръгне шествие до сградата на Общината. Точно в 12 часа там ще се състои тържествено издигане на флаговете по случай Деня на Европа. Във връзка със събития за отбелязването на 9-ти май, от 10.45 часа до приключване на мероприятието, около 12 часа, ще бъде преустановено движението на автомобили по бул. „Осми Приморски полк“, в пътното платно в посока спирка „Явор“,  в частта от кръстовището с булевард „Чаталджа“ до кръстовището с ул. „Царевец“. От 11.45 ч. до 12.00 ч. ще бъде спряно движението в частта от кръстовището с бул. „Чаталджа“ до кръстовището с бул. „Сливница“ (пътното платно, посока Община Варна).", "date": "2019.05.09", "title": "Варна: С общоградско шествие ще се отбележат Деня на Европа и Деня на победата над хитлерофашизма"}
{"url": "http://www.focus-news.net/news/2019/05/09/2655607/shumen-s-bogata-kulturna-programa-shte-bade-otbelyazan-praznika-na-grada-11-may.html", "text": "Започва празничната програма за Деня на Шумен - 11 май, предаде репортер на  Радио „Фокус“ - Шумен . От 9.30 часа ще бъде даден старт на ученическа щафета „За Шумен“. Трасето на спортната проява е от община Шумен до пл. „България“, по южното платно на бул. „Славянски“. В нея ще участват ученици от 5-и до 11-и клас, обясни Даниел Даулов от отдел „Култура, младежки дейности и спорт“. От 12.00 часа пред Паметника на загиналите във войните шуменци на пл. „Кристал“ ще се състои ритуал по поднасяне на венци и цветя по случай Деня на Европа и 74 години от победата над хитлерофашизма. В Художествена галерия „Елена Карамихайлова“ ще бъде показана изложбата „Големите художници на Шумен“- изложба от фонда с творби на Трифон Попов, Христо Казанджиев, Елена Карамихайлова, Никола Михайлов, Александър Мутафов.  \r\nНа 10 май в училищата и детските градини за трета поредна година ще се проведе „Час по родолюбие“ с издигане на знамето на Шумен. Ден на отворените врати ще се проведе в комплекс комплекс „Авшарян“ и къща музей „Добри Войников“. От 11.00 часа по пешеходната зона на бул. „Славянски“ ще бъдат организирани детски ателиета на школите на ЦПЛР-ОДК и забави за и с деца, като при лошо време ще се проведе „Ден на отворените врати“ в школите на ЦПЛР-ОДК. От 16.30 часа в парка между Община Шумен и Регионална библиотека ще се състои уъркшоп на Танцувалня (при лошо време се отлага). От 17.30 часа пред Административен съд ще се състои откриване на изложба от Националния пленер по фотография „Шумен – познат и непознат“ (при лошо време изложбата се открива във фоайето на входа на община Шумен). От 18.30 часа на откритата сцена, пл. „Освобождение“ ще има концерт с участието на ZŰRÖS BAND – Унгария и ГДО „М. Биков“ (при лошо време в концертната зала на Младежкия дом).  \r\nБогат на събития ще бъде и 11 май – Денят на Шумен. От 9.30 часа в СУ „Сава Доброплодни“ ще се проведе състезание по краснопис и правопис. В 10.30 часа пред сградата на общината ще се състои тържествен ритуал по издигане на знамената на ЕС, България и Шумен. Тази година честта да направят това ще имат шуменски ученици, заели призови места в международни и национални състезания. От 11.00 часа ще се проведе тържествена сесия на Общинския съвет, на която ще бъдат наградени носителите на Наградата на Шумен в сферата на културата, ще бъде връчено званието „Почетен гражданин на Шумен“ на хореографа Иван Иванов, на общественика Нико Майеров и на треньора по вдигане на тежести Иван Лечев. От 11.00 часа пред ДКТ „В. Друмев“ ще бъде представена постановката за деца „Книжки Сладкодумки“, а на площад „Освобождение“ ще има шоу за деца с анимации и  игри (при лошо време в зала „Патиланчо“ на ДКТ „Васил Друмев, вход свободен). От 11.30 часа на открита сцена на  пл. „Освобождение“ също ще има шоу за деца, анимации, игри. От 16.00 часа от пл. „Кристал“ ще потегли дефилето с участниците в 11-то издание на мажоретния фестивал „Мадарски конник“, а от 18.15 часа пред ДКТ „Васил Друмев“ ще бъде дадено началото на театралния фестивал „Нова българска драма“. Празничният 11 май ще завърши с концерт на група „Фанданго“, формации от Младежкия дом и СУ „Сава Доброплодни“, който ще започне от 19.00 часа на откритата сцена на пл. „Освобождение“ (при лошо време в концертната зала на Младежкия дом). \r\nИвелина ИВАНОВА", "date": "2019.05.09", "title": "Шумен: С богата културна програма ще бъде отбелязан празника на града - 11 май"}
{"url": "http://www.focus-news.net/news/2019/05/09/2655595/haskovo-oblastniyat-informatsionen-tsentar-organizira-konkurs-za-risunka-az-risuvam-evropa-po-povod-denya-na-evropa.html", "text": "Областният информационен център организира конкурс за рисунка \"Аз рисувам Европа\" по повод Деня на Европа. Това съобщиха от пресцентъра на  Община Хасково . Инициативата е на Общината. Конкурсът е насрочен за 13.30 часа пред офиса на ОИЦ (Малък бизнес център).", "date": "2019.05.09", "title": "Хасково: Областният информационен център организира конкурс за рисунка \"Аз рисувам Европа\" по повод Деня на Европа"}
{"url": "http://www.focus-news.net/news/2019/05/09/2655600/burgas-initsiativata-dni-na-evropa-v-burgas-shte-se-provede-v-dnite-do-11-may.html", "text": "За поредна година Община Бургас и Областен информационен център – Бургас организират Дни на Европа с интересни събития, в които може да се включи всеки. Събитието ще се проведе в дните до 11 май. Това съобщиха от пресцентъра на  Общината . В разнообразната му програма са включени дискусия, театър, пленери, европейски работилници, конкурси, състезания, концерти и откриване на „зелени класни стаи“. \r\nНа 9 май от 9.00 до 13.00 часа в Галерия-музей „Георги Баев“, зала 2 ще се проведе пленер по изобразително изкуство „Европа на белия лист“. От 7.00 до 18.00 часа до Часовника ще бъде отрита Европейска работилница „Да рециклираме заедно“. От 17.30 до 18.30 часа на открита сцена до Часовника ще се проведе концерт с класически произведения от европейски композитори в изпълнение на Бургаския духов оркестър. \r\nНа 10 май от 10.00 до 13.00 часа в Природозащитен център „Пода“ ще се състои събитието „Заедно в Европа – здрави сред природата“ – демонстрационно посещение на ученици от бургаската Търговска гимназия и ученици от „Карл Кюбел Шуле“ – гр. Бенсхайм. От 10.00 до 12.00 часа в Природонаучен музей Регионалния исторически музей ще отбележи Международния ден на биологичното разнообразие със „Състезание за купата на Природонаучния музей“. От 11.00 до 12.00 часа в Детска градина „Здравец“, Детска градина „Ханс Кр. Андерсен“ предстои откриване на „Зелена красна стая“. От 14.00 до 16.00 часа в Културен център „Морско казино“, зала „Г. Баев“, ще се проведе граждански форум на тема „Алтернативни методи на обучение – добри практики“. От 14.00 до 15.00 часа в Центъра за кариерно ориентиране и консултиране към ЦПЛР ще бъдат наградени победителите в конкурса за ученически мултимедиен проект „Европа – предизвикателството за моята кариера“. От 16.30 до 17.30 часа на открита сцена „Охлюва“ ще бъде представена постановка на Куклен театър – Бургас. От 17.00 до  18.00 часа до открита сцена „Охлюва“ ще се проведе европейска работилница „Да рециклираме заедно“ – анимация за деца. От 18.00 до 19.00 часана открита сцена „Охлюва“ ще се състои концерт на Национално училище за музикално и сценично изкуство „Проф. Панчо Владигеров“. \r\nНа 11 май от 17.30 до 18.30 часа на открита сцена до „Часовника“ ще се проведе концерт на професионален фолклорен ансамбъл „Атанас Манчев“.", "date": "2019.05.09", "title": "Бургас: Инициативата „Дни на Европа в Бургас“ ще се проведе в дните до 11 май"}
{"url": "http://www.focus-news.net/news/2019/05/09/2655602/pazardzhik-obshtina-belovo-organizira-praznichna-tseremoniya-za-otbelyazvaneto-na-denya-na-evropa-i-denya-na-pobedata.html", "text": "Община Белово организира празнична церемония по повод отбелязването на Деня на Европа и Деня на победата, съобщиха от  Общината . Община Белово кани жителите на града и неговите гости да се присъединят към тържествената церемония пред Паметника на загиналите във войните за националното спасение в квартал „Разсадника“ в 12.30 часа.", "date": "2019.05.09", "title": "Пазарджик: Община Белово организира празнична церемония за отбелязването на Деня на Европа и Деня на победата"}
{"url": "http://www.focus-news.net/news/2019/05/09/2655608/burgas-ekspozitsiyata-italiya-za-men-shte-bade-otkrita-v-galeriya-georgi-baev.html", "text": "Експозицията „Италия за мен“ ще бъде открита в Галерия „Георги Баев“. Това съобщиха от пресцентъра на  Община Бургас . Тя е посветена на най-интересните кътчета в красива Италия. Изложбата ще бъде открита от 17.00 часа. Над 30 младежи от бургаските училища – СУ „Св. св. Кирил и Методий“, Профилирана гимназия за романски езици „Г. С. Раковски“ и Националното училище за музикално и сценично изкуство „Проф. Панчо Владигеров“ ще представят своя поглед и усещане за наситената с история дестинация. Изложбата „Италия за мен“ ще отбележи 140 години от установяването на дипломатически отношения между България и Италия. Събитието се организира от Сдружение Българо-италиански център „Да Винчи“ в подкрепа с Община Бургас при вход свободен.", "date": "2019.05.09", "title": "Бургас: Експозицията „Италия за мен“ ще бъде открита в Галерия „Георги Баев“"}
{"url": "http://www.focus-news.net/news/2019/05/09/2655611/dobrich-v-kavarna-se-provede-godishna-izlozhba-na-detsata-koito-poseshtavat-keramika-izobrazitelno-izkustvo-prilozhni-deynosti-i-klub-zhurnalist-kam-odk.html", "text": "В Художествена галерия „Христо Градечлиев“ в Каварна се проведе традиционната годишна изложба на децата, които посещават керамика, изобразително изкуство, приложни дейности и клуб „Журналист“ към ОДК. Това съобщиха от пресцентъра на  Община Каварна . Директорът на детския комплекс Евдокия Енчева постави началото на събитието, а специален гост бе кметът на община Каварна Нина Ставрева.  Кметът благодари на учителите и техните възпитаници, за подкрепата за кампанията \"Да спортуваш е модерно!\", чрез толкова красиви ръчно изработени произведения на изкуството на спортна тематика. Всяко едно дете  получи тениска с логото „Да спортуваш е модерно“.  \r\nГрамоти и подаръци от Община Каварна  получиха Кремена Димитрова , която посещава ОДК от дванадесет години в обучителната форма –керамика и Стела Късова от клуб „Журналист“. Те бяха отличени по повод завършване на средното си образование.  \r\nПрисъстващите имаха удоволствието да видят част от демонстрация на бойни изкуства, представени от  децата от Клуб по бойни спортове „Калиакра“.", "date": "2019.05.09", "title": "Добрич: В Каварна се проведе годишна изложба на децата, които посещават керамика, изобразително изкуство, приложни дейности и клуб „Журналист“ към ОДК"}
{"url": "http://www.focus-news.net/news/2019/05/09/2655609/sport-basketbolniyat-olimpiakos-s-pobeda-za-kray-na-redovniya-sezon.html", "text": "Баскетбол: Българският национал Александър Везенков игра повече от 25 минути при победата на Олимпиакос срещу гостуващия Промитеас от Патра с 86:59 в среща от последния кръг на редовния сезон на баскетболно първенство на Гърция при мъжете. Везенков завърши с 9 точки, 5 борби и 2 асистенции . Това беше 23-а победа за Олимпиакос през сезона. Отборът завършва на шесто място и ще участва във фазата на плейофите", "date": "2019.05.09", "title": "Спорт: Баскетболният Олимпиакос с победа за край на редовния сезон"}
{"url": "http://www.focus-news.net/news/2019/05/09/2655605/veliko-tarnovo-vavezhda-se-vremenna-organizatsiya-na-dvizhenieto-v-grada-po-povod-chestvaniyata-za-denya-na-evropa.html", "text": "Въвежда се временна организация на движението в града по повод честванията за Деня на Европа. Това съобщиха от пресцентъра на  Община Велико Търново . Във връзка с подготовката и реализацията на събитията за времето от 09.30 часа до 11.00 часа се затваря за движение ул. \"Васил Левски\" от кръстовището с ул. \"Бачо Киро\" до кръстовището с ул. \"Христо Ботев\".", "date": "2019.05.09", "title": "Велико Търново: Въвежда се временна организация на движението в града по повод честванията за Деня на Европа"}
{"url": "http://www.focus-news.net/news/2019/05/09/2655612/evropeyski-izbori-2019-plamen-dimitrov-knsb-na-evropeysko-nivo-balgariya-tryabva-da-vodi-bitka-za-energiyna-nezavisimost-i-bazovi-digitalni-umeniya-na-grazhdanite.html", "text": "На европейско ниво България трябва да води битка за енергийна независимост и базови дигитални умения на гражданите. Това каза президентът на КНСБ Пламен Димитров на среща с кандидатите за евродепутати от ГЕРБ, предаде репортер на  Агенция „Фокус“ . \r\nКато важни битки, които българските евродепутати трябва да се водят на европейско ниво, председателят на КНСБ посочи дигитализацията и дигиталните умения и знания на работещите българи и енергийната независимост на България. „Без базови дигитални умения и „Фолксваген“ да дойде, ще си отиде. Това за нас е национална кауза и битката е голяма“, посочи Димитров.  \r\nТой заяви, че енергийната ни независимост е свързана с националната ни сигурност. „В следващите години КНСБ иска България да стане по-скоро част от платформата въглищни региони. Искаме централите да работят, но да спазват европейските изисквания“, подчерта Димитров. „Тези две ключови посоки – дигиталните умения и основата на сигурността ни, за нас изграждат визията как изглежда позицията, която българските евродепутати трябва да защитават в Европейския парламент от гледна точка на България“, заяви той. \r\nЦветилена СИМЕОНОВА", "date": "2019.05.09", "title": "Европейски избори 2019: Пламен Димитров, КНСБ: На европейско ниво България трябва да води битка за енергийна независимост и базови дигитални умения на гражданите"}
{"url": "http://www.focus-news.net/news/2019/05/09/2655613/veliko-tarnovo-ogranicheno-e-dvizhenieto-na-motorni-prevozni-sredstva-s-obshta-masa-nad-12-tona-po-pat-lozen-polski-trambesh.html", "text": "Интензивен е трафикът по основните улици и булеварди във Велико Търново в сутрешните часове, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата на въздуха е 7 градуса. Засилено е движението в района на пътен възел  „Качица“ и Южен пътен възел, както и по бул. „България“, ул. „Никола Габровски“, ул. „Васил Левски“ и ул. „Магистрална“ . \r\nДобри са условията за пътуване на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.09", "title": "Велико Търново: Ограничено е движението на моторни превозни средства с обща маса над 12 тона по път Лозен – Полски Тръмбеш"}
{"url": "http://www.focus-news.net/news/2019/05/09/2655610/evropeyski-izbori-2019-plamen-dimitrov-knsb-balgarskite-evrodeputati-tryabva-da-rabotyat-za-nasarchavane-na-kolektivno-dogovaryane-i-za-konvergentsiya-na-zaplatite.html", "text": "Българските евродепутати трябва да работят за насърчаване на колективно договаряне и за конвергенция на заплатите. Това каза президентът на КНСБ Пламен Димитров на среща с кандидатите за евродепутати от ГЕРБ, предаде репортер на  Агенция „Фокус“ . \r\n„Заради всичките гейт-ове, като че ли остава на заден план основният проблем, който тревожи българските граждани - проблемът за радикалния популизъм и крайния национализъм. Това нас силно ни занимава, защото според нас това е най-голямата заплаха, която може да разруши европейския проект“, заяви Димитров. \r\nТой посочи, че в манифеста на КНСБ, който беше приет преди месец, се посочва, че във всяка една държава членка на ЕС трябва да бъде гарантирана демокрацията. „А радикалният популизъм заплашва демократичните ценности. И апелираме всички политици да разберат това – свободата на словото, свободните медии, свободата да избираш върви заедно с правото да се сдружаваш. Това според нас в България не е осигурено в необходимата степен“, каза още председателят на КНСБ.  \r\nДимитров посочи, че синдикатите ще настояват българските евродепутати да настояват в ЕП правото на сдружаване и колективното договаряне. По думите му евродепутатите трябва да насърчават приемането на Европейска Рамкова директива за насърчаване на колективното трудово договаряне. „България в момента има около 30% колективно договаряне, очевидно този процент е доста нисък. Искаме през следващите пет години да достигне 60% във всички държави членки“, заяви Димитров. Той посочи, че доходите растат, но не пропорционално, което задълбочава неравенството в България. „Ще настояваме и за рамкова директива, която да отразява минималните заплати в ЕС, за да се намали социалният дъмпинг“, заяви Димитров. \r\nЦветилена СИМЕОНОВА", "date": "2019.05.09", "title": "Европейски избори 2019: Пламен Димитров, КНСБ: Българските евродепутати трябва да работят за насърчаване на колективно договаряне и за конвергенция на заплатите"}
{"url": "http://www.focus-news.net/news/2019/05/09/2655616/evropeyski-izbori-2019-g-ivo-hristov-v-stara-zagora-gerb-sazdade-kasta-ot-partiyni-evromilioneri-i-progoni-stotitsi-hilyadi-balgari-zad-granitsa.html", "text": "ГЕРБ взима банкноти от единия ни джоб и ни пуска стотинки в другия джоб. Банкнотите - това са милиардите евро за България, които се материализират в резиденции, вътрешни асансьори и къщи за гости, а стотинките това са обещанията от турнето на премиера – тук за болница, там за детска градина. Ако не се връзваме на тази очевидна манипулация, трудно ще бъдем манипулирани. \r\n„Изборите на 26 май са ключови, тъй като ще предопределят политическата ситуация в България. Те съдържат два залога – национален и европейски. Националният е в това „БСП за България” да победи ГЕРБ. Без това условие всеки следващ избор в България ще бъде предварително компрометиран”. Това каза в Стара Загора пред журналисти кандидатът за евродепутат от листата на \"БСП за България\" Иво Христов, съобщиха от пресцентъра на  БСП . \r\n„ГЕРБ купуват изборите, премиерът Борисов е на промоционално турне из страната и обещава милиони навсякъде откъдето мине. Това не прилича на избори, това са  ориенталски маниери  в правенето на политика”, подчерта Христов. По думите му националният залог е да съхраним правото на българите да избират своите управници  и да им търсят отговорност. Той изрази недоумение  относно бавенето на „оставката на министър Порожанов, тъй като е обект на няколко скандала едновременно – не чувам никакъв коментар нито от него, нито от министър-председателя Борисов”. \r\nСпоред Христов европейският залог на изборите се състои в съставянето на нов европарламент, който да изведе Съюза  от кризата, в която се намира. „Криза, която започва от проблема с Брекзит, който блокира работата по всички останали теми и която се простира върху всички държави от Съюза във вид на  загуба на доверие в европейския проект”, заяви Иво Христов пред препълнена зала с избиратели. Той и  депутатите от „БСП за България” Драгомир Стойнев и Георги Гьоков се срещнаха с над 200 старозагорци. \r\n„Има две нива на дискриминация, едното - финансиране по политически признак, а след това идва  и финансирането на наши хора. Когато влязат пари в една община, те не отиват за благото на всички жители, мисля че това не се нуждае от документи и обяснения след гръмналите серийни скандали през последните месеци”, коментира  кандидатът за евродепутат темата за качеството на живот. „Макар че управляващите и лично министър-председателят започват твърдо да заявяват, че не се интересуват от резултата на тези  избори и ще стоят тук до дупка. До дупка ще рече, докато се избере нов главен прокурор, който да чадъросва всичките злоупотреби на сегашните властници, а те гърмят по една дневно, понякога и по повече, това е причината за тяхното упорство” – така коментира въпросите на гражданите, свързани с управляващите. Участниците в срещата дискутираха суверенитета, защитата на интересите на България, въпросите на отбраната, транспорта, външната политика. „Силата на БСП е, че сме заедно и защитаваме винаги интересите на гражданите, тези избори ще ги спечелим”, заяви на финала на срещата Драгомир Стойнев.", "date": "2019.05.09", "title": "Европейски избори 2019 г.: Иво Христов в Стара Загора: ГЕРБ създаде каста от партийни евромилионери и прогони стотици хиляди българи зад граница"}
{"url": "http://www.focus-news.net/news/2019/05/09/2655617/smolyan-remontni-deynosti-se-izvarshvat-po-napravleniyata-chepelare-hvoyna-i-mihalkovo-krichim.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост. Пътните настилки са сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nС повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци, а ремонтите ще приключат на 12 май. По направлението от Асеновград до границата с ОПУ – Смолян ще се извършва обрушване на скатовете и е възможно автомобилите да преминават след изчакване. Движението в Борино се осъществява в лявата пътна лента, заради полагане на водопровод в дясната част на пътя. Мястото е сигнализирано. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.09", "title": "Смолян: Ремонтни дейности се извършват по направленията Чепеларе – Хвойна и Михалково – Кричим"}
{"url": "http://www.focus-news.net/news/2019/05/09/2655615/el-pais-petimata-novoizbrani-katalunski-deputati-iskat-osvobozhdavane-ot-zatvora.html", "text": "Петимата новоизбрани каталунски депутати искат освобождаване от затвора, пише англоезичното електронно издание на испанския вестник  El Pais . \r\nНа парламентарните избори на 28 април в Испания петима от избраните кандидати за Конгреса и Сената са в необичайна позиция. Ориол Джункерас, Раул Ромева, Жорди Турул, Жозеп Рул и Джорди са подсъдими пред Върховния съд на Испания за ролята им в опита за обявяване на независимостта на Каталуния за 2017 г. Като се има предвид, че според становището на съда те има опасност да избягат и биха могли да извършат повторно престъпление, те са задържани  под стража, което означава, че на теория те няма да могат да заемат местата си в двете камари на парламента. \r\nПетимата сега поискаха да бъдат освободени от ареста, за да могат да изпълняват ролята си на парламентаристи - Ромева в Сената, а останалите в Конгреса. В петиция, представена в сряда, техните адвокати призоваха Върховния съд да поиска разрешение от испанския парламент да продължат съдебното производство, като се имат предвид новите им роли и имунитета от съдебно преследване, който ги придружава. Адвокатите им също така призоваха те да бъдат освободени от ареста, за да „изпълнят изцяло отговорностите, които произтичат от новия им статут“.  Юлиян Марков", "date": "2019.05.09", "title": "El Pais:  Петимата новоизбрани каталунски депутати искат освобождаване от затвора"}
{"url": "http://www.focus-news.net/news/2019/05/09/2655619/evropeyski-izbori-2019-ilhan-kyuchuk-dps-predlaga-plan-za-uskoreno-dogonvashto-razvitie-na-ikonomikata.html", "text": "ДПС предлага план за ускорено догонващо развитие на икономиката. Това каза кандидатът за еводепутат от ДПС Илхан Кючюк  в предаването  „Здравей, България”  по  Нова телевизия . „С този растеж определено България не може да достигне средните европейски нива. Това трябва да бъде една от целите. Въпросът е как да го направим. ДПС предлага план за ускорено догонващо развитие. Явно е, че настоящата икономика и инвестициите, които са в значително ниско ниво сравнение с 2009 година не допринасят за по-добрите доходи на българските граждани. Ние предлагаме да се инвестира активно във високи технологии, там където има висока добавена стойност. Второто нещо е биотехнологиите”, заяви Илхан Кючюк. \r\n„През последните 5 години работих в европейския парламент и получих оценката на моята политическа партия. Заедно с колегите от ДПС през последния мандат, а и не само през него, защитавахме много смислени каузи и работихме за интереса на българските граждани и целия ЕС”, заяви още той.", "date": "2019.05.09", "title": "Европейски избори 2019: Илхан Кючук: ДПС предлага план за ускорено догонващо развитие на икономиката"}
{"url": "http://www.focus-news.net/news/2019/05/09/2655614/burgas-suhi-i-prohodimi-sa-patishtata-na-teritoriyata-na-oblastta.html", "text": "Нормална е пътната обстановка в областта. Това съобщиха за  Радио „Фокус“ - Бургас  от Областно пътно управление. Видимостта е добра, пътищата са сухи и проходими. Проходите на територията на областта са отворени за движение на всички моторни превозни средства. Интензивен е автомобилния трафик на изхода за Созопол в района на Пътен възел „Юг“ поради ремонтни дейности на бул. „Захари Стоянов“. Интензивно е движението на автомобили в град Бургас в района на кръговото кръстовище „Трапезица”, пред Окръжна болница, при кръстовището между улиците „Спортна“ и „Индустриална“, по бул. „Сан Стефано“ и участъци от бул. „Демокрация”, по улиците „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща и в районите на големите търговски обекти в кварталите „Изгрев” и „Славейков”. \r\nПо входно-изходните пътни артерии на Бургас движението също е интензивно. Натоварено е по отсечката Бургас – кв. „Ветрен“, както и това по пътя Бургас – кв. „Сарафово“ в района на летище \"Бургас\". \r\nДеница ДИМИТРОВА", "date": "2019.05.09", "title": "Бургас: Сухи и проходими са пътищата на територията на областта"}
{"url": "http://www.focus-news.net/news/2019/05/09/2655620/evropeyski-izbori-2019-mariya-gabriel-gerb-nashata-pozitsiya-e-za-evropeyski-minimalni-zaplati.html", "text": "Нашата позиция е за европейски минимални заплати. Това каза еврокомисарят и кандидат за евродепутат от ГЕРБ Мария Габриел на среща с КНСБ, предаде репортер на  Агенция „Фокус“ . \r\n„България е обявена за достоен член на ЕС. И ние оценяваме пряката ежедневна връзка с реалностите и винаги защита на националния интерес в рамките на общия европейски интерес“, обясни Мария Габриел. Тя посочи, че Европа е на кръстопът и се намира в ситуация, в която омразата и желанието на някои хора за разделение са на първа линия, но българските евродепутати като стена ще пазят европейските ценности. \r\n„Дошло е време Европа да обърне друга страница, работейки повече за социален напредък. Неслучайно има внимание към европейския стълб за социални нива и европейския семестър. Нашата позиция е и за европейски минимални заплати. Категорично споделяме тази цел на ЕС – 60% ускорено развитие в рамките на 5-6 години. Споделяме и виждането на КНСБ за дигитализацията – повече инструменти за работещите българи“, обясни Мария Габриел. Тя обясни, че ще се бори за това в следващия ЕП, комисарят, който отговаря за дигитализацията, да отговаря и за образованието. „Искаме да се борим за Европейски орган по труда – дошло е времето България да заявява, че иска да играе роля по такива теми“, обясни еврокомисарят.  \r\nЦветилена СИМЕОНОВА", "date": "2019.05.09", "title": "Европейски избори 2019: Мария Габриел, ГЕРБ: Нашата позиция е за европейски минимални заплати"}
{"url": "http://www.focus-news.net/news/2019/05/09/2655624/kyustendil-prodalzhavat-remontnite-deynosti-na-asfaltovata-nastilka-po-patya-slokoshtitsa-bogoslov.html", "text": "Продължават ремонтните дейности на асфалтовата настилка по пътя Слокощица – Богослов. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението е в една лента от км 4 до км 8 поради частични ремонтни дейности на асфалтовата настилка. Участъците в ремонт са сигнализирани с пътни знаци. Дейностите ще продължат до 10 май. Аварийно – възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825 поради което движението се осъществява в една лента. В участъка се извършва преодоляване на възникнали свлачищни процеси: падащи камъни,свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.09", "title": "Кюстендил: Продължават ремонтните дейности на асфалтовата настилка по пътя Слокощица – Богослов"}
{"url": "http://www.focus-news.net/news/2019/05/09/2655623/gabrovo-dvizhenieto-po-pat-gabrovo-stomanetsite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата е 9 градуса. На прохода Шипка остава в сила ограничение за МПС за превоз на товари с технически допустима маса над 12 тона и ремаркета и полуремаркета над 10 тона. На път Габрово – връх Шипка при км 164+150 движението  трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. Движението по път Габрово – Стоманеците  трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци  трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.09", "title": "Габрово: Движението по път Габрово – Стоманеците трябва да се осъществява с повишено внимание поради пропаднал участък"}
{"url": "http://www.focus-news.net/news/2019/05/09/2655622/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.09", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/09/2655626/smolyan-arhimandrit-visarion-shte-otsluzhi-sveta-liturgiya-v-hrama-sv-nikolay-mirlikiyski-chudotvorets-za-letniya-nikulden.html", "text": "Архимандрит Висарион ще отслужи света литургия в храма „Св. Николай Мирликийски Чудотворец“ в квартал \"Устово\" за Летния Никулден. Това съобщиха от  Архиерейско наместничество – Смолян .  \r\nНа 9 май Православната църква чества пренасяне на светите мощи на св. Николай Мирликийски Чудотворец  от родния му град Мира, Мала Азия, в гр. Бари, Италия, които и до днес са там и мироточат. Светецът се почита от вярващите като помощник и застъпник на семейството и децата, моряците, рибарите, фармацевтите. Известен е като противник на езичеството и арианството. За него в тропара се пее, че е образец на кротост, въздържание и вяра, със смирението си е придобил величие, а с нищетата – богатство. \r\nВечернята с Акатиста в чест на св. Николай Мирликийски Чудотворец   в неговия храм в Устово бе отслужена вчера пред десетки вярващи, дошли в едноименния храм, а светата божествена Литургия ще започне от 9 часа днес. В богослуженията участват архиерейския наместник на Смолянска духовна околия Негово Високопреподобие архимандрит Висарион, заедно с енорийският свещеник Васил Маджаров, секретарят на Архиерейското наместничество иконом Запрян Шиков и свещеници от Смолян и духовната околия. Ще бъде отслужен празничен водосвет, ще има трапеза за благословение. \r\nПаметта на Св. Николай (270 – 343) се чества освен на 9 май и на 6 декември, когато светителят се представил на Господа. Всеки четвъртък през годината също е посветен на неговата памет.", "date": "2019.05.09", "title": "Смолян: Архимандрит Висарион ще отслужи света литургия в храма „Св. Николай Мирликийски Чудотворец“ за Летния Никулден"}
{"url": "http://www.focus-news.net/news/2019/05/09/2655625/evropeyski-izbori-2019-rumen-gechev-bsp-nyama-kak-da-se-povishava-standartat-na-zhivot-sled-kato-v-poslednite-10-godini-byaha-provaleni-krupni-investitsionni-proekti.html", "text": "Няма как да се повишава стандартът на живот, след като последните 10 години бяха провалени крупни инвестиционни проекти. Това каза кандидатът за евродепутат от „БСП за България“ Румен Гечев в предаването  „Здравей, България“  по  Нова телевизия . \r\n„Трябва да се промени инвестиционната политика в България и ЕС, тъй като хората основателно поставят въпроса за жизнения стандарт. Няма как България, когато чуждите инвестиции намаляха 10 пъти или 1000% от 2009 година досега, да очакваме висока динамика на растежа и на стандарта на живот. Няма как да се повишава стандартът на живот, след като последните 10 години бяха провалени крупни инвестиционни проекти, които можеха да донесат на България милиарди левове, които да бъдат разпределени и да донесат повишение на жизнения стандарт. Въпросът за болниците – ние сме единствената страна в света, в която болниците са търговски дружества”, заяви Румен Гечев. \r\n„ЕС заема ключова роля в световната икономика и световната политика. Но пред ЕС има много сериозни предизвикателства, основно икономически – нисък икономически растеж, проблеми в Еврозоната, социална поляризация. Необходима е смяна на икономическия модел. Моят опит, почти 30-годишен на преподавател по икономическа политика в УНСС, във Франция, Великобритания, Гърция, публикациите ми и опитът ми като политик ми дават възможност да допринеса за българското представяне”, каза още той Румен Гечев от „БСП за България”.", "date": "2019.05.09", "title": "Европейски избори 2019: Румен Гечев, БСП: Няма как да се повишава стандартът на живот, след като в последните 10 години бяха провалени крупни инвестиционни проекти"}
{"url": "http://www.focus-news.net/news/2019/05/09/2655628/evropeyski-izbori-2019-g-darzhavnite-glavi-na-21-strani-chlenki-na-es-otpravyat-priziv-kam-grazhdanite-da-opredelyat-sas-svoya-glas-na-evropeyskite-izbori-badeshtiya-pat-na-obedinena-evropa.html", "text": "В навечерието на изборите за национални представители в Европейския парламент 21 държавни глави на страни-членки на ЕС отправят призив към европейските граждани да определят със своя глас на вота бъдещия път на Европейския съюз. Това съобщиха от  прессекретариата на държавния глава . \r\nВ декларацията, подписана от държавните глави на България, Чехия, Германия, Естония, Ирландия, Гърция, Франция, Хърватия, Италия, Република Кипър, Латвия, Литва, Унгария, Малта, Австрия, Полша, Португалия, Румъния, Словения, Словакия, Финландия се подчертава значимостта на съхраняването на Европейския съюз, неговата сила и интеграция. \r\nЕвропейската интеграция и единство са от изключително значение и само една силна общност е способна да се изправи пред съвременните предизвикателства, надхвърлящи националните граници. Европа ще се справи успешно с глобалните рискове и ще продължи по пътя на икономическото и социално сближаване и развитие единствено при наличието на равнопоставеност в партньорството и съвместни действия, е позицията на президентите. \r\n„Не можем и не трябва да приемаме мира и свободата, просперитета и благосъстоянието за даденост. Необходимо е всички да останем активно ангажирани с голямата идея за мирна и интегрирана Европа“, се казва още в документа. \r\nДържавните глави посочват, че през последните месеци повече от всякога, Европейският съюз е изправен пред безпрецедентни рискове и отстъпление от интеграционните процеси. В документа се подчертава, че както  европейските граждани, така и държавите-членки имат нужда от силен Европейски съюз, с общи институции, който е готов да възприема критично резултатите от своята дейност и е способен да се реформира. \r\n„Европа се нуждае от оживен политически дебат за най-добрия път напред към бъдещето, използвайки зададената основа в Римската декларация от 25 март 2017 г.“, подчертават президентите. Според тях Съюзът е способен да възприеме широк обхват от мнения и идеи. „Определено, обаче, не трябва да има връщане към Европа, в която държавите вече не са равнопоставени партньори, а опоненти“, се казва още в съвместния призив на европейските държавни ръководители.", "date": "2019.05.09", "title": "Европейски избори 2019 г.: Държавните глави на 21 страни-членки на ЕС отправят призив към гражданите да определят със своя глас на европейските избори бъдещия път на обединена Европа"}
{"url": "http://www.focus-news.net/news/2019/05/09/2655630/evropeyski-izbori-2019-lilyana-pavlova-gerb-chrez-evropeyskite-politiki-i-s-evropeyskite-fondove-da-povishim-standarta-na-zhivot-e-vazmozhna-kauza.html", "text": "Чрез европейските политики и с европейските фондове, да повишим стандарта на живот е възможна кауза. Това каза кандидатът за евродепутат от листата на ГЕРБ и СДС Лиляна Павлова в предаването  „Здравей, България“  по  Нова телевизия . \r\n„Темата за доходите е най-често задаваният въпрос, който ми задават хората в селата и градовете. Това е и темата, която казах – жизненият стандарт. Това е най-наболелият въпрос. Чрез европейските политики и с европейските фондове, да повишим стандарта на живот е възможна кауза, с работни места, които имат висока добавена стойност в индустрията, производството”, заяви Лиляна Павлова. \r\n„Вярвам, че с моя над 20-годишен опит и като експерти, и като политик, именно в европейските политики, европейските фондове и програми имам какво да допринеса, представлявайки България в ЕП, да работим за България, да направим по-добър стандарта за живот в България, да реализираме добри европейски политики, защото Европа за мен е България”, каза още тя.", "date": "2019.05.09", "title": "Европейски избори 2019: Лиляна Павлова, ГЕРБ: Чрез европейските политики и с европейските фондове, да повишим стандарта на живот е възможна кауза"}
{"url": "http://www.focus-news.net/news/2019/05/09/2655618/blagoevgrad-s-podnasyane-na-ventsi-i-tsvetya-na-pl-georgi-izmirliev-makedoncheto-shte-badat-otbelyazani-74-g-ot-pobedata-nad-fashizma.html", "text": "От 11.00 часа ще бъдат положени венци и цветя в знак на признателност по повод 74 г. от победата над фашизма. Церемонията е на пл. „Георги Измирлиев – Македончето“. Това съобщиха от пресцентъра на  Община Благоевград .", "date": "2019.05.09", "title": "Благоевград: С поднасяне на венци и цветя на пл. „Георги Измирлиев – Македончето“ ще бъдат отбелязани 74 г. от победата над фашизма"}
{"url": "http://www.focus-news.net/news/2019/05/09/2655627/evropeyski-izbori-2019-zhecho-stankov-gerb-iskame-da-zapazim-balgarskata-energiyna-sigurnost-chrez-vaglishtnite-tsentrali.html", "text": "Искаме да запазим българската енергийна сигурност чрез въглищните централи. Това каза кандидатът за евродепутат от ГЕРБ Жечо Станков на среща с КНСБ, предаде репортер на  Агенция „Фокус“ . \r\n„Когато говорим за енергетика, на първо място винаги сме поставяли енергийната сигурност. А откакто сме член на ЕС, вече говорим не само за енергийна сигурност на България, но и за европейска енергийна сигурност“, заяви Станков. Той посочи, че енергийната ни сигурност минава през местния добив. „Ние виждаме потенциала на България във въгледобива и ще го запазим. Ние искаме да запазим нашата енергийна сигурност чрез въглищните централи. С колегата Валентин Вълчев неспирно мислим какъв да бъде подходът“, подчерта Станков. Той заяви, че дигитализацията все повече влиза в енергетиката. „Вече говорим за умни мрежи например. И смея да твърдя, че единствената причина ние да препостигнем нашата цел за ВЕИ е, че ги има нашите въглищни централи. Благодарение на тях, се открива балансът да бъде сигурна системата. На местно равнище предприехме краткосрочни и дългосрочни мерки, които са изпълнени - да бъдат подсигурени квотите за ТЕЦ Марица изток-2. А дългосрочните са дългосрочната визия начинът по който нашата държава сама да може да определя енергийния микс“, посочи Станков.  \r\nЦветилена СИМЕОНОВА", "date": "2019.05.09", "title": "Европейски избори 2019: Жечо Станков, ГЕРБ: Искаме да запазим българската енергийна сигурност чрез въглищните централи"}
{"url": "http://www.focus-news.net/news/2019/05/09/2655621/yambol-s-poreditsa-ot-initsiativi-v-grada-shte-bade-otbelyazan-denyat-na-evropa.html", "text": "С поредица от инициативи в града ще бъде отбелязан Денят на Европа. Това съобщиха от пресцентъра на  Община Ямбол . Тържественият ритуал по повод Деня на победата и Деня на Европа ще започне в 10.00 часа със слово на кмета Георги Славов и поднасяне на венци и цветя пред паметник на Георги Дражев и загиналите през войните ямболци. \r\nДевети май ще бъде ден на отворени врати в Културно-информационен център „Безистен“, Регионален исторически музей – Ямбол, Художествена галерия „Жорж Папазов“ и Музея на бойната слава. От 10.00 часа през Безистена ще бъде разположен Информационен щанд, посветен на европейската награда „Ямбол – отлична европейска дестинация за културен туризъм“. В 18.00 часа в Художествена галерия „Жорж Папазов“ ще започне празничният пролетен концерт на вокална група „Пятница 13“, посветен на Деня на Европа и Деня на победата. \r\nПълната програма на честванията е публикувана на сайта на Община Ямбол.", "date": "2019.05.09", "title": "Ямбол: С поредица от инициативи в града ще бъде отбелязан Денят на Европа"}
{"url": "http://www.focus-news.net/news/2019/05/09/2655629/new-europe-es-se-podgotvya-za-zhivota-sled-brekzit-na-sreshtata-v-sibiu.html", "text": "Европейските лидери се срещат в четвъртък в Сибиу, Румъния, за да обсъдят \"стратегическия си дневен ред\" за следващите пет години и живота на ЕС след Брекзит, включително преговори за основните кандидати за важните постове преди изборите за Европейски парламент на 23-26 май, пише електронното издание  New Europe . \r\nРъководителите на ЕС ще се опитат да покажат някакво подобие на единство като част от усилията да избегнат използването на повече дискусионно време за Брекзит и вместо това ще се съсредоточат върху „възвръщане на европейския дневен ред“, според дипломатически източник от ЕС. \r\nНа фона на отсъствието на британския премиер Тереза Мей 27-те лидери ще насочат вниманието си към защитата на обединена Европа. \r\nСрещата на върха в Сибиу ще бъде форум за подготовка на \"нова стратегическа програма за ЕС до 2024 г.\", заяви високопоставен европейски служител, като информира журналистите в Брюксел. \"Трудно е да се обсъди бъдещ стратегически дневен ред, без да се засяга въпросът за обновяването на лидерите на институциите\", добави той. \r\nНеофициалното събиране в Сибиу трябва да положи основите на надпреварата за поста на председателя на Европейската комисия, която ще започне след формирането на Европейския парламент след изборите през май. \r\nИзборът на кандидата принадлежи на Европейския съвет, но така нареченият процес „Водещ кандидат“, както е известен в Брюксел, остава спорен. Френският президент Еманюел Макрон е избрал да не подкрепя метода на водещия кандидат за избор на председател на ЕК, а председателят на Европейския съвет Доналд Туск остава неангажиран, въпреки че се очаква да информира лидерите как възнамерява да организира процеса на назначаване на следващите лидери на институциите на ЕС на форума в Сибиу, според високопоставен представител на ЕС. \r\nИзбирането на председател на ЕК има сложно минало , след като през 2014 г. бяха необходими три срещи на върха и три месеца за вземане на решения относно позициите на ЕС. Както Европейският съвет, така и Европейската комисия заявиха, че на 28 май ще се проведе извънредна среща на високо равнище, за да се обсъдят позициите след резултатите от европейските избори.  Юлиян Марков", "date": "2019.05.09", "title": "New Europe: EС се подготвя за живота след Брекзит на срещата в Сибиу"}
{"url": "http://www.focus-news.net/news/2019/05/09/2655636/varna-ogranichenie-na-skorostta-do-30-kmchas-e-vavedeno-po-pat--2902-panorama-kumanovo-pri-km-11-poradi-neravnosti-na-asfaltovata-nastilka.html", "text": "Скоростно ограничение до 30 км/час е въведено по път III-2902 Панорама — Куманово при км 11 поради неравности на асфалтовата настилка. Това съобщиха за  Радио „Фокус“ – Варна  от Агенция „Пътна инфраструктура“. Очаква се ограничението са отпадне до края на месец май. Ремонтни дейности се извършват по автомагистрала „Хемус“. Движението в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонти. Ограничено е качването и слизането в посока столицата на пътен възел (п.в.) „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Двупосочно в платното за Варна се извършва и движението в участъка п.в. „Повеляново” – п.в. „Слънчево” от км 406 до км 416. Ограничено е качването в посока София от п.в. „Слънчево“ и слизането в посока Слънчево и Тополи на същото място, като движението е пренасочено по път I-2 Русе – Варна. Срокът за приключване на ремонтите в двата участъка е 24 май. Движението в участъка Кранево – Варна при км 83 е ограничено за движение на МПС над 10 тона. Обходният маршрут е през селата Кичево и Оброчище. Пътните настилки на територията на областта са сухи. Времето по Черноморието е предимно облачно. Към момента няма информация за участъци с намалена видимост по пътната мрежа. \r\nБояна АТАНАСОВА", "date": "2019.05.09", "title": "Варна: Ограничение на скоростта до 30 км/час е въведено по път III-2902 Панорама — Куманово при км 11 поради неравности на асфалтовата настилка"}
{"url": "http://www.focus-news.net/news/2019/05/09/2655635/pregled-na-osnovnite-temi-v-burgaskiya-pechat.html", "text": "„На търг горски продават коне, каруци и леки автомобили“ е водещата тема във вестник  „Черноморски фар“ . „Живата сила струва повече от автомобила“ е подзаглавието на статията. Това са конфискувани стоки при залавянето на бракониери при незаконни сечи. Колите са паркирани в различните горски стопанства. „Мъж почина от вирусен хепатит „Е“ е друга новина от първата страница на ежедневника. Този вид не се среша твърде често, а в началото е трудно да се различи от обикновената настинка. Заразяването става по орално-фекален път. „Ръст на болните от морбили, вече 9 заразени в Бургас“ четем още от страниците на вестника. Нови два случая в Несебър и Бургас отчитат епидемиолозите за предходната седмица. „Психодиспансерът иска да инвестира дивидент в компютърна техника“ е друго заглавие в днешния брой. Центърът за психично здраве „Проф. д-р Иван Темков“ иска да не отчислява 50 на сто дивидента за 2018 година на община Бургас, а да го инвестира в компютърна техника. „Наградиха червенокръстци и доброволци“ и „Осветиха бойното знаме на 24-ти пехотен Черноморски полк“ са други заглавия във вестника днес. Темата на деня е: „За първи път показват в Бургас Вълчитръсното златно съкровище“. „Изложбата ще бъде открита в Европейската нощ на музеите“ и „Посетители ще видят как се реставрира музеен експонат и как се вече шевица“ пояснява материалът.", "date": "2019.05.09", "title": "Преглед на основните теми в бургаския печат"}
{"url": "http://www.focus-news.net/news/2019/05/09/2655633/pazardzhik-dvizhenieto-po-patya-panagyurski-kolonii-panagyurishte-ot-66-do-67-km-i-ot-78-do-80-km-se-osashtestvyava-v-edna-lenta-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище от 66 до 67 км и от 78 до 80 км се осъществява в една лента поради ремонт на асфалтовата настилка. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nДвижението по автомагистрала „Тракия“ от 58 до 59 км се осъществява в една лента поради ремонт на асфалтовата настилка. Ограничени за движение са аварийната и активната лента. Движението се осъществява в изпреварващата лента и се регулира с пътни знаци. Движението в участъка от километър 88 до километър 89 в района на пътен възел „Пазарджик“ се осъществява двупосочно в една лента в платното посока София поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. През участъците в ремонт трябва да се преминава със съобразена скорост. \r\nВаня НИКОЛОВА", "date": "2019.05.09", "title": "Пазарджик: Движението по пътя Панагюрски колонии – Панагюрище от 66 до 67 км и от 78 до 80 км се осъществява в една лента поради ремонт"}
{"url": "http://www.focus-news.net/news/2019/05/09/2655637/sliven-v-grada-shte-se-provede-shestvie-na-bezsmarniya-polk.html", "text": "Шествие на Безсмърния полк ще се състои в Сливен. Това съобщи пред  Радио „Фокус“ – Сливен  председателят на Дружеството за приятелство с Русия Марин Кавръков. Ветерани и потомци на загиналите във Втората световна война ще преминат по централната пешеходна зона, за да припомнят, с какво са се преборили нашите предци и какви жертви са дадени в борбата с Хитлеристка Германия. \r\nПроявите за Деня на победата ще започнат в  Градската градина с поднасяне на венци и цветя пред паметните плочи на Братската могила и Паметния знак на ветераните от Сливен и Сливенския край от 10.00 часа. В 10.15 Безсмъртния полк ще потегли от  Градската градина по бул. „Цар Освободител“ и ще премине през  пл. „Хаджи Димитър“. Шествието ще приключи в 11.30 часа на  Хамам баир, където ще се състои церемонията по поднасяне на венци и цветя пред Паметника на Съветската армия.", "date": "2019.05.09", "title": "Сливен: В града ще се проведе шествие на Безсмърния полк"}
{"url": "http://www.focus-news.net/news/2019/05/09/2655632/d-r-atanas-kambitov-kmet-na-blagoevgrad-9-may-olitsetvoryava-sila-edinstvo-i-uspeh.html", "text": "9 май олицетворява сила, единство и успех. Това казва кметът на Благоевград д-р Атанас Камбитов в поздравителен адрес по повод Деня на Европа, съобщиха от пресцентъра на  Община Благоевград . В поздравлението на кмета Камбитов се посочва още: „Скъпи съграждани, Днес отбелязваме Деня на Европа и Деня на победата. 9 май олицетворява сила, единство, успех! Ден, посветен на онези,които дадоха живота си във войната! Ден, посветен на мира и обединението в Европа. Дата, на която говорим и подкрепяме европейската интеграция. Нека всеки ден се опитваме да насърчаваме разбирателство и единство между народите! Нека всеки ден бъдем по-добри, по- смирени, по- обединени европейци! Честит празник!“", "date": "2019.05.09", "title": "Д-р Атанас Камбитов, кмет на Благоевград: 9 май олицетворява сила, единство и успех"}
{"url": "http://www.focus-news.net/news/2019/05/09/2655638/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-may.html", "text": "„Софийска вода” временно ще прекъсне водоснабдяването в някои части на столицата на 10 май. Това съобщиха от пресцентъра на  дружеството . \r\nВъв връзка с монтаж на спирателен кран на пазар „Пътеките“ в жк. „Младост“ 1А се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Кръстьо Раковски“ от ул. „Д-р София Аврамова“ до ул. „Анна Ахматова“; бл. 550, ул. „Кръстьо Раковски“ № 2, 4, 6, 8, 10, 12, бул. „Ал. Малинов“ № 31, бл. 549, бл. 552, пазар \"Пътеките\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 552. \r\nВъв връзка с изпълнение на инвестиционен проект за подмяна на уличен водопровод на ул. „Беравица“ в жк. „Люлин“ 9 се налага спиране на водоподаването от 09.00 до 21.00 часа на клиентите на „Софийска вода”, живеещи в: Блок 983 от вх. А до вх. Г включително; Блок 984 от вх. А до вх. Г включително; Блок 986 от вх. А до вх. Г включително; ул. „Крим“ в участъка от бул. „Луи Пастьор“ до ул. „Балатон“; ул. „Илия Цанов“ №2-2а, ул.„Беравица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крим“ ъгъла с ул. „Балатон“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.09", "title": "„Софийска вода” временно ще прекъсне водоснабдяването в някои части на столицата на 10 май"}
{"url": "http://www.focus-news.net/news/2019/05/09/2655640/evropeyski-izbori-2019-g-dimitar-danchev-balgariya-ima-nuzhda-ot-istinski-balgari-koito-da-zashtitavat-natsionalniya-interes.html", "text": "„Нямаме нужда от брюкселски чиновници. България има нужда от повече истински българи, които знаят и могат да защитават националния интерес в Европа. Убеден съм, че БСП ще изпрати там точно такива хора, които ще направят Европа по-социална, по-справедлива, по-обединена, по-сигурна“. Това заяви кандидатът за евродепутат от „БСП за България“ Димитър Данчев в сутрешния блок на БНТ, съобщиха от пресцентъра на  БСП . Според него целта на ЕС е не само да обединява държави, а да обединява и хората в Европа. „Тези избори са важни, защото на карта е заложена възможността след тях да се върне справедливостта в България“, каза още той. \r\nПо повод 9-ти май Данчев обясни, че за него това е денят, в който Европа е била истински обединена – не зад партии и политици, а зад кауза, че след години на тежко разделение може да се създаде съюз, в който всички заедно мирно да живеят по-добре. Той е категоричен, че няма противоречия между Деня на Европа и Деня на победата. „Сега Европа е тежко разделена от неравенства, противоречия, а хората живеят по-бедно. Скандалите, с които е заобиколено нашето общество, показват, че Европа има нужда от промяна. БСП беше първата партия, която направи своята платформа за икономически развита Европа, по-справедлива и Европа на равните възможности, без две, три или повече скорости“, посочи кандидатът за евродепутат.  \r\nДимитър Данчев подчерта, че Европа може да помогне за подобряване на жизнения стандарт в страната и повишаването на доходите. „Ако се обединим около определянето на един стандарт за минималната работна заплата и пенсия. Ако целим привличането на повече инвестиции в България, създаването на повече работни места, това може да се случи“, категоричен е той. По неговите думи Европа може да помогне на младите хора и децата. „Ако нашите представители в ЕС се преборят за младежката гаранция, за младежкия план за образование и работа, за увеличаване на средствата по програми, които доказано работят, като „Еразъм+“, която дава възможност за образование, квалификация и преквалификация на младите хора. Въвеждането на младежкия културен чек, който дава възможност на младите хора да посещават културни събития, тогава Европа може да помогне на децата и младежите“, уточни Данчев.  \r\n„За да се създават нови работни места, са необходими целенасочени инвестиции“, каза още кандидатът за евродепутат. Според него е необходима активна роля на държавата в този процес, както и активна роля на представители ни в ЕП при определяне на бюджета и разпределяне на средствата за преодоляване на тези дълбоки неравенства. „Държавата липсва, където е необходимо и не всички са равни пред закона. Хората с апартаменти, асансьори, с къщи за тъщи, са по-равни от другите“, коментира Димитър Данчев.", "date": "2019.05.09", "title": "Европейски избори 2019 г.: Димитър Данчев: България има нужда от истински българи, които да защитават националния интерес"}
{"url": "http://www.focus-news.net/news/2019/05/09/2655641/burgas-stroitelna-tehnika-e-zasegnata-pri-pozhar-v-rayona-na-mestnostta-kapcheto-po-patya-za-k-s-meden-rudnik.html", "text": "Строителна техника е засегната при пожар в района на местността Капчето по пътя за к-с „Меден рудник“. Това съобщиха от  ОДМВР - Бургас . Огънят е засегнал малък и голям валяк. Пожарът е възникнал при инцидент в района на местността Капчето по пътя за к-с „Меден рудник“. Съобщението е получено на 9 май около 05.20 часа в Четвърто районно управление – Бургас. Строителната техника е собственост на частна фирма, осъществяваща ремонтни дейности в пътната отсечка. От пожара малкият валяк е напълно унищожен, а са нанесени материални щети по големия валяк. Причините за инцидента, както и стойността на нанесените щети са в процес на изясняване. Работата по случая продължава от служители на Четвърто районно управление – Бургас.", "date": "2019.05.09", "title": "Бургас: Строителна техника е засегната при пожар в района на местността Капчето по пътя за к-с „Меден рудник“"}
{"url": "http://www.focus-news.net/news/2019/05/09/2655643/kardzhali-izlozhba-ot-194-detski-risunki-uchastvali-v-petiya-konkurs-rodopski-bagri-shte-bade-predstavena-v-obshtinski-detski-kompleks.html", "text": "Изложба от 194 детски рисунки, участвали в Петия конкурс „Родопски багри“, се открива в Общински детски комплекс. Това каза за   Радио Фокус   Златка Пеньова, директор на Общински детски комплекс - Кърджали. Експозицията от творби на учениците от района всяка година се прави в чест и памет на кърджалийския художник и почетен гражданин на града Джемал Емурлов-Джими. Тази година събитието ще започне в 15.00 часа в ОДК. Конкурсът се организира от общината, Районният училищен инспекторат, Общинският детски комплекс и училище \"Владимир Димитров - Майстора\". Участниците са от 19 училища и 10 населени места от Област Кърджали. Журито се състои от художниците Емил Пенчев, Пенка Атанасова и Десислава Емилиянова, които ще обявят кои са най-добрите рисунки, като отличените участниците от три възрастови групи ще получат награди за  І, ІІ, ІІІ място за всяка възрастова група, и ще бъдат дадени шест специални награди.  \r\nДарина ДЕЕНИЧИНА", "date": "2019.05.09", "title": "Кърджали: Изложба от 194 детски рисунки, участвали в Петия конкурс „Родопски багри“, ще бъде представена в Общински детски комплекс"}
{"url": "http://www.focus-news.net/news/2019/05/09/2655642/pregled-na-osnovnite-temi-vav-varnenskiya-pechat.html", "text": "„Отбелязваме Деня на Европа и годишнина от победата над хитлерофашизма\" е водещото заглавие на вестник  „Черно море“ . Във Варна за поредна година ще се отбележи 9 май – Ден на Европа и Ден на победата над хитлерофашизма. Преди 74 г. се слага край на Втората световна война, в която съюзниците принуждават Германия. „БЧК – Варна, раздаде над 200 т храни на 13 000 социално слаби“, съобщава вестникът. От началото на годината БЧК – Варна, раздаде над 200 т храни на близо 13 000 социално слаби от областта. Продуктите са по линия на европрограма. Всички тези храни преминаха през ръцете на нашите доброволци и активисти. Това съобщи председателят на областната червенокръстка организация Илия Раев на тържество за 8 май – Световен ден на Червения кръст и Червения полумесец. На него бяха наградени активисти и партньори на организацията. Сред официалните гости бе Варненският и Великопреславски митрополит Йоан, който поднесе приветствие от името на БПЦ. „Ултрамаратон по европейски коридор номер 8 стартира от Варна“ е друг акцент в броя. ултрамаратонецът Красимир Георгиев стартира от Варна поредно голямо предизвикателство – бягане на 1300 километра по трасето на европейски коридор номер 8. Той ще премине през 18 града за 15 дни, като на 25 май трябва да финишира в Албания. С него се движи екип от физиотерапевт, фотографи, оператори и готвач. Предизвикателството Corridor8 се провежда под мотото „Свързаност“ и цели освен да обедини активните хора от България, Северна Македония и Албания, да насърчи развитието на инфраструктурните връзки, спорта, туризма и бизнеса между трите държави. „Учени от БАН представиха във Варна оръжия от ХХII век“ е заглавие от трета страница. Учени от БАН в Института по металознание, съоръжения и технологии предлагат разработка, която може да заглуши подводните комуникации. Това стана ясно във Варна, а новината за уникалното устройство съобщи акад. Стефан Воденичаров. Системата дава възможност да бъдат спрени комуникациите на дроновете, които действат под вода. Акад. Воденичаров обясни, че патентът у нас вече е направен, остава защитата му пред международните институции. „С разнообразие и много звезди идва 27-ият МТФ „Варненско лято“, съобщава изданието. „Преливащи се театрални реалности“ е мотото на тазгодишното 27-о издание на Международния театрален фестивал „Варненско лято“. Това обяви на среща с журналисти Николай Йорданов, директор на фондация ВИАФЕСТ. Това със сигурност означава много и различни формати и творци, преплетени от желанието да осигурят нужното разнообразие, което публиката е свикнала да очаква. В центъра на вниманието ще видим творчеството на Йордан Радичков и не случайно откриването на фестивала на 1 юни е с неговия „Опит за летене“ на Народния театър „Иван Вазов“. „Творби на 14 художници подредиха в Галерия 8“, пише още вестникът. Творби на автори, излагали в Галерия 8 и преселили се в по-добрия свят, показва галерията. Изложбата от живопис, рисунка и графика носи името „Спомен за …“. Всеки един от четиринадесетте художници е представен с по една творба. Рисунката на Г. Баев и живописта на Рая Георгиева се показват за първи път.", "date": "2019.05.09", "title": "Преглед на основните теми във варненския печат"}
{"url": "http://www.focus-news.net/news/2019/05/09/2655645/mvr-15-dushi-sa-postradali-pri-katastrofi-v-stranata-prez-izminaloto-denonoshtie.html", "text": "15 души са пострадали при 11 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 3 тежки и 45 леки инциденти, при които са ранени 4 души. От началото на годината са станали 1848 инциденти на пътя, при които са 153 загинали души, а 2344 са ранени. Данните за 2019 г. са динамични и не са окончателни. При сравнение с реалните данни за загиналите (163) през същия период на 2018 г. се отчитат 10 (десет) по-малко загинали участници в движението по пътищата през 2019 г.", "date": "2019.05.09", "title": "МВР: 15 души са пострадали при катастрофи в страната през изминалото денонощие"}
{"url": "http://www.focus-news.net/news/2019/05/09/2655646/evropeyski-izbori-2019-g-emil-radev-sas-zakonodatelni-promeni-v-ep-se-protivopostavih-na-nasilstvenite-osinovyavaniya-na-balgarcheta-v-chuzhbina.html", "text": "\"Противопоставих се на насилствените осиновявания на българчета в чужбина, като заедно с колеги от Европейския парламент внесох промени в регламента Брюксел 2А. Измененията задължават при подобни случаи детето да се дава за отглеждане на неговите биологични роднини, а не да се откъсва от своята културна и социална среда\". Това заяви Емил Радев, настоящ евродепутат и кандидат за член на ЕП от листата на ГЕРБ, на провелата се среща с представители на читалищата и работещите в сферата на образованието от район „Красна поляна” в София, съобщиха от пресцентъра на  ПП ГЕРБ .  \r\n„През последните няколко години в Европа има сериозен проблем с насилственото осиновяване на деца от Източна Европа, в това число и България. Изключително смущаващ е фактът, че само за година във Великобритания са отнети без съгласието на родителите и дадени за осиновяване на британски двойки над 5000 деца. Близо 90% от потърпевшите са от страни от Източна Европа”, обясни Радев и припомни    \r\nистория на малката Меган - българче, насилствено дадено на английско семейство, въпреки желанието на неговата баба да поеме отглеждането на детето. “Тази порочна практика съществува не само във Великобритания, но и в скандинавските държави и по-конкретно в Норвегия. Като адвокат, който се е натъквал в практиката си на всякакви тежки лични казуси, знам, че няма нищо по-важно от защитата на интересите на децата. В ЕС има повече от 16 млн. семейства, в които родителите са с различна националност, а случаите на международни отвличания от единия родител надхвърлят 1800 годишно. Затова се постарах да допринеса в работата си и за сътрудничеството и обмена на информация между съдилищата и социалните служби на държавите-членки”, изтъкна Емил Радев.  \r\nСред другите засегнати теми по време на срещата бяха борбата с двойните стандарти в Европа и извоюваната от Емил Радев и колегата му Андрей Новаков нова европейска програма с бюджет от 1,3 млн. евро, която да сложи край на нелоялните търговски практики. Радев акцентира и върху промените, приети по негово предложение в последните работни дни на ЕП, които веднъж завинаги ще сложат край на “вечните длъжници” в България. Той открои и отпадането на необходимостта от легализация и поставяне на апостил за редица официални документи в ЕС. “Моята цел е след две години, когато преразглеждаме законодателството, в обхвата на регламента да попаднат още и дипломите, удостоверенията за квалификационна степен, правния статут на предприятията и др.”, допълни Радев по време на срещата, на която присъстваха и кметът на район „Красна поляна” Иван Чакъров, и общинските съветници Таня Георгиева и Ботьо Ботев. \r\nЕвродепутатът, който е дългогодишен посланик на библиотеките в ЕП, съдейства читалищата в района да  получат за библиотеките си енциклопедията „България в Балканските войни”. Изданието включва систематични сведения за Балканските войни, както и исторически данни и факти за усилията на българската държава да отхвърли веригите на Берлинския договор от 1878 г.", "date": "2019.05.09", "title": "Европейски избори 2019 г.: Емил Радев: Със законодателни промени в ЕП се противопоставих на насилствените осиновявания на българчета в чужбина"}
{"url": "http://www.focus-news.net/news/2019/05/09/2655634/veliko-tarnovo-s-parad-na-znamenata-na-stranite-chlenki-na-evropeyskiya-sayuz-v-grada-shte-zapochne-praznichnata-programa-po-sluchay-denya-na-evropa.html", "text": "С парад на знамената на страните-членки на Европейския съюз ще започне празничната програма по случай Деня на Европа – 9 май във Велико Търново, съобщиха от пресцентъра на  Общината . Шествието ще тръгне от 10.10 часа от Студентски стол №2 и ще стигне до сградата на Община Велико Търново. В него участие ще вземат Духовият оркестър при СУ „Емилиян Станев“, знаменна група от ПГТ „Д-р Васил Берон”, мажоретки от ДГ „Соня“, деца от детските градини на Велико Търново.  \r\nОт 10.30 часа пред сградата на Община Велико Търново ще се състои празничен ритуал за издигане на знамената на Р България, Европейския съюз и Велико Търново от ученици на ОУ „Бачо Киро”. Стихотворение „Денят на Европа“ ще изпълни Майкъл Йорданов Калбанов от ДГ „Слънчев дом”.  \r\nКметът на Община Велико Търново инж. Даниел Панов и ученици от 12-и клас при ПМГ „Васил Друмев“ Таня Сейкова и Алекс Божинов  ще отправят приветствие към гражданите, а мажоретният състав при ДГ „Соня“ ще зарадват присъстващите със свои изпълнения. \r\nОт 11.00 часа в парк „Марно поле“ ще се състои Европейски детски празник. Празният ден ще завърши в Европейската инициатива „Нощ на литературата“ в  клуб „Мелон“, клуб „7“ и на откритата сцена „Арт лято“ до ХГ „Борис Денев“.   \r\nОт 21.00 часа на площад „Цар Асен І“ всички жители и гости на града ще имат възможност да наблюдават Аудио-визуален спектакъл „Царевград Търнов – звук и светлина“.   \r\nОрганизатори на тържествата са Община Велико Търново и Европейски информационен център „Европа директно”.", "date": "2019.05.09", "title": "Велико Търново: С парад на знамената на страните-членки на Европейския съюз в града ще започне празничната програма по случай Деня на Европа"}
{"url": "http://www.focus-news.net/news/2019/05/09/2655647/api-do-1800-chasa-dvizhenieto-ot-km-46-do-47-na-am-trakiya-v-posoka-burgas-shte-se-osashtestvyava-v-aktivnata-lenta-poradi-remontni-deynosti.html", "text": "До 18.00 часа движението от км 46 до 47 на АМ \"Тракия\" в посока Бургас ще се осъществява в активната лента поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.05.09", "title": "АПИ: До 18.00 часа движението от км 46 до 47 на АМ \"Тракия\" в посока Бургас ще се осъществява в активната лента поради ремонтни дейности"}
{"url": "http://www.focus-news.net/news/2019/05/09/2655649/vidin-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Натоварен е трафикът по главен път Е-79 в посока ГКПП \"Дунав мост 2\", пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. Натоварен е и участъкът между Дунавци и Видин. От граничния пункт съобщиха, че работят всички гишета. На другите два гранични пункта в областта – \"Връшка чука\" и \"Брегово\", трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.05.09", "title": "Видин: Натоварен е трафикът по главен път Е-79 в посока ГКПП \"Дунав мост 2\""}
{"url": "http://www.focus-news.net/news/2019/05/09/2655639/prezidentat-rumen-radev-polozhi-venets-pred-pametnika-na-neznayniya-voin-v-stolitsata-po-povod-po-74-godini-ot-kraya-na-vtorata-svetovna-voyna.html", "text": "Президентът и върховен главнокомандващ на Въоръжените сили Румен Радев положи венец пред Паметника на Незнайния войн в столицата по повод 74 години от края на Втората световна война, предаде репортер на  Агенция „Фокус“ . В церемонията взеха участие вицепремиерът и министър на отбраната Красимир Каракачанов, президентът на България в периода 2002 – 2012г. Георги Първанов, лидерът на БСП Корнелия Нинова, лидерът на АБВ Румен Петков, лидерът на БСП-София Калоян Паргов, зам.-председателят на АБВ Любомира Ганчева, председателят на АБВ- Младежи Пламена Заячка, депутати, общински представители, български ветерани и представители на военно-патриотични съюзи и организации и граждани.  „Фокус“ припомня : В нощта на 8 срещу 9 май 1945 г. в източното берлинско предградие Карлхорст се състои официалната церемония по подписването на акта за безусловна капитулация на нацистка Германия. Това е краят на Втората световна война в Европа. Новината за капитулацията на Германия обикаля като светкавица целия свят. В СССР тя е посрещната с особено грандиозно ликуване. Милиони хора излизат по улиците на градовете и селата в цялата страна. Москва отбелязва този ден с грандиозен салют. 9 май се отбелязва като Ден на Победата на руския и останалите съветски народи над нацистка Германия във Втората световна война, в съюз с Великобритания и САЩ. \r\nИрина ИВАНОВА", "date": "2019.05.09", "title": "Президентът Румен Радев положи венец пред Паметника на Незнайния воин в столицата по повод по 74 години от края на Втората световна война"}
{"url": "http://www.focus-news.net/news/2019/05/09/2655631/plovdiv-s-podnasyane-na-tsvetya-pred-pametnika-na-zaginalite-v-otechestvenata-voyna-v-asenovgrad-shte-bade-otbelyazan-denyat-na-pobedata-nad-hitlerofashizma.html", "text": "С поднасяне на цветя пред паметника на загиналите в Отечествената война Асеновград ще отбележи Деня на победата над хитлерофашизма и Деня на Европа. Това съобщиха за  Радио „Фокус“ – Пловдив  от отдел „Връзки с обществеността“ на Общината. Церемонията по поднасяне на цветя ще се състои в Поделение 24490 в 10.00 часа с участието на Община Асеновград, Военно формирование – Асеновград, Съюз на офицерите и сержантите от запаса и Съюз на ветераните от войните и военноинвалидите. В 17.30 часа в Градската библиотека ще се състои празничнa програма на Национално движение „Русофили” и Община Асеновград, а в 18.30 часа на пл. „Акад. Николай Хайтов“ ще започне концерт-спектакъл „За мирна Европа” с участието на танцови формации от общината.", "date": "2019.05.09", "title": "Пловдив: С поднасяне на цветя пред паметника на загиналите в Отечествената война в Асеновград ще бъде отбелязан Денят на победата над хитлерофашизма"}
{"url": "http://www.focus-news.net/news/2019/05/09/2655651/evropeyski-izbori-2019-georgi-harizanov-politicheski-analizator-otsastvieto-na-bsp-ot-parlamenta-ne-nosi-pozitivite-koito-tryabvashe-da-y-donese.html", "text": "Отсъствието на БСП от парламента не носи позитивите, които трябваше да й донесе. Това каза за сутрешния блок  „Добро утро, България“  на  Радио „Фокус“  политическият анализатор Георги Харизанов. По думите му липсата на левицата в Народното събрание трябваше да предизвика парламентарна криза, невъзможност за свикване на кворум и провеждане на заседания, поставяйки една голяма въпросителна, дали тази политическа конструкция е легитимна. „Нищо от това не се случи. Някак си свикнахме социалистите да не са в парламента и те много не липсват някому. Във времето напред слабостта на този ход тепърва ще лъска – той беше добър в момента, в който се случи, но когато се видя, че отсъствието на социалистите не може да предизвика парламентарна криза, хората свикнаха тях да ги няма. Така не се печелят избори.  Харизанов обясни, че чисто политическият и предизборен прочит на отсъствието на БСП от парламента не изчерпва темата докрай. „Неуважението към парламентарната институция, към избирателите, които са гласували за теб, очаквайки да направиш живота им по-добър, прави все по-голямо впечатление. Политиците много бързо забравят, че това им е основната мисия – с работата на парламента и гласуванията да правят живота на хората, които са гласували за тях“, допълни още политическият анализатор.  \r\nЙоланда ПЕЛОВА", "date": "2019.05.09", "title": "Европейски избори 2019: Георги Харизанов, политически анализатор: Отсъствието на БСП от парламента не носи позитивите, които трябваше да й донесе"}
{"url": "http://www.focus-news.net/news/2019/05/09/2655648/evropeyski-izbori-2019-g-kandidati-za-evrodeputati-ot-listata-na-gerb-i-sds-shte-se-sreshtnat-s-zhiteli-v-nyakolko-rayona-na-sofiya.html", "text": "Водачът на листата на ГЕРБ и СДС Мария Габриел ще посети фирма за производство на метални профили и конструкции в Кремиковци. Това съобщиха от пресцентъра на  ПП ГЕРБ . Срещата ще се състои между 10.30 и 11.00 часа. \r\nПо-късно кандидатите за евродепутати Мария Габриел, Андрей Ковачев, Ева Майдел и Лиляна Павлова ще  участват в кръгла маса на тема \"Европейски ценности\", по покана на Петя Петкова, НБУ, представяне на книгата \"Европейските ценности. Новата констелация\". Събитието е от 11.30 - 12.30 в Народно събрание. \r\nКандидатът за евродепутат Лиляна Павлова ще присъства на курбан по повод Летния Никулден. Той ще се състои в църква \"Свети Николай\" в село Казичене от 13.00 часа. \r\nКандидатът за евродепутат Ева Майдел ще проведе среща с бизнеса от район \"Овча Купел\". Майдел ще се посети фирми в района между 13.30 и 16.30 часа. \r\nКандидатът за евродепутат Ивелина Василева ще присъства на курбан по повод Летния Никулден. Той ще се състои в църквата в село Герман от 13.00 часа. \r\nМария Габриел ще посети Женския пазар в район „Възраждане“. Тя ще се срещне с работещите там и граждани между 14.30 - 15.30 часа. \r\nКандидатите за евродепутати Андрей Ковачев и Ивелина Василева ще участват в инициатива на МГЕРБ. Тя ще се състои на бул. \"Витоша\" и ул. \"Патриарх Евтимий\" от 17.00 часа. \r\nКандидатът за евродепутат Ивелина Василева ще вземе участие в кръгла маса на тема \"Разговор за Европа\". Събитието е от 18.00 часа в зала „Тера“ в жк. \"Младост\". \r\nКандидатът за евродепутат Андрей Ковачев ще присъства на събитие по повод Деня на Европа в район \"Сердика\". Събитието е от 17.45 часа в кв. \"Банишора\", градинка \"Майчин дом\". \r\nКандидатът за евродепутат Андрей Новаков  ще участва в среща с бизнеса от район \"Слатина\"- Срещата е на тема „Европейски хоризонти пред българския бизнес\". Тя ще се състои от 18.00 часа на ул. \"Слатинска река\" 60, до ресторант \"Слатина\".", "date": "2019.05.09", "title": "Европейски избори 2019 г.: Кандидати за евродепутати от листата на ГЕРБ и СДС ще се срещнат с жители в няколко района на София"}
{"url": "http://www.focus-news.net/news/2019/05/09/2655654/pss-dobri-sa-usloviyata-za-turizam-v-planinite-no-v-sledobednite-chasove-se-ochakvat-valezhi-i-gramotevitsi.html", "text": "Добри са условията за туризъм в планините, но в следобедните часове се очакват валежи и гръмотевици. Това съобщиха за  Агенция „Фокус“  от  Планинската спасителна служба (ПСС) към БЧК . Сутрешните температури варират от 0 до мунус 3 градуса за връх Ботев. Съоръженията в курортите не работят. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.09", "title": "ПСС: Добри са условията за туризъм в планините, но в следобедните часове се очакват валежи и гръмотевици"}
{"url": "http://www.focus-news.net/news/2019/05/09/2655652/", "text": "9 май е преди всичко празник на мира, тържество на обединението на европейските народи в името на това никога повече да няма войни на континента. Това каза за сутрешния блок  „Добро утро, България“  на  Радио „Фокус“  ръководителят на представителството на ЕК у нас Огнян Златев. Той допълни, че България вече 12 години, членувайки в ЕС, е успяла многократно да докаже, че следва общочовешките принципи на съюза. „Не трябва да забравяме, че 9 май е преди всичко празник на мира. Това е тържество на обединяването на европейските народи в името на това никога повече да няма войни на континента. Затова не виждам дали има смисъл да търсим разделението, а по-скоро действително да се фокусираме върху това, че говорим за празник на мира. Особено в днешно време обединителни теми са особено важни, защото живеем в свят, който непрекъснато е изправен пред нови външни заплахи, насочени именно към това да разклатят нашето единство“, заяви Огнян Златев. Той припомни, че в началото на май ЕС е чествал 15-та годишнина от най-голямото разширяване с приемането на 10 нови държави – членки. „Това е винаги време за равносметка. Тази година денят съвпада и с изключително важната среща за бъдещето на Европа, която ще се проведе днес в румънския град Сибиу“, допълни Огнян Златев. \r\nЙоланда ПЕЛОВА", "date": "2019.05.09", "title": "Огнян Златев, ЕК: 9 май е преди всичко празник на мира, тържество на обединението на европейските народи в името на това никога повече да няма войни на континента"}
{"url": "http://www.focus-news.net/news/2019/05/09/2655656/hungary-today-viktor-orban-ottegli-podkrepata-si-za-manfred-veber.html", "text": "На съвместна пресконференция, проведена в понеделник със вицеканцлера на Австрия Хайнц-Кристиан Страхе, премиерът Виктор Орбан обяви, че \"унгарското правителство и неговия лидер\" вече няма да подкрепят Манфред Вебер. Изявлението на Орбан предизвика силни реакции от страна на политици от ЕНП, пише англоезичното унгарско издание  Hungary Today .  \r\nПричината за оттеглянето на Орбан се основава на тълкуване на коментар, направен от кандидата за президент на ЕНП пред германската телевизия, където Вебер е заявил,  че по-скоро ще се откаже да бъде председател на Европейската комисия, отколкото да спечели поста с помощта на „популистките гласове на Фидес“. В отговора си, повече от месец по-късно, Орбан оттегли подкрепата, заявявайки, че Вебер не желае гласа на Унгария: \"Министър-председател на нация, която е била обидена по този начин, няма да даде подкрепа за кандидатурата на такъв човек.\" \r\nСлед тази реакция много членове на ЕНП очакват от „Фидес“ да напусне европейската политическа партия. \r\nВ понеделник лидерът на християндемократите на канцлера Ангела Меркел, Анегре Крам-Карренбауер, заяви пред Reuters, че цялата ситуация е ясен знак, че Орбан и ЕНП ще се разделят: \r\nС поведението си през последните няколко дни и срещата с италианския вицепремиер Матео Салвини той даде ясен знак, че ще напусне. ЕНП се опита да построи мост към Орбан“, добави тя, „но избра друг маршрут“. \r\nПо-късно говорителят на групата на ЕНП заяви пред Politico: \r\n„Манфред Вебер няма да бъде първият президент на Комисията, избран без гласовете на Fidesz. \" \r\nКоментарът е очевидна препратка към факта, че унгарският премиер не гласува в полза на Жан-Клод Юнкер за поста през 2014 г. \r\nНякои от политиците от ЕНП виждат оттеглянето на подкрепата на Орбан като потвърждение, че ЕНП взе правилното решение за замразяване на членството на „Фидес“.  \r\nСебастиан Курц даде по-умерен отговор на изявлението на Орбан. Австрийският канцлер и председател на Австрийската народна партия Курц заяви пред германската обществена телевизия Deustchlandfunk, че ЕНП вече е избрала да замрази „Фидес“ и че след период от шест месеца ще има разследване на дейността на партията, преди да реши дали тя може да бъде част от партийната група в бъдеще. \r\nВъв вторник, в отговор на думите на Орбан, Манфред Вебер изрази своето съжаление, че \"Унгария отива в грешната посока\" при този премиер. Той подчерта, че „тези, които не вярват в нашите общи ценности, в нашите общи идеали, в идеята за бъдещето на Европа, трябва да напуснат ЕНП”.  Юлиян Марков", "date": "2019.05.09", "title": "Hungary Today: Виктор Орбан оттегли подкрепата си за Манфред Вебер"}
{"url": "http://www.focus-news.net/news/2019/05/09/2655650/smolyan-s-pocheten-karaul-v-grada-shte-badat-otbelyazani-74-godini-ot-kraya-na-vtorata-svetovna-voyna-i-denya-na-evropa.html", "text": "В 11.00 часа на Паметника на загиналите във войните в квартал \"Райково\" в Смолян ще се проведе честване на 74 години от края на Втората световна война и отбелязване на Деня на Европа. Това съобщиха от пресцентъра на  Община Смолян . Пред мемориала ще има почетен караул и ще бъдат поднесени венци в знак на признателност към загиналите.", "date": "2019.05.09", "title": "Смолян: С почетен караул в града ще бъдат отбелязани 74 години от края на Втората световна война и Деня на Европа"}
{"url": "http://www.focus-news.net/news/2019/05/09/2655657/ministar-nikolina-angelkova-shte-predlozhim-v-silistra-da-ima-iznesen-ofis-na-organizatsiyata-za-upravlenie-na-turisticheski-rayon-dunav-i-na-tehnicheskiya-sekretariat-po-dunavskata-strategiya.html", "text": "\"Силистра има огромен потенциал да е водеща дестинация, но за промотирането ѝ е необходима още много работа. За да улесним направеното до момента, ще предложим в града да има изнесен офис на организацията за управление на туристически район „Дунав“, в която влиза областта, както и на Техническия секретариат по Дунавската стратегия, по чиято ос 3 България и Румъния са съкоординатори\". Това заяви в Силистра министърът на туризма Николина Ангелкова на работна среща с представители на местната власт и бизнеса, съобщиха от пресцентъра на  Министерство на туризма . Тя благодари на кмета на Общината д-р Юлиян Найденов за свършеното досега и постигнатите ръстове в реализираните нощувки и приходи от тях през 2018 г. и през първите два месеца на настоящата година. \r\n„Предстои ни още много работа, за да популяризираме огромния туристически потенциал на региона, в който водещо е културно-историческото наследство. Две трети от общината е на територията на археологическия резерват „Дуросторум-Дръстър-Силистра“, тук е една от първите патриаршии у нас, късноантичната римска гробница, уникалният обект на ЮНЕСКО „Сребърна“, припомни министърът. „Силистра неслучайно е част от 8-те културно-исторически дестинации, които министерството създаде  - „Столиците и градовете на българските царе и патриарси“, както и на една от 12-те винено-кулинарни дестинации – „Добруджа и Северно Черноморие“, за да се промотира това богатство. Това дава изключително сериозна заявка туризмът да е движеща сила на местната икономика, да подпомагаме труда на хората и да създава работни места за реализация на младите\", изтъкна министър Ангелкова.  \r\nЗа да улесни работата на бизнеса, Министерството на туризма работи активно за намаляване на административната тежест, което е ключов приоритет. „С промените в Закона за туризма вече отпаднаха 19 вида документи. Днес за обществено обсъждане бяха публикувани и промените в Наредбата за категоризация не местата за настаняване, където се облекчават някои от изискванията. Дава се опция за използване на дигитални и други нови технологични решения, включително за оборудването. Поискахме от МОН професиите екскурзовод и планински водач да са регулирани\", съобщи още министър Ангелкова.     \r\nТя покани участниците в срещата да присъстват на големия форум за инвестициите в туризма, който министерството организира в края на този месец в Слънчев бряг. Вече са потвърдили участие водещи хотелски вериги и туроператори, обхващащи с дейността си над 35 страни, както и ключови инвестиционни фондове. „Министерството стартира и втори етап на Картата за инвестиции в туризма, за да насърчи всички жизнеспособни проекти – както общински, така и частни\", каза още тя. В Слънчев бряг ще присъства и много голям инвестиционен фонд от Китай, а е известно, че Силистра има добри партньорски отношения с тази страна и с Япония, което е голямо предимство.  \r\nМинистър Ангелкова анонсира още, че до края на годината са планирани още двустранни форуми, каквито бяха проведени през последните месеци с предприемачи и регионални ръководители от Русия. „Имаме идея да организираме и кръгла маса с представители на германския пазар в Силистра и сме убедени, че тя ще популяризира възможностите на местния туризъм. Силистра е част и от кампанията на министерството за насърчаване на вътрешния туризъм „Естествено в България“, разчитаме на нейната инициативност и възможности за различни видове туризъм\", заключи министър Ангелкова. \r\nВ срещата участваха също областният управител на Силистра Ивелин Статев и  председателят на Общинския съвет в града д-р Мария Димитрова.", "date": "2019.05.09", "title": "Министър Николина Ангелкова: Ще предложим в Силистра да има изнесен офис на организацията за управление на туристически район „Дунав“ и на Техническия секретариат по Дунавската стратегия"}
{"url": "http://www.focus-news.net/news/2019/05/09/2655653/prezidentat-rumen-radev-nay-golyamoto-postizhenie-na-evropeyskiya-sayuz-e-opazvaneto-na-mira-v-evropa-veche-poveche-ot-sedem-desetiletiya.html", "text": "Най-голямото постижение на Европа, това е Европейският съюз, а най-голямото постижение на Европейския съюз, това е опазването на мира в Европа вече повече от седем десетилетия. Това заяви пред журналисти президентът и върховен главнокомандващ на Въоръжените сили Румен Радев след церемонията тържественото полагане венци пред паметника на Незнайния войн в столицата по повод 74 години от края на Втората световна война, предаде репортер на  Агенция „Фокус“ . „Днес е празник и отбелязваме Деня на победата и Деня на Европа. За да се реализира голямата идея за обединена Европа, нямаше как да стане без победата над хитлерофашизма. За това сме длъжни да уважаваме и почитаме паметта на тези милиони жертви дадени в борбата с нацизма и да не забравяме приноса на България. Хиляди българи загинаха във Втората световна война и днес трябва да почетем тяхната памет и да отдадем момента и на живите в момента български ветерани“, посочи президентът Радев, като подчерта, че те продължават да са пример за родолюбие и отдаденост към отечеството.   \r\nИрина ИВАНОВА", "date": "2019.05.09", "title": "Президентът Румен Радев: Най-голямото постижение на Европейския съюз е опазването на мира в Европа вече повече от седем десетилетия"}
{"url": "http://www.focus-news.net/news/2019/05/09/2655660/pazardzhik-pozhar-e-goryal-v-selskostopanski-postroyki-v-grad-kostandovo.html", "text": "Пожар е нанесъл щети на селскостопански постройки в град Костандово, съобщиха от  ГД „Пожарна безопасност и защита на населението . На 8 май 2019 г. към 13.13 часа в ОЦ към РДПБЗН – Пазарджик е получено съобщение за пожар в две селскостопански постройки в град Костандово. Унищожени са фураж (бали) – 370 бр., масивни складови и спомагателни постройки – 100 кв. м, дърва за огрев – 20 куб. м. Спасени са двете сгради.", "date": "2019.05.09", "title": "Пазарджик: Пожар е горял в селскостопански постройки в град Костандово"}
{"url": "http://www.focus-news.net/news/2019/05/09/2655661/veliko-tarnovo-tp-na-noi-shte-provede-priemna-za-grazhdani-v-svishtov.html", "text": "Териториалното поделение на Националния осигурителен институт – Велико Търново ще проведе приемна за граждани от 10.00 до 13.30 часа в приемната на ТП на НОИ в сградата на Община Свищов с цел консултиране на гражданите при избора на по-благоприятен прогнозен индивидуален коефициент, съобщиха от  ТП на НОИ . Експертен екип от отдел „Пенсии“ ще предоставя на своите бъдещи клиенти услугата „Изчисляване на прогнозна пенсия“. За да бъде извършено изчислението е необходимо да бъдат представени Лична карта, удостоверение за осигурителен доход обраццц УП-2 за период от три последователни години от последните 15 години осигурителен стаж до 1 януари 1997 година по избор и документи, доказващи трудов/осигурителен стаж до 1 януари 1997 година  – трудови книжки, осигурителни книжки, удостоверения, военно-отчетна книжка и други. \r\nОсвен наличието на горепосочените документи гражданите следва устно да заявят колко трудов/осигурителен стаж имат положен до 1 януари 1997 година. След тази датата информацията за осигурителния стаж и доход е служебно известна въз основа на данните по чл. 5, ал. 4 от Кодекса за социално осигуряване. \r\nИзчисленият размер е прогнозен, базира се на информацията, подадена от работодателите в Регистъра на осигурените лица, както и на последния, обявен от НОИ, среден осигурителен доход за страната. Поради ежемесечната промяна на средния осигурителен доход за страната, обявяван от НОИ, както и в случаите, при които е подадена некоректна информация от осигурителите размерът на пенсията при отпускането ѝ няма да съвпада с изчисления прогнозен.", "date": "2019.05.09", "title": "Велико Търново: ТП на НОИ ще проведе приемна за граждани в Свищов"}
{"url": "http://www.focus-news.net/news/2019/05/09/2655662/kyustendil-administrativniyat-sad-v-grada-organizira-den-na-otvorenite-vrati.html", "text": "Административният съд в Кюстендил организира Ден на отворените врати. Това съобщиха за  Радио „Фокус” – Кюстендил  от пресофиса на съдебната институция. Програмата предвижда посещение в открито съдебно заседание на насрочените за деня административни дела.  Гости ще бъдат ученици  от ПМГ „Емануил Иванов“ – Кюстендил и ученици от Основно училище „Проф. Марин Дринов“ – Кюстендил. От 12.00 часа ще се проведе среща на административния ръководител на съдебната институция с граждани и журналисти. Предвидено е и запознаване с вътрешноорганизационната дейност на съда – деловодство, регистратура, зали, правила за посещение и поведение в съдебна зала. Ще се проведе и симулативен административен процес на студенти от Софийски университет „Св. Климент Охридски“ и ученици от 11 и 12 клас на ПМГ „Емануил Иванов“ – Кюстендил с предмет – иск с правно основание. \r\nВенцеслав ИЛЧЕВ", "date": "2019.05.09", "title": "Кюстендил: Административният съд в града организира Ден на отворените врати"}
{"url": "http://www.focus-news.net/news/2019/05/09/2655659/tass-v-10-chasa-zapochva-voenniyat-parad-v-moskva.html", "text": "В 10 часа започва военният парад в Москва, посветен на 74-годишнината от победата над Хитлеристка Германия, предава  TACC . \r\nВ главния парад на Червения площад, който ще започне в 10:00 ч московско време (съвпада с българското), ще вземат участие над 13 хиляди военнослужещи, над 130 единици оборудване и 74 самолета и хеликоптери. Главнокомандващият на сухопътните сили, армейски генерал Олег Салюков, ще командва парада, а министърът на отбраната генерал армия Сергей Шойгу ще приеме строя. \r\nЗрителите на парада на победата в Москва ще видят най-новите танкове Т-14 Армата, противовъздушните ракетни системи С-400, ракетни системи Ярс и транспортни средства. В случай на благоприятни метеорологични условия ще преминат самолети ТУ-160, ТУ-22М3 и ТУ-95МС, фронтови бомбардировачи Су-24СМ и Су-34 и вертолети Ми-28Н, Ка-52, Ми-24 ще летят над Червения площад.  Юлиян Марков", "date": "2019.05.09", "title": "ТАСС: В 10 часа започва военният парад в Москва"}
{"url": "http://www.focus-news.net/news/2019/05/09/2655664/sofiya-v-grada-shte-se-provede-preskonferentsiya-vav-vrazka-s-proekta-za-doizgrazhdane-na-sistemite-za-ranno-preduprezhdenie-i-opovestyavane.html", "text": "В града ще се проведе пресконференция във връзка с проекта за доизграждане на системите за ранно предупреждение и оповестяване. Това съобщиха от пресцентъра на  МВР . Събитието ще се проведе на 10 май от 10.30 часа в конферентната зала на БТА на бул. „Цариградско шосе“ 49.  \r\nНачалната пресконференция е във връзка с проект „Доизграждане на системите за ранно предупреждение и оповестяване на населението и органите за управление за действия при извънредни ситуации, свързани със защитата на европейската критична инфраструктура”.  \r\nПроектът, чиято продължителност е 24 месеца, е на стойност 2 875 025.11 лева. Той се финансира със средства на Фонд „Вътрешна сигурност“.", "date": "2019.05.09", "title": "София: В града ще се проведе пресконференция във връзка с проекта за доизграждане на системите за ранно предупреждение и оповестяване"}
{"url": "http://www.focus-news.net/news/2019/05/09/2655655/predsedatelyat-na-ns-tsveta-karayancheva-neka-zaedno-da-sahranim-ideyata-za-evropa-vaplashtavashta-nadezhdata-za-mir-i-razbiratelstvo.html", "text": "Нека заедно да съхраним идеята за Европа, въплъщаваща надеждата за мир и разбирателство. Това каза председателят на НС Цвета Караянчева в началото на днешното заседание на парламента във връзка с честването на Деня на Европа, предаде репортер на  Агенция „Фокус“ . \r\n„Честит ден на Европа - Европа на свободата, Европа на споделените демократични ценности, Европа на общото бъдеще, Европа, към която винаги са гледали и с която винаги са се равнявали строителите на съвременна България още от първите крачки на страната ни след Освобождението“, заяви Караянчева. „Нека заедно съхраним идеята за Европа, въплъщаваща надеждата за мир и разбирателство и да я запазим жизнена и действена. Нека да заявим своята решимост да продължим да работим за изграждането на Европа като общност на мир и свобода, демокрация и върховенство на закона, взаимно уважение и споделена отговорност, благоденствие, сигурност, толерантност и солидарност. Честит празник”, каза още тя.  \r\nЦветилена СИМЕОНОВА", "date": "2019.05.09", "title": "Председателят на НС Цвета Караянчева: Нека заедно да съхраним идеята за Европа, въплъщаваща надеждата за мир и разбирателство"}
{"url": "http://www.focus-news.net/news/2019/05/09/2655663/prezidentat-rumen-radev-ravnootdalechen-sam-ot-vsichki-partii-no-ne-mislya-che-tryabva-da-se-vodi-predizborna-kampaniya-s-pari-ot-darzhavniya-byudzhet.html", "text": "Аз съм равноотдалечен от всички партии, но не мисля, че трябва да се води предизборна кампания с пари от държавния бюджет. Това каза президентът Румен Радев пред журналисти след церемонията по поставянен а венци и цвета пред паметника на Незнайния воин по повод 74 години от края на Втората световна война, предаде репортер на  Агенция „Фокус“ . \r\nРадев коментира думите на премиера Борисов, който в телевизионно интервю заяви, че очаква президентът да е равно отдалечен от всички партии. „Аз съм равноотдалечен от всички партии и не мисля, че давам някакъв повод изобщо да се мисли в тази насока. По-скоро аз не мисля, че трябва да се води предизборна кампания с пари от държавния бюджет. Както виждате обвиненията към мен са абсолютно несъстоятелни... цитираният Иво Христов, първо напусна президентството и тогава започна да води предизборна кампания, така че нека се поучат и другите“, коментира Радев. \r\nВъв връзка с това, че двама от кабинета му - Елена Йончева и Иво Христов сега са част от листата на БСП за България за европейските избори държавният глава заяви. „Президентството не е феодална институция, всеки е свободен да взема решение. Направете си една справка колко съветници и секретари на предишни президенти още по време на мандатите на тези президенти какви постове после са заемали. Така че това е нещо нормално. И г-жа Йончева напусна Президентството в желанието си да се кандидатира за народен представител. Моите условия са ясни - напуска се Президентството и всеки е способен да се кандидатира за каквото си поиска. Така че тези упреци са абсолютно несъстоятелни, добави той. \r\nДържавният глава каза още, че опитите скандалите да бъдат заглушени с всякакви други мероприятия няма да сполучат, понеже хората вече очакват разнищване на тези скандали и реални действия и противодействие на корупцията. \r\nИрина ИВАНОВА", "date": "2019.05.09", "title": "Президентът Румен Радев: Равноотдалечен съм от всички партии, но не мисля, че трябва да се води предизборна кампания с пари от държавния бюджет"}
{"url": "http://www.focus-news.net/news/2019/05/09/2655668/evropeyski-izbori-2019-kandidatat-za-evrodeputat-ot-gerb-andrey-kovachev-uchastva-v-sreshta-razgovor-za-hrabrostta-i-profesionalizma-na-balgarskite-voini-i-badeshteto-im-kato-chast-ot-nato-i-es.html", "text": "Кандидатът за евродепутат от листата на ГЕРБ и СДС Андрей Ковачев участва в среща-разговор за храбростта и професионализма на българските воини и бъдещето им като част от НАТО и ЕС. Това съобщиха от пресцентъра на  ПП ГЕРБ . В дискусията с представители на военно патриотични организации, офицери от резерва и граждани на район „Искър“ се включи и народният представител от ГЕРБ Валентин Радев. \r\nАндрей Ковачев разясни европейските политики в областта на отбраната и сигурността. „В следващия ЕП, независимо как ще изглежда той, ще има разумни хора и темите, свързани с отбраната и сигурността, ще продължат да са важни“, увери той. Ковачев уточни, че европейските граждани искат физическа и социална сигурност, превенция на тероризма, защита на сигурността на гражданите и гарантиране на националния суверенитет на страните-членки на ЕС. „Всичко, което правим в ЕС и НАТО, е да има силен стълб в Европа,“ допълни Ковачев. На импровизирана анкета с участниците в срещата той попита: „Готови ли сме да дадем повече правомощия на ЕП при решаване на въпросите, свързани със сигурността на страните-членки чрез външната политика на Съюза. Преобладаващата част от присъстващите подкрепиха тезата, че в името на сигурността си е необходимо общата сигурност да бъде с приоритет. \r\n„Държавата започва от отбраната“, посочи Валентин Радев. Той допълни, че работата на правителството е насочена, както към решаването на въпросите, свързани с мобилизацията на българската армия, така и с грижата за хората в отбраната, които са поставени в центъра на управленската програма на ПП ГЕРБ. „Европа е най-ценното нещо, което сме създали. Членството ни в НАТО е гаранцията за сигурността на България. Навсякъде, където съм бил и във всички формати, в които съм участвал на международно ниво - винаги получаваме много висока оценка за работата по отбраната на българската граница като външна на ЕС“, посочи Радев. \r\nС благодарност за провеждането на разговора за храбростта и професионализма на българските воини, председателят на Съюза на военноинвалидите и военнопострадалите Петър Велчев подари на Андрей Ковачев и Валентин Радев икона на Свети Георги Победоносец, трибагреник и символи на Съюза.", "date": "2019.05.09", "title": "Европейски избори 2019: Кандидатът за евродепутат от ГЕРБ Андрей Ковачев участва в среща-разговор за храбростта и професионализма на българските воини и бъдещето им като част от НАТО и ЕС"}
{"url": "http://www.focus-news.net/news/2019/05/09/2655669/balgariya-otpuska-180-000-leva-za-pametnika-kostnitsa-neshkov-vrah-kray-tsaribrod.html", "text": "Споразумение за предоставяне на безвъзмездна финансова помощ между Правителството на Република България и Община Цариброд ще бъде подписано днес от извънредния и пълномощен посланик на България в Сърбия Радко Влайков и кмета на град Цариброд Владица Димитров. Церемонията ще се състои от 11.00 часа в град Цариброд, Република Сърбия. Това съобщиха от пресцентъра на  Министерството на външните работи . \r\nОдобреният за финансиране от българската държава чрез бюджета на Министерството на външните работи проект на Община Цариброд за изграждане на електрифицирана инфраструктура на комплекса „Нешков връх” е на стойност 180 000 лева и се реализира по линия на българската политика за сътрудничество за развитие. Проектът е от изключително значение за местната общност с преобладаващо българско население. Паметникът-костница „Нешков връх” е сред най-значимите културно-исторически паметници в историята на България и Сърбия. В него почиват костите на загиналите българи и сръбски войни в братоубийствената война от 1885 г. \r\nТази година по линия на българската политика за сътрудничество за развитие ще бъдат подпомогнати проекти в 9 държави от Западните Балкани и Източното партньорство, включително и в Сърбия. Общата стойност е близо 3,5 млн. лева. В Сърбия ще бъдат финансирани още проекти в Босилеград, програми за сближаване на сръбското и европейското образование и други. На среща в София през април т.г.  министърът за европейската интеграция на Република Сърбия Ядранка Йоксимович благодари на министъра на външните работи Екатерина Захариева за проектите, които се реализират с подкрепата на България по линия на помощта за развитие, и подчерта тяхната значимост.  \r\nС реализирането на проекта „Нешков връх” ще се подобри инфраструктурата на историческата местност, достъпът до нея и до прилежащия манастирски комплекс „Св. Троица“. Растящият брой туристи – българи, сърби и чужденци, които посещават местността и тежкият, труднодостъпен терен, принуждава още през 2016 г. Община Цариброд да търси варианти за асфалтиране на пътя и изграждане на необходимата инфраструктура за пълноценен достъп. Финансирането на проекта ще насърчи туризма и ще спомогне за по-голямата популяризация на „Нешков връх”. \r\nПървият етап от проекта, който българската държава ще финансира, е изграждането на електрифицирана инфраструктура на комплекса. Планира се и последващо осветяване на паметника, което ще позволи през тъмната част на денонощието той да се вижда от Цариброд и прилежащата околия, както и от България. Във втория етап от проекта е предвидено изграждането на асфалтов път между Цариброд и „Нешков връх”, за което Община Цариброд е осигурила бюджетно финансиране.", "date": "2019.05.09", "title": "България отпуска 180 000 лева за паметника-костница „Нешков връх“ край Цариброд"}
{"url": "http://www.focus-news.net/news/2019/05/09/2655670/evropeyski-izbori-2019-mladezhkoto-obedinenie-v-bsp-shte-bade-domakin-na-edno-ot-nay-mashtabnite-mladezhki-sabitiya-v-evropa.html", "text": "За първи път Младежкото обединение в БСП ще бъде домакин на едно от най-мащабните младежки събития в Европа - летен лагер на младите Европейски социалисти. Това съобщиха от пресцентъра на  БСП . \r\nТова лято младите социалисти ще бъдат домакини на над 800 души от цяла Европа. Николай Бериевски, председател на Младежкото обединение в БСП, коментира, че е изключително щастлив и горд, че именно Младежкото обединение в БСП ще бъде домакин на това мащабно събитие. \r\n„За първи път събитието ще се проведе в България. Това е една изключителна възможност, която ще позволи проблемите на младите хора да бъдат върнати в дневния ред на Европа. Очаква се в лагера да се включат над 800 делегати от над 30 държави. В организацията на мероприятието ще участва и другата българска организация, пълноправен член на Младите европейски социалисти – ЕЛМА”, заяви Бериевски.", "date": "2019.05.09", "title": "Европейски избори 2019: Младежкото обединение в БСП ще бъде домакин на едно от най-мащабните младежки събития в Европа"}
{"url": "http://www.focus-news.net/news/2019/05/09/2655671/api-vremenno-dvizhenieto-po-pat-i-4-p-v-koritna-sevlievo-v-rayona-na-selo-brestnitsa-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-4 п. в. \"Коритна\" - Севлиево в района на село Брестница се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.05.09", "title": "АПИ: Временно движението по път I-4 п. в. \"Коритна\" - Севлиево в района на село Брестница се осъществява в една лента поради пътнотранспортно произшествие"}
{"url": "http://www.focus-news.net/news/2019/05/09/2655673/v-narodnoto-sabranie-shte-bade-predstaven-noviya-sbornik-na-prof-georgi-fotev-evropeyskite-tsennosti-novata-konstelatsiya.html", "text": "В Народното събрание ще бъде представен новия сборник на проф. Георги Фотев „Европейските ценности – новата констелация“. Това съобщиха от пресцентъра на  Народното събрание . Той е базиран на данни от Петата вълна на Европейското изследване на ценностите, по които своите виждания са представили повече от двадесет изтъкнати университетски учени и анализатори.  \r\nНа представянето, което ще бъде в 11.30 часа в Клуба на народния представител, председателят на Народното събрание Цвета Караянчева ще поздрави автора на сборника, който е почетен професор на Нов български университет и директор на Центъра за изучаване на европейските ценности.  \r\nПрез февруари Народното събрание беше домакин на кръгла маса на тема „Има ли криза на европейските ценности?“. На форума парламентаристи, изследователи и авторитетни учени представиха своите мнения и дискутираха данните за България от Петата вълна на Европейското изследване на ценностите.", "date": "2019.05.09", "title": "В Народното събрание ще бъде представен новия сборник на проф. Георги Фотев „Европейските ценности – новата констелация“"}
{"url": "http://www.focus-news.net/news/2019/05/09/2655677/pregled-na-osnovnite-temi-vav-velikotarnovskiya-pechat.html", "text": "„50 000 лв. Харчи Общината заради вандалски прояви“ е заглавие от областния всекидневник  „Янтра Днес” . Над 50 000 лв. Годишно харчи Община Велико Търново, за да поправя щетите от вандалски прояви в парковете, градинските и детските площадки. Вместо да бъдат инвестирани в нови съоръжения на местата за отдих и игра, от местната администрация са принудени да подменят счупените от хулиганите чешми, кошчета, пейки, люлки, катерушки и огради. „Търновци излизат на протест срещу Стратегията за детето“ е друго заглавие от ежедневника. Великотъровци излизат на протест срещу “Стратегията за детето 2019-2030“. Всеки, който желае да се включи, може да го направи на 11 май от 17.30 часа пред паметника „Майка България“. Велико Търново е един от 20-те града, които ще се включат в националния протест. „Румънските власти ни върнаха петима участници в ало измами“ е заглавие от страница четири на ежедневника. „Започва пролетният етап на кампанията “Движи се и победи“ четем на страница девет. На спортната страница на вестник „Янтра Днес“ четем „Ценен успех с 2:0 преди реванша. Първа победа на „Лаута“ в цялата история на „Етър“. \r\n„90-годишен адвокат брани безплатно дома на бедняк в Драгижево, попаднал в имотна клопка“  е заглавие от първа страница на другия областен ежедневник  „Борба“ . „Изхвърлят ме на улицата, оставам без дом. От много години адвокат Йордан Минчев води съдебна битка за мен и не ми взема пари, но засега не успява да се пребори със системата. Взех 3000 лв. да лекувам сина си, който обаче почина от рак. После ги върнах с лихвите – 4200 лева. Кредиторът обаче не ми върна къщата, а я продаде на друг, който сега ме гони“, се ожали 71-годишният Иван Павлов от Драгижево. Сега той работи в дома за стари хора на д-р Румен Рашев в селото като поддръжка и го балгославя всеки ден за това. „Топлофикация“ – Велико Търново, с нов директор“ е друга тема от ежедневника. От началото на миналия месец „Топлофикация“ – Велико Търново, е с нов директор. Новият управител на дружеството инж. Емануил Зъбов е от София и с доста впечатляваща биография. Инж. Емануил Зъбов има богат опит зад гърба си в различни фирми в областта на енергетиката. Завършил е Технически университет – София, със специалност „Ядрена енергетика“, а по-късно е започнал и докторантура в същото учебно заведение. „Шемшево е първото село с велоалеи в региона“, „За близо милион правят пътищата към Леденик и Арбанаси“, „Никюп се побратимява официално с френското село Ондовил“ са други заглавия от страниците на всекидневника. „Виолетовите“ спечелиха първата битка, Дани Младенов вкара гол и предизвика дузпа“, „Младите етърци не се дадоха на лидера в класирането“, „Долнооряховчани взеха дербито, интригата за върха остава“ са заглавията от спортната страница на изданието.", "date": "2019.05.09", "title": "Преглед на основните теми във великотърновския печат"}
{"url": "http://www.focus-news.net/news/2019/05/09/2655676/evropeyski-izbori-2019-g-mariela-modeva-da-varnem-horata-v-tsentara-na-evropeyskite-politiki.html", "text": "Нямаше да имаме Деня на Европа, ако не беше Денят на победата. Това каза по повод Деня на победата над фашизма кандидатът за евродепутат от „БСП за България” проф. Мариела Модева, съобщиха от пресцентъра на  БСП . Тя коментира, че през последните години европейският модел не функционира, но отбеляза че с програмата „Визия за Европа” БСП може да върне Европа на мястото й. „Най-големият проблем е отчуждаването на европейските политики от гражданите. Да върнем хората в центъра на европейските политики- е основа кауза и личен ангажимент”, заяви проф. Модева. Тя посочи, че ако хората не усетят промяна в доходите си и в качеството си на живот, както и на техните близки, няма да се върне вярата, че Европейският съюз има бъдеще и ще продължат стремежите за Европа на две скорости, както и сепаратистките настроения. „Българите не сме второ качество хора. Нашият глас е важен”, отбеляза кандидатът на левицата, като посочи, че причините хората да емигрират е обстановката в страната - че корупцията е решаващ фактор, неприлагането на закона, усложнените условия за младите хора да започнат бизнес, лошото здравеопазване. Тя коментира, че в Испания, където беше на срещи със сънародници, са избрали социалистите заради нуждата от социална държава и конкурентно заплащане. „Левицата може да промени модела, по който сега се развива Европа. Ще се борим за максимален брой места, за да може всички наши идеи и мерки да станат реалност”, заяви още Модева. Тя подчерта, че Европейският културен чек ще даде възможност на младите хора да се докоснат до културата и постиженията на нашата цивилизация. Относно 111-то място на България по свобода на словото, кандидатът за евродепутат от „БСП за България” коментира, че свободата на изразяване е в основата на всички свободи. ”Трябва да въстанем срещу страха, авторитаризма и корупцията”, завърши проф. Мариела Модева .", "date": "2019.05.09", "title": "Европейски избори 2019 г.: Мариела Модева: Да върнем хората в центъра на европейските политики"}
{"url": "http://www.focus-news.net/news/2019/05/09/2655674/politico-v-germaniya-ne-prieha-dobre-otmyanata-na-poseshtenieto-na-maykal-pompeo.html", "text": "\"Трудно е да  оправдаем\", пишеше дневният бюлетин на германския елитен вестник, Süddeutsche Zeitung. Това, което би могло да бъде по-\"потискащо\" е, че това би било първото официално посещение на Помпео в Берлин като държавен секретар, пише изданието, цитирано от европейската редакция на авторитетното издание  Politico . \r\nПричината за отлагането , поне по думите на Помпео, беше Иран, а това само още повече разгневи германците. Берлин продължава да се придържа към илюзията, че Европа може да спаси ядрената сделка с Иран, която САЩ изоставиха преди година, и счита, че американската политика спрямо Техеран е войнствена. \r\nФактът, че Помпео пропусна Берлин, за да се заеме със заплахи  по отношение на Иран от Багдад, само добави обида към раната. \r\nОфициалната реакция на Германия по отношение на отмяната е уравновесена. Зад кулисите официалните лица са обаче бесни пишат от изданието. \r\nТака че, дори посещението на Помпео да не обещаваше да осигури повече от една снимка и някакъв учтив разговор, германците очакваха той да посети страната на фона с усложнените отношения с Русия и президента Владимир Путин, с когото германският канцлер Ангела Меркел се старае да поддържа труднобалансиран диалог . \r\nТова, че Помпео даде да се разбере, че планира да пренасрочи пътуването и посещението в Берлин в близко бъдеще не намалява обидата за Германия, заключава изданието.  Юлиян Марков", "date": "2019.05.09", "title": "Politico: В Германия не приеха добре отмяната на посещението на Майкъл Помпео"}
{"url": "http://www.focus-news.net/news/2019/05/09/2655658/evropeyski-izbori-2019-dzhema-grozdanova-gerb-denyat-na-evropa-e-praznik-na-nasheto-minalo-nastoyashte-i-badeshte.html", "text": "Денят на Европа е празник на нашето минало, настояще и бъдеще. Това каза депутатът от ПГ на ГЕРБ и председател на външна комисия Джема Грозданова, която прочете декларация от името на политическата група по повод 9 май –Ден на Европа, предаде репортер на  Агенция „Фокус“ . „Днес е ден, на който европейските народи решиха да заместят конфронтацията със сътрудничество, а разрухата от военните конфликти с просперитет. Когато бащите-основатели са положили подписите си под статута на Съвета на Европа в Двореца „Сейнт Джеймс“ в Лондон, те са били убедени, че ужасите на Втората Световна Война не трябва да се повтарят. Вярвали са, че мир може да бъде постигнат само със справедливост и ефективно сътрудничество. Те начертаха духовни и морални ценности, върху които се изградиха европейските общества“, заяви Грозданова и посочи, че това наследство е истинският източник на индивидуалната и политическа свобода, както и стремеж за съхраняването на върховенството на закона и демокрацията. \r\n„Парламентарната група на ГЕРБ днес отдава не само почит на бащите-основатели, но също така изразява своята благодарност за това, че те успяха да създадат „Обединена Европа“. България винаги е принадлежала към европейската цивилизация, но това ѝ място не следва да се приема за даденост, както добре знаем от историята ни“, посочи още тя. „ПП ГЕРБ от своето създаване последователно изразява подкрепа за европейско единство. Убедено поддържаме тази политика и днес, като подчертаваме, че България получава в пъти повече от това сътрудничество не само в парични постъпления, но и в подкрепа във всеки един аспект от функционирането на държавата. Ето защо сме загрижени за продължаващото кризисно състояние на Европейския проект, раздиран от вътрешни конфликти и противоречия, както и от външни заплахи и предизвикателства“, посочи Грозданова. \r\nТя заяви, че България следва да поддържа визията за единна Европа, базирана върху християнското културно наследство и традиционните семейни ценности, като стълб на обществото. „Ние не подкрепяме налагането на интересите на „големите“ над „малките“, на „старите“ над „новите“ страни членки. Дошло е времето да се обединим около разбирането, че за Европа съществуват граници при вземането на общи решения. Неизменно, общите решения трябва да са съобразени с необходимостта на страните членки да защитават приоритетно интересите на гражданите, които са призвани да представляват. Обединена Европа, чрез мир и сътрудничество, зачитане на границите между страните, спазване на международното право може да осигури благоденствие на гражданите си, но само като се прилагат еднакви правила за всички. Относно предстоящите  реформи на Европейския съюз бихме искали националните държави да поемат по-голяма отговорност при вземането на решения, въвличайки в този процес гражданското обществото в своите страни. Взетите по този начин решения винаги имат по-голяма подкрепа от избирателите, които  ги приемат като свои“, каза още Грозданова и посочи, че Денят на Европа е празник на нашето минало, настояще и бъдеще. \r\nЦветилена СИМЕОНОВА", "date": "2019.05.09", "title": "Европейски избори 2019: Джема Грозданова, ГЕРБ: Денят на Европа е празник на нашето минало, настояще и бъдеще"}
{"url": "http://www.focus-news.net/news/2019/05/09/2655678/shumen-18-uchenicheski-otbora-se-vklyuchiha-v-shtafetata-za-shumen-koyato-e-chast-ot-programata-za-praznika-na-grada.html", "text": "18 ученически отбора се включиха в щафетата „За Шумен“, предаде репортер на  Радио „Фокус“ - Шумен . В надпреварата участват 3 отбора от 10-и до 11-и клас, 6 отбора от 8-и до 9-и клас и 9 отбора от 5-и до 7-и клас. Старт на щафетата даде кметът на Шумен Любомир Христов. Трасето на спортната проява е от Община Шумен до пл. „България“ по южното платно на бул. „Славянски“. Отборите са смесени - по 4 момчета и 4 момичета, като всеки пост пробягва около 100 м. Всички участници в щафетата бягат с фланелки с лого за Деня на Шумен“. Проявата е част от празничната програма за Деня на Шумен- 11 май. \r\nИвелина ИВАНОВА", "date": "2019.05.09", "title": "Шумен: 18 ученически отбора се включиха в щафетата „За Шумен“, която е част от програмата за празника на града"}
{"url": "http://www.focus-news.net/news/2019/05/09/2655679/sofiya-vremenno-dvizhenieto-ot-km-48-do-km-49-na-am-trakiya-v-posoka-sofiya-se-osashtestvyava-v-aktivnata-lenta-poradi-remontni-deynosti.html", "text": "Временно движението от км 48 до км 49 на АМ „Тракия“ в посока София се осъществява в активната лента поради ремонтни дейности. Това съобщиха от пресцентъра на  Агенция „Пътна инфраструктура“ .", "date": "2019.05.09", "title": "София: Временно движението от км 48 до км 49 на АМ „Тракия“ в посока София се осъществява в активната лента поради ремонтни дейности"}
{"url": "http://www.focus-news.net/news/2019/05/09/2655680/sliven-vremenno-dvizhenieto-pri-km-229-na-am-trakiya-v-posoka-burgas-se-osashtestvyava-v-izprevarvashtata-lenta-poradi-izteglyane-na-avariral-tezhkotovaren-avtomobil.html", "text": "Временно движението при км 229 на АМ „Тракия“ в посока Бургас се осъществява в изпреварващата лента поради изтегляне на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ .", "date": "2019.05.09", "title": "Сливен: Временно движението при км 229 на АМ „Тракия“ в посока Бургас се осъществява в изпреварващата лента поради изтегляне на аварирал тежкотоварен автомобил"}
{"url": "http://www.focus-news.net/news/2019/05/09/2655675/", "text": "Денят на победата и Денят на Европа са свързани безвъзвратно. Това каза за сутрешния блок  „Добро утро, България“  на  Радио „Фокус“  кметът на Община Казанлък Галина Стоянова. „Както трябва да отдаваме уважение и почит на датата 9 май като Ден на победата, така трябва да признаваме и Деня на Европа, защото без тази победа едва ли щеше да има обединена Европа“, заяви Галина Стоянова. По думите и 9 май ще бъде отбелязан с различни инициативи в града. „Дали сме възможност на младите хора да отбележат празника. Тази чест се падна на най-голямото ни училище „Екзарх  Антим І“, което е едно от 30-те училища в България и единственото в област Стара Загора училище - посланик на Европейския парламент. Те ще направят празничен концерт в училището на тема „Избери своето бъдеще“. Предстоят и събития в центъра на града, свързани с информиране на гражданите с брошури и книжки за ЕС, както и празнични народни хора в центъра на Казанлък“, допълни кметът Галина Стоянова. Освен младите хора в отбелязването  на 9 май ще се включи и Общинска библиотека „Искра“, която подготвя изложба „Назад към корените“, добави Галина Стоянова. Денят на Европа ще бъде отбелязан и в галерията в града с концерт на съставите на читалището. „Вечерта ще завърши с гала концерт на една от нашите най-добри балетни формации „Грация“ на тема „Танцът - кръстопът на приятелството“, каза още кметът. Според Галина Стоянова Денят на победата и Денят на Европа са свързани безвъзвратно. \r\nЙоланда ПЕЛОВА", "date": "2019.05.09", "title": "Галина Стоянова, кмет на Казанлък: Денят на победата и Денят на Европа са свързани безвъзвратно"}
{"url": "http://www.focus-news.net/news/2019/05/09/2655682/evropeyski-izbori-2019-andrey-raychev-sotsiolog-dali-26-may-shte-e-denyat-na-proshka-ili-obvinenie-suverenat-shte-se-izkazhe.html", "text": "Дали 26 май ще е Денят на прошка или обвинение – суверенът ще се изкаже. Това каза за сутрешния блок  „Добро утро, България“  на  Радио „Фокус“  социологът Андрей Райчев. По думите му на 27 май ще се намираме в нова политическа ситуация, но не се знае каква ще е. „В решаваща степен изходът зависи от това, колко човека ще гласуват на изборите – ако гласуват два милиона или по-малко, БСП ще спечели от вота, но ако гласуват три милиона, ГЕРБ ще спечели. Това е изключително тънка психологическа и политическа ситуация и Денят на прошка, както казва премиерът Борисов, е 26-ти май. Андрей Райчев обясни, че с отсъствието си от парламента БСП е разчитала, че ДПС или „Воля“ ще се решат да дестабилизират правителството, защото излизането на още една партия от парламента ще го приключи. Социологът обясни, че ДПС със сигурност ще преминат бариерата, но има голяма разлика дали ще са с 300 000 гласа или над 350 000 – тази разлика ще покаже дали е минала раната „Местан“. За ВМРО Андрей Райчев заяви, че Ангел Джамбазки се справя добре, но не използва скрития коз – консервативната част от българските десни избиратели. Ако за 20 дена успее да развие тази тема, ще бъде по-сполучливо за тях“, обобщи той.  \r\nЙоланда ПЕЛОВА", "date": "2019.05.09", "title": "Европейски избори 2019: Андрей Райчев, социолог: Дали 26 май ще е Денят на прошка или обвинение – суверенът ще се изкаже"}
{"url": "http://www.focus-news.net/news/2019/05/09/2655684/sport-balgariya-s-tri-sastezatelki-pri-zhenite-i-s-ansambal-devoyki-na-ep-po-hudozhestvena-gimnastika-v-baku.html", "text": "България ще участва с три състезателки при жените и с ансамбъл девойки на европейското първенство по художествена гимнастика, което ще се проведе от 16 до 19 май в Баку, Азербайджан. При жените за България Боряна Калейн ще играе на обръч, топка и лента, Катрин Тасева - на топка, бухалки и лента и Невяна Владинова на обръч и бухалки. \r\nАнсамбълът девойки ще играят две съчетания - с пет обръча и пет ленти. \r\nСъстезанието при жените за отборна надпревара е и квалификация за Европейското първенство през 2020 година в Киев. Квотата за Европейското не е поименна, а на държавата.", "date": "2019.05.09", "title": "Спорт: България с три състезателки при жените и с ансамбъл девойки на ЕП по художествена гимнастика в Баку"}
{"url": "http://www.focus-news.net/news/2019/05/09/2655683/ministar-krasimir-valchev-dualnata-forma-na-obuchenie-e-vazmozhnost-da-varnem-reputatsiyata-na-uchebnite-zavedeniya.html", "text": "Дуалната форма на обучение е възможност да върнем репутацията на учебните заведения. Това каза министърът на образованието и науката Красимир Вълчев по време на кръгла маса за дуалното и професионалното образование, озаглавена „Знам, мога, богат съм и щастлив“, предаде репортер на  Агенция „Фокус“ . „Последните 30 години бяхме свидетели на мащабни трансформации, които доведоха до продължителен период на икономически затруднения и влошаване на качеството на работните места. Влошена бе репутацията на професионалното образование и се наблюдава намаляване на броят на учениците“, отчете министърът. „Ученето беше с перспектива за включване във висшето образование, а голяма част от родителите и децата не виждаха достатъчно възможности в професионалното образование“, допълни той. По думите ме в момента от период на безработица навлизаме в период на недостиг на работна сила. „Добрите новини са, че външната миграцията намалява. Активирахме всички инструменти на политиката и приемът в професионални гимназии се увеличава“, посочи министър Вълчев, като отчете, че все още не могат да се захранят техническите професионални направления. „Ние трябва да разширим базата от студенти в областта на математика. Най-драматичният недостиг се очертава в техническите професионални направления, свързани с математиката и природни науки“, отбеляза още той. По думите му близо 3000 ученици тази година се обучават в дуална форма и се предвиждат допълнително финансиране за професионалните гимназии, както и за стипендии на обучаващите се в тях.  \r\nВесела АЛЕКСАНДРОВА", "date": "2019.05.09", "title": "Министър Красимир Вълчев: Дуалната форма на обучение е възможност да върнем репутацията на учебните заведения"}
{"url": "http://www.focus-news.net/news/2019/05/09/2655688/veliko-tarnovo-s-11-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 352 см, а температурата на водата 15 градуса. Днес по поречието на Дунав ще е с променлива облачност, която от запад ще се увеличава. Ще духа слаб, в източните райони – до умерен вятър от юг-югозапад. Дневните температури слабо ще се повишат и максималните ще са между 17° и 22°, в Свищов – 20°.", "date": "2019.05.09", "title": "Велико Търново: С 11 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/09/2655672/kyustendil-v-grada-shte-bade-otbelyazan-denyat-na-pobedata.html", "text": "Община В Кюстендил ще бъде отбелязан Деня на победата. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Отбелязването на май ще започне от 11.00 часа на площад „Велбъжд”. Събитието се организира от Община Кюстендил и съюзите на офицерите и сержантите от запаса и резерва и на ветераните от войните. От площад „Велбъжд” ще започне шествие до паметната плоча  на загиналите кюстендилски войни във Втората световна война. Ще бъде произнесено слово за героичните събития и ще бъдат поднесени венци и цветя в памет на загиналите. \r\nВенцеслав ИЛЧЕВ", "date": "2019.05.09", "title": "Кюстендил: В града ще бъде отбелязан Денят на победата"}
{"url": "http://www.focus-news.net/news/2019/05/09/2655689/evropeyski-izbori-2019-ventsislav-totsev-kp-patrioti-za-valeri-simeonov-kogato-izprashtame-predstaviteli-v-evropeyska-institutsiya-e-vazhno-te-da-sablyudavat-balgarskiya-interes.html", "text": "Когато изпращаме представители в европейска институция е важно те да съблюдават българския интерес. Това каза кандидатът за евродепутат от листата на КП „Патриоти за Валери Симеонов“ в предаването  „Тази сутрин“  по  бТВ . \r\n„Могат ли българските проблеми да бъдат решени в Европа? Да, но чрез нас, самите ние можем да решим нашите проблеми. ЕС представлява една съвкупност от много възможности, от които, за голямо съжаление, политическият ни елит не се е възползвал максимално или дори минимално. Важното, когато изпращаме представители в ЕП или в която и да е друга европейска институция е да съблюдават българския интерес, да съблюдават да бъде защитен дребният и среден бизнес, да се защитават правилата, които се прилагат в България, когато се усвояват европейски фондове“, заяви той. \r\nПо думите му ни е необходи защита на националния интерес, както и, разбира се, съблюдаване и спазване на правата, контрол.", "date": "2019.05.09", "title": "Европейски избори 2019: Венцислав Тоцев, КП „Патриоти за Валери Симеонов“: Когато изпращаме представители в европейска институция е важно те да съблюдават българския интерес"}
{"url": "http://www.focus-news.net/news/2019/05/09/2655685/pazardzhik-okrazhniyat-sad-zasedava-po-deloto-sreshtu-kmeta-na-obshtina-septemvri-marin-rachev-obvinen-za-ukrivane-na-danatsi.html", "text": "В Окръжния съд започна съдебното заседание по делото срещу кмета на Община Септември Марин Рачев, предаде репортер на  Радио „Фокус“ - Пазарджик . Делото е образувано по обвинителен акт за укриване на данъци. Съдия Ивета Парпулова обяви края на съдебното следствие и даде ход на делото.  \r\nПрокурорът Паун Савов посочи, че подсъдимият в качеството си на едноличен търговец е избегнал плащане по данъчни задължения в особено големи размери - 118 923 лева. Според прокурора от анализа на събраните доказателства става ясно, че подсъдимият не е имал необходимите резервоари за съхранение на горивата (от чиято продажба, според обвинението, е укривал данъци), което води до извода, че те са продадени без да е издаден счетоводен документ, за да бъде начислен и платен ДДС, а през 2007 година, да бъде деклариран като приход, за което да се начисли и плати необходимият данък, като по този начин е избегнал неговото плащане. В подадените декларации пред НАП е потвърдил неистина, като е декларирал отрицателен финансов резултат - загуба, вместо печалба, която е реализирана от продажбата на тези горива. Според прокурора съществуват противоречия в показанията на подсъдимия, а също и на част от свидетелите. Съдебното заседание продължава с пледоариите на прокурора и адвокатите на Рачев. \r\nВаня НИКОЛОВА", "date": "2019.05.09", "title": "Пазарджик: Окръжният съд  заседава по делото срещу кмета на Община Септември Марин Рачев, обвинен за укриване на данъци"}
{"url": "http://www.focus-news.net/news/2019/05/09/2655690/burgas-teh-shou-za-elektromobili-shte-se-provede-v-park-arena-ozk-ot-17-do-19-may.html", "text": "„Парк Арена ОЗК“ ще бъде домакин на първото издание на EVIZIA тех шоу от 17 до 19 май. Това съобщиха от пресцентъра на Община Бургас . Най-новото електромобилно шоу, организирано от eCars, стартира дебютно на „Парк Арена ОЗК“ със съдействието на Община Бургас и основен партньор Медийна група „Ивент мениджмънт“.  \r\nEVIZIA е динамично тех шоу за електромобили и за първото издание в Бургас са поканени много местни компании, които да научат повече за електрическата мобилност и да тестват подходящи за своя бизнес електромобили. То е отворено за всички, с много електрички от различни марки на разположение за тест драйв, както и всякакви електровозила, които ще бъдат представени около арената, зарядни станции, соларни системи и още.  \r\nДомакинът „Парк Арена ОЗК“ е изключително подходящо съоръжение за такъв вид изложения, с красиво оформен паркинг и чудесна за изложения площ, както и зелени игрища, кафене и всичкото това в добавка към основното – супер плувен басейн с най-модерни системи и впечатляваща сградна архитектура. Пред комплекса също има стационарна безплатна зарядна станция за електромобили. Като един от първите екипи в България, заработил около електричките, eCars участват активно в развитието на електромобилността. Според тях този сектор се развива със супер динамичните темпове през последните 2-3 години. В рамките на този кратък период стана факт удвояването на капацитета на батериите на някои от първите електромобили на пазара, при това без увеличаване на обема. Вече се предлагат и електрички с адекватен пробег (350 - 500 км.) и доста високо ниво на оборудване, като през тази година на пазара идват няколко премиум модела.", "date": "2019.05.09", "title": "Бургас: Тех шоу за електромобили ще се проведе в „Парк Арена ОЗК“ от 17 до 19 май"}
{"url": "http://www.focus-news.net/news/2019/05/09/2655681/s-tarzhestven-ritual-pred-prezidentstvoto-be-izdignato-znameto-na-evropeyskiya-sayuz-po-povod-denya-na-evropa.html", "text": "С тържествен ритуал пред Президентството бе издигнато знамето на Европейския съюз по повод Деня на Европа, предаде репортер на  Агенция „Фокус“ . Изпълнени бяха химните на България и Европейския съюз. Президентът Румен Радев, вицепрезидентът Илияна Йотова, председателят на Народното събрание Цвета Караянчева, вицепремиерът Красимир Каракачанов, лидерът на БСП Корнелия Нинова, Лиляна Павлова, която заемаше поста на министър на Българското председателство на Съвета на ЕС, кметът на София Йорданка Фандъкова, ръководителят на представителството на ЕК у нас Огнян Златев, началникът на отбраната ген. Андрей Боцев, членове на президентската институция, народни представили, жители и гости на страната присъстваха на тържествената церемония по издигане на знамето на Европейския съюз. „Фокус“ припомня : Денят на Европа е празник на Европейския съюз, на единството и мира на стария континент. Отбелязва се на датата, когато френският външен министър Робер Шуман прочита историческата декларация за обединение в Европа. На 9 май 1950 г., 5 години след края на Втората световна война, той призовава за обединяване на френските и западногерманските ресурси и промишленост за производство на въглища и стомана, за да се избегнат бъдещи военни конфликти. „Декларацията на Шуман“ е в основата на Европейската общност за въглища и стомана, предшественик на днешния ЕС.  \r\nРобер Шуман предлага да се създаде наднационална европейска институция, която да отговаря за управлението на отрасъла. Страните, към които той се обръща, доскоро са участвали в унищожителен военен конфликт помежду си. На този ден се поставя началото на обединение на държавите в Европа и поддържането на мирни отношения на Стария континент. „Декларацията на Шуман“ се счита за основата на днешна обединена Европа, за началото на поетия път към общност на споделени ценности и общи интереси.  \r\nПрез 1985 г. ръководителите на страните от Европейския съюз на заседание в Милано решават 9 май да бъде честван като Ден на Европа. Оттогава до днес 9 май символизира стремежа към единство, мир и просперитет в Европа. В България Денят на Европа е обявен за отбелязване с Постановление № 54 на Министерския съвет от 29 март 2005 г.  \r\nИрина ИВАНОВА", "date": "2019.05.09", "title": "С тържествен ритуал пред Президентството бе издигнато знамето на Европейския съюз по повод Деня на Европа"}
{"url": "http://www.focus-news.net/news/2019/05/09/2655691/evropeyski-izbori-2019-prof-boyan-durankev-kp-koalitsiya-za-balgariya-imame-spetsialni-merki-za-spirane-na-demografskata-katastrofa-i-minavane-kam-demografski-rastezh.html", "text": "Европейската политика е вътрешна политика на България – догонващо икономическо развитие, иначе 40 години ни обричат да достигнем равнището на ЕС; догонващо социално развитие, иначе ще останем на последно място както по линия на доходите, така и по линия на пенсиите. Имаме специални мерки за спиране на демографската катастрофа и минаване към демографски растеж. Това каза водачът на листата на КП „Коалиция за България“ за предстоящите европейски избори проф. Боян Дуранкев в предаването  „Тази сутрин“  по  бТВ . \r\nТъй като ЕП не е парламент сборище на различни политически сили, а на граждани от различни страни, ще търсим сътрудничеството на гражданите на тези страни, които имат същите проблеми като България, добави той.", "date": "2019.05.09", "title": "Европейски избори 2019: Проф. Боян Дуранкев, КП „Коалиция за България“: Имаме специални мерки за спиране на демографската катастрофа и минаване към демографски растеж"}
{"url": "http://www.focus-news.net/news/2019/05/09/2655693/evropeyski-izbori-2019-g-mladen-shishkov-v-sadovo-v-noviya-programen-period-zemedelskite-proizvoditeli-i-malkite-obshtini-shte-razpolagat-otnovo-s-blizo-3-mlrd-evrofinansirane.html", "text": "Само ако извоюваме убедителна победа на евроизборите и правителството на Бойко Борисов е стабилно - ще успеем да осигурим пари, с които да се дофинансира предвиденото намаление с 15% на бюджета на Програмата за развитие на селските райони през новия програмен период. Това коментира в Садово кандидатът за евродепутат от ГЕРБ Младен Шишков, съобщиха от пресцентъра на  ПП ГЕРБ . В срещата се включи областният координатор Георги Мараджиев и общинският ръководител на ГЕРБ - Садово Георги Буков. \r\n„Знам, че сте земеделски район и тук всеки жител, всяко семейство е свързано по някакъв начин със земята и производството на зеленчуци. За да има обаче възможност да бъде компенсирано намаляването на средствата по програмата с национално съфинансиране ще трябва да се включите активно в предстоящите евроизбори, за да извоюваме убедителна победа на ГЕРБ. Липcата нo кaдри в земеделието и недостигът на pаботна pъка в селските райони са голям проблем, затова трябва да привлечем младите хора.  Само при победа на ГЕРБ и на ЕНП в Европейския парламент  обаче българските евродепутати ще могат да  работят за запазване на бюджета от Общата селскостопанска политика, както и за това  в следващия период да има отделни плащания за младите фермери“, коментира Младен Шишков. Той уточни, че с извоювания по-висок бюджет за страната ни през новия програмен период, ще се увеличат и средствата за земеделие за България, а малките населени места ще имат малко над 5 млрд. лв. за развитие на селските райони. \"Тези пари обаче ще стигнат до тях само при победа на евроизборите и управление на  правителството на Бойко Борисов\", заяви Шишков. \r\n„Предстоят изключително важни избори, от които зависи бъдещето на децата ни“, посочи по време на срещата областният координатор Георги Мараджиев. \"Важно е да дадем своя глас, защото  всички ние виждаме ползите от членството на България в ЕС и искаме пътят на страната ни да продължи в тази посока, а не назад. Затова и хората, които ще ни представляват, трябва да бъдат тези, които ценят европейската интеграция, а не тези, които потъпкват ценностите ѝ“, подчерта Мараджиев.", "date": "2019.05.09", "title": "Европейски избори 2019 г.: Младен Шишков в Садово: В новия програмен период земеделските производители и малките общини ще разполагат отново с близо 3 млрд. еврофинансиране"}
{"url": "http://www.focus-news.net/news/2019/05/09/2655697/pregled-na-osnovnite-temi-v-evropeyskiya-pechat-agentsiya-fokus.html", "text": "Процесът срещу каталунските лидери, неформалната среща на европейските лидери в румънския град Сибиу, решението на Виктор Орбан да оттегли подкрепата си за Манфред Вебер и отменената визита на Майкъл Помпео в Германия  . \r\n*** Петимата новоизбрани каталунски депутати искат освобождаване от затвора, пише англоезичното електронно издание на испанския вестник  El Pais . \r\nНа парламентарните избори на 28 април в Испания петима от избраните кандидати за Конгреса и Сената са в необичайна позиция. Ориол Джункерас, Раул Ромева, Жорди Турул, Жозеп Рул и Джорди са подсъдими пред Върховния съд на Испания за ролята им в опита за обявяване на независимостта на Каталуния за 2017 г. Като се има предвид, че според становището на съда те има опасност да избягат и биха могли да извършат повторно престъпление, те са задържани  под стража, което означава, че на теория те няма да могат да заемат местата си в двете камари на парламента. \r\nПетимата сега поискаха да бъдат освободени от ареста, за да могат да изпълняват ролята си на парламентаристи - Ромева в Сената, а останалите в Конгреса. В петиция, представена в сряда, техните адвокати призоваха Върховния съд да поиска разрешение от испанския парламент да продължат съдебното производство, като се имат предвид новите им роли и имунитета от съдебно преследване, който ги придружава. Адвокатите им също така призоваха те да бъдат освободени от ареста, за да „изпълнят изцяло отговорностите, които произтичат от новия им статут“. \r\n*** Европейските лидери се срещат в четвъртък в Сибиу, Румъния, за да обсъдят \"стратегическия си дневен ред\" за следващите пет години и живота на ЕС след Брекзит, включително преговори за основните кандидати за важните постове преди изборите за Европейски парламент на 23-26 май, пише електронното издание  New Europe . \r\nРъководителите на ЕС ще се опитат да покажат някакво подобие на единство като част от усилията да избегнат използването на повече дискусионно време за Брекзит и вместо това ще се съсредоточат върху „възвръщане на европейския дневен ред“, според дипломатически източник от ЕС. \r\nНа фона на отсъствието на британския премиер Тереза Мей 27-те лидери ще насочат вниманието си към защитата на обединена Европа. \r\nСрещата на върха в Сибиу ще бъде форум за подготовка на \"нова стратегическа програма за ЕС до 2024 г.\", заяви високопоставен европейски служител, като информира журналистите в Брюксел. \"Трудно е да се обсъди бъдещ стратегически дневен ред, без да се засяга въпросът за обновяването на лидерите на институциите\", добави той. \r\nНеофициалното събиране в Сибиу трябва да положи основите на надпреварата за поста на председателя на Европейската комисия, която ще започне след формирането на Европейския парламент след изборите през май. \r\nИзборът на кандидата принадлежи на Европейския съвет, но така нареченият процес „Водещ кандидат“, както е известен в Брюксел, остава спорен. Френският президент Еманюел Макрон е избрал да не подкрепя метода на водещия кандидат за избор на председател на ЕК, а председателят на Европейския съвет Доналд Туск остава неангажиран, въпреки че се очаква да информира лидерите как възнамерява да организира процеса на назначаване на следващите лидери на институциите на ЕС на форума в Сибиу, според високопоставен представител на ЕС. \r\nИзбирането на председател на ЕК има сложно минало , след като през 2014 г. бяха необходими три срещи на върха и три месеца за вземане на решения относно позициите на ЕС. Както Европейският съвет, така и Европейската комисия заявиха, че на 28 май ще се проведе извънредна среща на високо равнище, за да се обсъдят позициите след резултатите от европейските избори. \r\n*** На съвместна пресконференция, проведена в понеделник със вицеканцлера на Австрия Хайнц-Кристиан Страхе, премиерът Виктор Орбан обяви, че \"унгарското правителство и неговия лидер\" вече няма да подкрепят Манфред Вебер. Изявлението на Орбан предизвика силни реакции от страна на политици от ЕНП, пише англоезичното унгарско издание  Hungary Today .  \r\nПричината за оттеглянето на Орбан се основава на тълкуване на коментар, направен от кандидата за президент на ЕНП пред германската телевизия, където Вебер е заявил,  че по-скоро ще се откаже да бъде председател на Европейската комисия, отколкото да спечели поста с помощта на „популистките гласове на Фидес“. В отговора си, повече от месец по-късно, Орбан оттегли подкрепата, заявявайки, че Вебер не желае гласа на Унгария: \"Министър-председател на нация, която е била обидена по този начин, няма да даде подкрепа за кандидатурата на такъв човек.\" \r\nСлед тази реакция много членове на ЕНП очакват от „Фидес“ да напусне европейската политическа партия. \r\nВ понеделник лидерът на християндемократите на канцлера Ангела Меркел, Анегре Крам-Карренбауер, заяви пред Reuters, че цялата ситуация е ясен знак, че Орбан и ЕНП ще се разделят: \r\nС поведението си през последните няколко дни и срещата с италианския вицепремиер Матео Салвини той даде ясен знак, че ще напусне. ЕНП се опита да построи мост към Орбан“, добави тя, „но избра друг маршрут“. \r\nПо-късно говорителят на групата на ЕНП заяви пред Politico: \r\n„Манфред Вебер няма да бъде първият президент на Комисията, избран без гласовете на Fidesz. \" \r\nКоментарът е очевидна препратка към факта, че унгарският премиер не гласува в полза на Жан-Клод Юнкер за поста през 2014 г. \r\nНякои от политиците от ЕНП виждат оттеглянето на подкрепата на Орбан като потвърждение, че ЕНП взе правилното решение за замразяване на членството на „Фидес“.  \r\nСебастиан Курц даде по-умерен отговор на изявлението на Орбан. Австрийският канцлер и председател на Австрийската народна партия Курц заяви пред германската обществена телевизия Deustchlandfunk, че ЕНП вече е избрала да замрази „Фидес“ и че след период от шест месеца ще има разследване на дейността на партията, преди да реши дали тя може да бъде част от партийната група в бъдеще. \r\nВъв вторник, в отговор на думите на Орбан, Манфред Вебер изрази своето съжаление, че \"Унгария отива в грешната посока\" при този премиер. Той подчерта, че „тези, които не вярват в нашите общи ценности, в нашите общи идеали, в идеята за бъдещето на Европа, трябва да напуснат ЕНП”. \r\n*** \"Трудно е да  оправдаем\", пишеше дневният бюлетин на германския елитен вестник, Süddeutsche Zeitung. Това, което би могло да бъде по-\"потискащо\" е, че това би било първото официално посещение на Помпео в Берлин като държавен секретар, пише изданието, цитирано от европейската редакция на авторитетното издание  Politico . \r\nПричината за отлагането , поне по думите на Помпео, беше Иран, а това само още повече разгневи германците. Берлин продължава да се придържа към илюзията, че Европа може да спаси ядрената сделка с Иран, която САЩ изоставиха преди година, и счита, че американската политика спрямо Техеран е войнствена. \r\nФактът, че Помпео пропусна Берлин, за да се заеме със заплахи  по отношение на Иран от Багдад, само добави обида към раната. \r\nОфициалната реакция на Германия по отношение на отмяната е уравновесена. Зад кулисите официалните лица са обаче бесни пишат от изданието. \r\nТака че, дори посещението на Помпео да не обещаваше да осигури повече от една снимка и някакъв учтив разговор, германците очакваха той да посети страната на фона с усложнените отношения с Русия и президента Владимир Путин, с когото германският канцлер Ангела Меркел се старае да поддържа труднобалансиран диалог . \r\nТова, че Помпео даде да се разбере, че планира да пренасрочи пътуването и посещението в Берлин в близко бъдеще не намалява обидата за Германия, заключава изданието.", "date": "2019.05.09", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/05/09/2655694/varna-47-godishen-mazh-e-strelyal-s-gazov-pistolet-ot-terasa-na-apartament-na-ul-dubrovnik.html", "text": "47-годишен мъж е стрелял с газов пистолет от тераса на апартамент на ул. „Дубровник“ във Варна. Това съобщиха от  ОДМВР – Варна . На 06 май около 19.30 часа лицето с инициали Ж. И., на 47 години, е извършил непристойна проява, изразяваща се в произвеждане на 4 изстрела с газов пистолет и е отправил ругатни и обиди към семейство, живеещо в съседен апартамент. Извършителят е задържан за срок до 24 часа. Материалите по случая са докладвани на прокурор при Варненския районен съд. По случая е образувана преписка по Указа за борба с дребното хулиганство (УБДХ) и е съставен акт. На 07 май в открито съдебно заседание на лицето е наложено административно наказание – глоба.", "date": "2019.05.09", "title": "Варна: 47-годишен мъж е стрелял с газов пистолет от тераса на апартамент на ул. „Дубровник“"}
{"url": "http://www.focus-news.net/news/2019/05/09/2655696/evropeyski-izbori-2019-georgi-harizanov-politicheski-analizator-osven-protivopostavyaneto-gerb-bsp-vtorostepenna-intriga-e-dali-shte-ima-poveche-ot-3-partii-v-eropeyskiya-parlament.html", "text": "Освен противопоставянето ГЕРБ-БСП, второстепенна интрига е дали ще има повече от 3 партии в Европейския парламент. Това каза за сутрешния блок  „Добро утро, България“  на  Радио „Фокус“  политическият анализатор Георги Харизанов. Той допълни, че в момента се наблюдава възстановяване на двуполюсния модел. „Основната интрига е същата като на предишните парламентарни избори – кой ще бъде първа политическа сила. ДПС без фанфари и шум ще си направи добрия резултат – те са изключително добри в тази игра, владеят я почти до съвършенство. Единствената второстепенна интрига е дали ще има повече от 3 партии в ЕП. Аз съм скептичен на тази тема“, каза още той. Георги Харизанов обясни, че ако водачът на листата на ВМРО за евроизборите Ангел Джамбазки успее да убеди по-широката периферия избиратели на „Обединени патриоти“, че има смисъл да се гласува, и той може да прескочи бариерата. „Апартаментгейт“ нанесе щета на ГЕРБ, но премиерът Борисов показа инстинкт и се присъедини към обвинителите, а не премина в глуха защита, каза още Харизанов. Той допълни, че в момента Борисов изглежда като един от инициаторите на „Апартаментгейт“, а не като една от жертвите, като тази му реакция ще доведе отново до това, избирателите да дадат доверие на ГЕРБ. „Те виждат, че за толкова години във властта Борисов е успял поне себе си да запази, образът на народен човек, а не като такъв, който работи за себе си. Това е единственият фундамент, върху който продължава да се крепи огромна част от доверието към ГЕРБ“, обобщи анализаторът.  \r\nЙоланда ПЕЛОВА", "date": "2019.05.09", "title": "Европейски избори 2019: Георги Харизанов, политически анализатор: Освен противопоставянето ГЕРБ-БСП, второстепенна интрига е дали ще има повече от 3 партии в Еропейския парламент"}
{"url": "http://www.focus-news.net/news/2019/05/09/2655698/evropeyski-izbori-2019-g-denitsa-zlateva-i-tsvetelina-penkova-pochetoha-pametta-na-geroite-po-sluchay-9-may.html", "text": "В навечерието на 9 май кандидатите за евродепутати от \"БСП за България\" Деница Златева и Цветелина Пенкова почетоха паметта на героите - жертви на фашизма. Те се включиха в шествието \"Безсмъртен полк\", което се организира за четвърта поредна година заедно с Руски клуб \"Единство\" - гр. Търговище, съобщиха от пресцентъра на  БСП . По-късно Деница Златева и Цветелина Пенкова се срещнаха с граждани на Търговище. Цветелина Пенкова обясни колко много млади хора биха се върнали в България, ако имаха възможност да работят достойно в страната си. Основната ѝ цел е да работи в тази насока. Деница Златева подчерта, че изборите за Европейски парламент са важни за България, защото от тях зависи- дали ще успеем да променим България. Тя обясни, че при срещите си из страната усеща много гняв у хората и това е разбираемо, когато милиарди се разпределят безотчетно на приближени до властта, а същевременно няма пари за достойни пенсии на възрастните хора. „Политиката на правителството по отношение на старите хора ги обрича да живеят с мизерни доходи, без адекватни социални услуги, без гарантирано болнично обслужване, докато малцина „бойкоизбрани“ си построиха палати с техните пенсии“, заяви Златева. Кандидатът за евродепутат подчерта, че най-важното е на 26 май да се поздравим с победа за „БСП за България“, защото това е единственият начин да се върне България на обикновените хора.", "date": "2019.05.09", "title": "Европейски избори 2019 г.: Деница Златева и Цветелина Пенкова почетоха паметта на героите по случай 9 май"}
{"url": "http://www.focus-news.net/news/2019/05/09/2655695/lidiya-parpuleva-ruo-smolyan-836-uchenitsi-ot-iv-klas-v-oblast-smolyan-polagat-izpit-za-natsionalno-vanshno-otsenyavane-po-balgarski-ezik-i-literatura.html", "text": "В 10.00 часа започна националното външно оценяване по български език и литература за учениците от IV клас в област Смолян. Това каза за  Радио „Фокус“ – Смолян  Лидия Парпулева, старши експерт на обучението в начален етап в Регионалното управление на образованието – Смолян. \"Изпит полагат 836 четвъртокласници от 45 училища в областта, като броят на отсъстващите ще стане ясен след приключване на изпита\", посочи Парпулева. \"На 10 май ще бъде националното външно оценяване по математика, а през следващата седмица на 14 май ще е по човекът и обществото и на 16 май по човекът и природата\", каза още ст. експертът. \r\nНели ГЕРГЬОВСКА", "date": "2019.05.09", "title": "Лидия Парпулева, РУО – Смолян: 836 ученици от IV клас в област Смолян полагат изпит за национално външно оценяване по български език и литература"}
{"url": "http://www.focus-news.net/news/2019/05/09/2655692/tass-zapochna-paradat-na-pobedata-v-moskva-aviatsionnata-chast-se-otmenya-zaradi-loshi-atmosferni-usloviya.html", "text": "На 9 май Русия празнува 74-та годишнина от Победата във Великата отечествена война. В чест на това събитие на Червения площад в Москва се провежда Парадът на победата, предава  TACC . \r\nВ мероприятието участват над 130 единици колесни и верижни превозни средства. Общо повече от 13 600 войници ще преминат на военния парад на Червения площад. За пръв път космонавтът, депутат от Държавната Дума, началник на Главния щаб на „Юнармия“ (младежка доброволна организация) Роман Романенко ще оглави строя на парадните части. \r\nПо-рано бе съобщено, че авиационната част на парада на победата в Москва е отменена поради лошите атмосферни условия.  Юлиян Марков", "date": "2019.05.09", "title": "ТАСС: Започна Парадът на победата в Москва, авиационната част се отменя заради лоши атмосферни условия"}
{"url": "http://www.focus-news.net/news/2019/05/09/2655687/ministar-ekaterina-zaharieva-denyat-na-evropa-e-simvol-na-stremezha-kam-edinstvo-mir-i-prosperitet.html", "text": "Днешният ден е символ на стремежа към единство, мир и просперитет, на най-успешния процес на регионална интеграция. Европейският съюз е най-хубавото, което се е случвало на Европа. Това написа вицепремиерът и министър на външните работи Екатерина Захариева в социалната мрежа  „Фейсбук“ . „Наш дълг е да работим за мира, а той е възможен само ако бъдем обединени около общите си ценности. Честит Ден на Европа!“, заявява министър Захариева.", "date": "2019.05.09", "title": "Министър Екатерина Захариева: Денят на Европа е символ на стремежа към единство, мир и просперитет"}
{"url": "http://www.focus-news.net/news/2019/05/09/2655699/evropeyski-izbori-2019-g-vmro-balgariya-ne-e-falshiva-novina-balgariya-e-sartseto-na-evropa.html", "text": "Фалшивите новини и обидите, отправяни срещу опонентите и най-вече тези срещу армията, изказани в национален ефир, са обида за българското общество. Клеймо са и за медиите ни. Това съобщиха от пресцентъра на  ВМРО .  \r\n\"Няма нищо нормално в това да хулиш, клеветиш и каляш политическите си противници по най–долния и неподкрепен от факти и доказателства начин, създавайки фалшиви новини в национален ефир. „Новини“, които оклеветяват твоята собствена държава и я представят по начин, който я дискредитира пред света. \r\nТова е категоричната позиция на Патриотите от ВМРО, изразена във връзка с изпълнената с фалшиви новини и придобиваща шизофренични параметри предизборна кампания за „Евроизбори 2019“.   \r\nТова не е лицето на България пред Европа и света. Това не е България, категорични са войводите. \r\nБългария не е фалшива новина! България е сърцето на Европа\", посочиха от ВМРО. \r\n\"А що се отнася до изявленията на индивиди, които си позволяват да изричат неистини и да се гаврят с честта на Българската армия, Патриотите от ВМРО са категорични, че да квалифицираш, да клеветиш, да обиждаш настоящи, бъдещи или бивши служители на Българската армия е не само предателство – това е родоотстъпничество\", казват още от ВМРО.  \r\n\"Наглост е да използваш държавни символи за предизборната си кампания и то на Българската армия, докато я плюеш по безобразен начин, това е безобразие. \r\nТази кампания за „Европейски избори 2019“ премина границите на допустимото. Нека отдадем нужното на нашите сънародници – да бъдем честни, смирени и просто да работим за благоденствието на хората, както ние, Патриотите от ВМРО, го правим.  \r\nДаваме пример – вчера в НС бяха приети нашите предложения за разширяване на параметрите на неизбежната отбрана – да могат хората да защитават себе си и собствеността си. Отпадна и маловажното престъпление – крадеш буркан компот – носиш отговорност. Това е важно за хората. Тяхната сигурност. Не скандалите и грозните сцени по телевизиите\", се посочва в позицията на ВМРО. \r\n\"Призоваваме медиите да бъдат бдителни, да защитават своята собствена чест и достойнство, като не допускат лъжи, квалификации и обиди в ефир. Нека всеки изрази позициите си без да обижда. Да водим избирателите към техния избор без арогантност и агресивност. Само аргументи са нужни – това е\", посочват още от партията. \r\n\"Ние, Патриотите от ВМРО – Българско национално движение, призоваваме всички политически сили да водят честна, неагресивна кампания, без фалшиви новини и да бранят интересите на хората. Нашите лични, би следвало, когато сме станали политици, да сме оставили на заден план.  \r\nЗащото ние, Патриотите от ВМРО, браним България вече 126 години\", заявяват от ВМРО.", "date": "2019.05.09", "title": "Европейски избори 2019 г.: ВМРО: България не е фалшива новина, България е сърцето на Европа"}
{"url": "http://www.focus-news.net/news/2019/05/09/2655705/", "text": "В тазгодишния Фестивал на розата акцентът ще бъде поставен върху  продукцията от долината – розовото масло. Това каза за сутрешния блок  „Добро утро, България“  на  Радио „Фокус“  кметът на Община Казанлък Галина Стоянова. „Тази година ще заложим повече на самия продукт - розовото масло. Досега правихме така, че фестивалът преминаваше под мотото „Красота, цветя, феерия“. В тазгодишния фестивал искаме да обърнем по-специално внимание на продукцията, която произвежда нашата долина, нашите розопроизводители. Тя наистина е много високо ценена навън, но като че ли не толкова оценена в България като работа, като значимост и постижения на хората, които се занимават с това производство“, обясни кметът. Празниците започват на 10 май с национална конференция на тема \"Българската маслодайна роза – история, традиции, наука\", по повод 150 години БАН, организирана от Института по розата и етеричномаслените култури, Регионален академичен център и Община Казанлък. В рамките на фестивала ще се състои и национална научно-практическа конференция с международно участие на тема \"95 години вестник \"Искра\" – феномен на българския периодичен печат\", допълни Галина Стоянова. На 17 май ще бъде избрана 51-та Царица на розата, а коронясването й ще бъде на 31 май, като събитието ще бъде съпътствано с богата фолклорна програма. По време на фестивала са организирани розобери в различни населени места, като началото ще бъде поставено в Розово. Ново тази година ще бъде изложението на парфюми и продукти от етерични масла, което ще бъде ситуирано в Музея на розата. Официалното откриване е с научна конференция на 31 май на тема „Българската парфюмерийна индустрия. Тенденции и аромати\". Галина Стоянова припомни, че Фестивалът на розата се провежда повече от 100 години и е известен в целия свят като един  т най-старите фестивали, посветени на цветята. „Казанлък е побратимен с градове от целия свят именно затова, защото е много важно за хората, които идват да видят фестивала, да разберат как сме опазили тази традиция“, каза още Галина Стоянова. Тя допълни, че тази година туристите, които ще посетят изложението, ще имат възможност да направят сами свой уникален парфюм. \r\nЙоланда ПЕЛОВА", "date": "2019.05.09", "title": "Галина Стоянова, кмет на Казанлък: В тазгодишния Фестивал на розата акцентът ще бъде поставен върху  продукцията от долината – розовото масло"}
{"url": "http://www.focus-news.net/news/2019/05/09/2655701/veliko-tarnovo-lek-avtomobil-e-izgoryal-pri-pozhar-v-selo-mihaltsi.html", "text": "Велико Търново: Лек автомобил с газова уредба е изгорял при пожар в село Михалци. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за пожар на ул. „55-та“ е получен в полунощ. На място е изпратен екип на Районната служба в Павликени с един противопожарен автомобил и трима пожарникари, които успели да локализират пожара и да спасят от пламъците намиращата се в съседство сграда. На мястото е извършен оглед от Дежурна оперативна група при РУ - Павликени. Причините за пожара са в процес на установяване. \r\nНадежда КРЪСТЕВА", "date": "2019.05.09", "title": "Велико Търново: Лек автомобил е изгорял при пожар в село Михалци"}
{"url": "http://www.focus-news.net/news/2019/05/09/2655700/burgas-knigata-kapitanite-shte-bade-predstavena-v-ekspotsentar-flora-na-12-may.html", "text": "Книгата „Капитаните“ ще бъде представена в Експоцентър „Флора“ на 12 май от 17.00 часа в зала 2. Това съобщиха от пресцентъра на  Община Бургас . Изданието е с автор журналистката Ирина Генова, а проектът е на информационен сайт meduzata.com. \r\n„Капитаните“ е една книга за славните морски хора, свързани с Бургас и поставили държавата ни на картата на световните пристанища. В книгата са разказани премеждията на капитана-поет Дянко Кънчев, който е успял да спаси танкер, превозващ петрол, след като е бил улучен от ракета в Кувейт. Ударът е през 1991 г., по време на Войната в Персийския залив, когато бургаският капитан е плавал под кувейтски флаг. \r\nВ книгата се разказва за първото отвличане на български моряци от сомалийските пирати през 1997 г. Главният герой в това премеждие е к.д.п. Христо Мушков, който прави успешен опит да освободи арестуван в Танзания кораб. След като буквално го отвлича от местните власти, на свой ред пък попада в плен на пиратите. \r\nОписана е и една от невероятните истории на к.д.п. Неделчо Донев, който през 1998 г. преживява страшен циклон със скорост на вятъра 260 км./ч. на пристанище Кандла, Индия. Шестнадесет големи кораби, като неговия, са били изхвърлени на брега, 50 по-малки - потопени, а вълната, дошла от океана, убила 14 500 души. \r\nВ книгата е представен и к.д.п. Спиридон Димитров, чието име е все още легенда в трите големи пристанища, обслужвали българските танкери - в градовете Туапсе, Новоросийск и Одеса, на които е станал почетен гражданин.", "date": "2019.05.09", "title": "Бургас: Книгата „Капитаните“ ще бъде представена в Експоцентър „Флора“ на 12 май"}
{"url": "http://www.focus-news.net/news/2019/05/09/2655707/tazi-godina-tseremoniyata-za-godishnite-muzikalni-nagradi-na-bg-radio-shte-se-provede-v-plovdiv.html", "text": "Тази година церемонията за Годишните музикални награди на БГ Радио ще се проведе в Пловдив. Това е резултат от приятелски жест от страна на Община Благоевград и БГ Радио към град Пловдив, който тази година е носител на приза \"Европейска столица на културата\", съобщиха от пресцентъра на  Община Благоевград . По тази причина церемонията тази година ще се проведе именно в Пловдив на 22 май в зала \"Колодрум\". \r\nНа 14 и 15 юни големите победители ще пристигнат в Благоевград за грандиозен концерт в парк „Македония“.  \r\nТрадиционно, на най-авторитетната и тържествена музикална церемония в страната, се връчват статуетки, определени изцяло от слушателите на БГ Радио за награда на музикантите с най-впечатляващите постижения за изминалата година чрез гласуване на сайта на медията www.bgradio.bg. \r\nИ този път престижната сцена на Годишните музикални награди на БГ Радио ще даде летящ старт на новите български поп и рок хитове. Сред тях е и „Несъвършен“ на Руши. Нова песен ще представят и Братя Аргирови, които са избраниците на БГ Радио да получат единствената награда, чиито получател определя еднолично екипът на медията – БГ Вдъхновител 2019 на името на Ана Мария Тонкова. \r\nНа сайта на БГ Радио до 00.00 часа на 21 май се гласува за финалния етап в Годишни Музикални Награди 2019, в който се определят победителите във всяка една от деветте категории.", "date": "2019.05.09", "title": "Тази година церемонията за Годишните музикални награди на БГ Радио ще се проведе в Пловдив"}
{"url": "http://www.focus-news.net/news/2019/05/09/2655702/adelina-stefanova-hram-vavedenie-bogorodichno-blagoevgrad-v-narodnite-predstavi-letniyat-sveti-nikola-e-bil-gospodar-na-dazhda.html", "text": "Православната църква отбелязва Летен Никулден. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. По думите ѝ този празник ни препраща във времето, когато са били пренесени мощите на свети Николай Чудотворец от Балканския полуостров в италианския град Бари, където се намират и до днес. Стефанова посочи, че българите тачат този празник против суша и градушки. „В народните представи летният свети Никола е бил господар на дъжда. Затова само при голяма суша в този ден задължително се изпълнява обичаят „покръсти“ – девойки, облечени в стари черни дрехи се събират в двора на черквата и обикалят като постоянно пеят обредни песни, целящи умилостивяване на силите и на природните стихии, за да има благодатен дъжд. Докато момите пеят, свещеникът ръсел вода и навсякъде освещавал дървета, извори и кладенци“, отбеляза тя. Храмовият уредник допълни, че празникът се отбелязва още от 1087 година, а според вярванията, за да не се разгневи светецът и накаже хората с природни бедствия, на този ден не трябва да се работи. „Традиционно празникът завършвал с коленето на курбани и общоселска трапеза. Тя се нареждала на поляна със стари тополи или дъбове, до която има извор, чешма или оброчище, все места, които са почитани като свещени“, каза още Аделина Стефанова. \r\nНатали СТЕФАНОВА", "date": "2019.05.09", "title": "Аделина Стефанова, храм „Въведение Богородично“ - Благоевград: В народните представи летният свети Никола е бил господар на дъжда"}
{"url": "http://www.focus-news.net/news/2019/05/09/2655703/predsedatelyat-na-ns-tsveta-karayancheva-vyarvam-che-v-sledvashtite-godini-profesionalnoto-obrazovanie-shte-dobie-mashtaba-koyto-zasluzhava-ne-tryabva-da-proizvezhdame-bezrabotni-visshisti.html", "text": "Вярвам, че в следващите години професионалното образование ще добие такъв мащаб, какъвто заслужава. Това каза председателят на Народното събрание Цвета Караянчева по време на кръгла маса за дуалното и професионалното образование, озаглавена „Знам, мога, богат съм и щастлив“, предаде репортер на  Агенция „Фокус“ . „Радвам се, че образованието е ключов приоритет на правителството“, заяви Караянчева. „Работата за производството е важна за вас, важна е и за държавата. Икономиката трябва да има подготвени кадри“, допълни тя. „Не е необходимо да произвеждаме безработни висшисти. Не трябва да търсите на всяка цена висшето образование, а първо направете така че да се реализирате, започвайки от най-ниското ниво, за да използвате натрупания опит с висшето си образование“, обърна се Караянчева към присъстващите младежи. „Не искам да остава съмнения, че висшето образование не е важно. Важно е, защото трябва да изграждаме подготвени кадри на всяко ниво“, уточни тя, като призова и бизнесът да се участва активно в дуалните форми на обучение. „Без помощта на бизнеса и практиките, няма да как да се научат новите технологии“, посочи Караянчева. „Много е важно да осъзнаете, че работник не е срамна дума, защото има много добри работници, които получават изключителни заплати. Бъдете един от тези кадри, които фирмите искат да откраднат за себе си. Бъдете подготвени“, заяви още тя. „Достатъчно юристи и представители на хуманитарните науки имаме, нека наблегнем на инженерните специалности. Информирайте се, поемайте предизвикателствата и бъдете смели“, каза още председателят на Народното събрание на учениците, присъстващи на събитието.  \r\nПрезидентът на КНСБ Пламен Димитров отбеляза от своя страна, че дуалното образование дава професия и бъдеще. „Това, че ставаш работник не е никак лошо. Работниците са гръбнакът на средната класа в Европа и те живеят добре и сигурно“, посочи той. По думите му 65% от днешните първокласници ще работят нещо, което го няма на пазара на труда в момента. „Дуалната система учи освен на знания, дава и умения, но и създава трудови навици, което е изключително важно в съвременния свят. За да бъдем успешни, най-важното е да следваме мечтите си, но и да научаваме нови неща“, каза още Пламен Димитров.  \r\nВесела АЛЕКСАНДРОВА", "date": "2019.05.09", "title": "Председателят на НС Цвета Караянчева: Вярвам, че в следващите години професионалното образование ще добие мащаба, който заслужава - не трябва да произвеждаме безработни висшисти"}
{"url": "http://www.focus-news.net/news/2019/05/09/2655712/evropeyski-izbori-2019-g-elena-yoncheva-zemedelskite-kooperatsii-sa-izklyuchitelno-vazhni-te-poddarzhat-zhivota-v-selata.html", "text": "„Земеделските кооперации са изключително важни, защото те поддържат живота и осигуряват работа в селата и малките населени места”. Това каза водачът на листата на „БСП за България” Елена Йончева, която заедно със секретаря на НС на БСП Вяра Емилова посети най-голямата земеделска кооперация в обл. Силистра, „Нива 93” в с. Професор Иширково, съобщиха от пресцентъра на  БСП . Йончева добави, че за развитието на земеделието има необходимост и от целенасочена държавна политика за подпомагане на земеделските кооперации и промени в Закона за кооперациите. Тя  посочи, че държавата не може само да разчита на европейско финансиране, а  то трябва да бъде допълвано и от национални доплащания, особено за стимулиране на развитието на овощарството и зеленчукопроизводството. Водачът на листата на левицата коментира, че  над 35 млрд. евро, в последните 10 години, не са стигнали до хората, до техните градове и села. „Това е така, защото октоподът, завладял България, не дава тези средства на малките и средни предприемачи и земеделци. Не може 70% от дадените за земеделие 7,4 млрд. евро. да отиват в под 100 семейства. Те трябва да се дават и за земеделските кооперации, малките и средни земеделски стопани”, заяви Елена Йончева. \r\nПредседателят на кооперацията Велика Славова обясни, че кооперацията има 30 000 дка. земеделски земи и над 1300 кооператори. Тя добави, че земеделската кооперация в Професор Иширково осигурява 150 постоянни работни места, доставя  хляб и различни тестени изделия на десетки населени места, включително и на областния град, развива активна търговска дейност, а през активния земеделски сезон работните места нарастват на 300.  \r\nСлед срещата с работещите в кооперацията Елена Йончева, заедно с жители на селото, положи цветя на паметника на загиналите във войните от Професор Иширково по повод 74-та годишнина от победата над фашизма.", "date": "2019.05.09", "title": "Европейски избори 2019 г.: Елена Йончева: Земеделските кооперации са изключително важни - те поддържат живота в селата"}
{"url": "http://www.focus-news.net/news/2019/05/09/2655709/pleven-dvizhenieto-po-patishtata-trastenik-oryahovitsa-i-pordim-kamenets-tryabva-da-se-osashtestvyava-s-povisheno-vnimanie-poradi-pochistvane-na-kal-po-patnoto-platno.html", "text": "Движението по пътищата III-3501 Пордим – Каменец от км 16 до км 35 и  III-3501 Пордим – Каменец от км 16 до км 35 трябва да се осъществява с повишено внимание поради почистване на кал по пътното платно. Това съобщиха за  Радио „Фокус“  от Областно пътно управление - Плевен. Срокът на ремонта е до 9 май. Пътните настилки са сухи. Максималните температури се очакват до между 18° и 21 °. Движението по път III-137 Брегаре – Крушовене от км 27 до км 33 се осъществява с повишено внимание поради отводнителни земни дейности по пътното платно до 10 май. До 16 юни е ограничено движението по път Ясен – Дисевица – Петърница – Катунец. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли. \r\nВиолета КРЪСТЕВА", "date": "2019.05.09", "title": "Плевен: Движението по пътищата Тръстеник - Оряховица и Пордим – Каменец трябва да се осъществява с повишено внимание поради почистване на кал по пътното платно"}
{"url": "http://www.focus-news.net/news/2019/05/09/2655711/plovdiv-zhitelite-na-tri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода до отстраняване на авариите са абонатите от населените места Руен, Марково и Златосел. \r\nС нарушено водоподаване за неопределен период от време днес са също живущите в кварталите „Възраждане“ и „Лозница“ в град Асеновград. Екипите на водоснабдителното дружество отстраняват авария и в района на бл. №126 в пловдивския квартал „Тракия“. \r\nТони МИХАЙЛОВ", "date": "2019.05.09", "title": "Пловдив: Жителите на три села от областта са с нарушено водоподаване заради аварии"}
{"url": "http://www.focus-news.net/news/2019/05/09/2655708/varna-22-godishno-momiche-e-karalo-avtomobila-blasnal-peshehodets-na-krastovishteto-na-bul-chataldzha-i-bul-8-mi-primorski-polk.html", "text": "22-годишно момиче е карало автомобила, блъснал пешеходец на кръстовището на бул. „Чаталджа“ и бул. „8-ми Приморски полк“. Това съобщиха от  ОДМВР – Варна . Сигналът за инцидента е получен около 09.15 часа на 08 май. При завиване наляво 22-годишна водачка на лек автомобил не пропуска и блъска пресичаща по пешеходната пътека 44-годишна пешеходка, която вследствие на удара получава контузия на опашна кост. Жената е получила медицинска помощ в болница и е освободена за домашно лечение.", "date": "2019.05.09", "title": "Варна: 22-годишно момиче е карало автомобила, блъснал пешеходец на кръстовището на бул. „Чаталджа“ и бул. „8-ми Приморски полк“"}
{"url": "http://www.focus-news.net/news/2019/05/09/2655713/varna-hilyadi-abonati-v-oblastta-sa-s-narusheno-vodopodavane-zaradi-rekonstruktsii-i-avarii-po-vodoprovodnata-mrezha.html", "text": "Хиляди абонати в областта са с нарушено водоподаване заради реконструкции и аварии по водопроводната мрежа. Това съобщиха за  Радио „Фокус“ – Варна  от водното дружество, обслужващо областта. Поради изграждане на връзки от фирмата изпълнител от 09.00 часа до около полунощ без вода ще бъдат абонатите в кв. „Владиславово“ – блокове с номера от 1 до 8, бл. 11; блокове от 16 до 21, от 304 до  308; от 401 до 408; бул. „Св. Елена“, Централен пазар; „Възраждане“ – бл. 1 А; местност Балъм дере, около складовете на „Енерго про“ и Метрологията. Водоноски са разположени до ЦДГ „Маргаритка“ (над Пощата) и до училище „Патриарх Евтимий“. \r\nДо 16.00 часа поради предизвикана авария от Енерго про, без вода ще бъдат абонатите по ул. “Георги Бенковски“ в участъка между улиците: „Кракра“ и „Д-р.Пискюлиев“. Поради възникнала повреда на магистрален водопровод без вода ще бъдат месностите: Малко Ю, Евксиноград, Манастирски рид, Св. св. Константин и Елена, Ален мак, Бялата чешма, Дъбравата и част от к.к. “Чайка“. Очаква се нормалното водоснабдяване да бъде възстановено до около 19.00 часа. До 13.00 часа без вода ще бъдат и домакинствата на Долна зона в град Девня поради авария. Без вода ще бъде и квартала от Енергото до ул. “Д. Грънчаров“ в град Провадия. \r\nБояна АТАНАСОВА", "date": "2019.05.09", "title": "Варна: Хиляди абонати в областта са с нарушено водоподаване заради реконструкции и аварии по водопроводната мрежа"}
{"url": "http://www.focus-news.net/news/2019/05/09/2655710/evropeyski-izbori-2019-g-kandidatat-za-evrodeputat-andrey-kovachev-shte-poseti-ihtiman-na-10-may.html", "text": "На 10 май 2019 г. кандидатът за евродепутат Андрей Ковачев ще посети град Ихтиман. Това съобщиха от пресцентъра на  ПП ГЕРБ . От 17.30 часа Андрей Ковачев ще проведе открита среща жители на община Ихтиман. Срещата ще се състои на централния градски площад. От 18.00 часа Андрей Ковачев ще бъде гост на тържеството по случай 140 години от основаването на Народно Читалище „Слънце – 1879“(ул. „Цар Освободител“ 96).", "date": "2019.05.09", "title": "Европейски избори 2019 г.: Кандидатът за евродепутат Андрей Ковачев ще посети Ихтиман на 10 май"}
{"url": "http://www.focus-news.net/news/2019/05/09/2655714/nezavisen-mkaedoniya-nikola-dimitrov-othvarli-informatsiite-za-predstoyashtoto-mu-otteglyane.html", "text": "Македонският външен министър Никола Димитров отрече най-новите спекулации, че той напуска поста си и ще продължи професионалната си кариера като съветник и анализатор във влиятелния институт \"Брукингс\" във Вашингтон, близък до Демократическата партия, според сведенията, за заплата между 12 и 14 хиляди долара. Информацията беше публикувана синхронизирано от про-опозиционните портали, но по- късно бе отречена от неговия офис, пише македонският вестник   „Независен“ . \r\n\"Измислени фалшиви новини, злонамерени спекулации и нищо повече са новините, че външният министър Никола Димитров напуска тази позиция\", съобщиха от правителството. \r\nСпоред публикуваната информация, министър Димитров е получил кандидатура за нова кариера в Съединените щати още в периода преди подписването на споразумението от Преспа, лично от бившия посланик на САЩ в НАТО Виктория Нуланд, сега също част от този институт, и от колегата й Аманда Слоут, за която се казва, че частично е помогнала в създаването на Договора с Гърция. Според съобщенията Димитров е обявил тази възможност пред министър-председателя Зоран Заев в началото на март тази година, след като е видял, че той определено няма да бъде кандидат за президент на страната, предложение, на което той искрено се надяваше и очакваше, след като постави своя подпис за \"Северна Македония\" под споразумението на Преспа. \r\nСимптоматично е, че в рамките на седем месеца отново се вдига голям шум за възможното сбогуване с Димитров с изпълнителната власт. На 1 октомври, само един ден след гласуването на референдума за промяната на името, социалните мрежи разпространиха документ с подадена оставка на Димитров с печат от МВнР и неговия подпис и се съобщава, че е изпратена на Заев, в който той подава неотменима оставка. И тогава, както сега, МВнР заяви, че това е фалшива новина.  Юлиян Марков \r\n.", "date": "2019.05.09", "title": "„Независен“ (Мкаедония): Никола Димитров отхвърли информациите за предстоящото му оттегляне"}
{"url": "http://www.focus-news.net/news/2019/05/09/2655704/kathimerini-prezidentite-na-stranite-chlenki-na-es-apeliraha-evropeyskite-grazhdani-da-glasuvat-na-evroizborite.html", "text": "Двадесет и един държавни глави на ЕС, включително българския президент Румен Радев и гръцкия му колега Прокопис Павлопулос, призоваха гражданите на ЕС да упражнят правото си да гласуват на изборите за Европейски парламент на 26 май в съвместна декларация, публикувана в четвъртък, 9 май, която съвпада с Деня на Европа и 74-та годишнина от края на Втората световна война, пише гръцкият вестник  Kathimerini . \r\nЗаедно те описаха Европа като „най-добрата идея, която някога сме имали“ и призоваха за „силен Европейски съюз“ със съвместни институции. \r\n„Ефектите от изменението на климата, тероризма, икономическата глобализация и миграцията не спират на националните граници. Ние ще се справим успешно с тези предизвикателства и ще продължим по пътя към икономическо и социално сближаване и развитие, като работим заедно като равни партньори на институционално ниво, ”се казва в изявлението. Европа е най-добрата идея, която някога сме имали \r\nЕвропейската интеграция помогна да се реализира вековна надежда за мир в Европа, след като необузданият национализъм и други крайни идеологии доведоха Европа до варварството на две световни войни. И до днес не можем и не трябва да приемаме мирa и свободатa, благоденствието и благополучието за даденост. Необходимо е всички ние да се ангажираме активно за голямата идея за мирна и интегрирана Европа. \r\nИзборите за 2019 г. са от особено значение: Вие, европейските граждани, решавате кой път ще следва Европейският съюз. Ние, държавните глави на България, Чехия, Германия, Естония, Ирландия, Гърция, Хърватия, Италия, Република Кипър, Латвия, Литва, Унгария, Малта, Австрия, Полша, Португалия, Румъния, Словения, Словакия и Финландия призоваваме всички европейски граждани, които имат право да гласуват, да вземат участие в изборите за Европейски парламент в края на май 2019 г. \r\nНародите на Европа се обединиха по собствена свободна воля в Европейския съюз, който се основава на принципите на свободата, равенството, солидарността, демокрацията, справедливостта и лоялността в рамките на Съюза и между своите членове. Съюз, който е безпрецедентен в историята на Европа. В нашия Европейски съюз избраните членове на Европейския парламент, заедно със Съвета на Европейския съюз, тоест правителствата на всички държави-членки, решават кои правила трябва да се прилагат в Европа и как трябва да се изразходва бюджетът на Европа. Ние всички сме европейци \r\nЗа много хора в Европа, особено сред младото поколение, тяхното европейско гражданство е станало второ естество за тях. За тях не е противоречие да обичат своето село, град, регион или нация и да бъдат отдадени европейци. Нашата Европа е в състояние да посрещне заедно предизвикателствата . \r\nПрез тези месеци, повече от всякога, Европейският съюз е изправен пред дълбоки предизвикателства. За първи път от началото на европейската интеграция хората говорят за отмяна на една или повече стъпки за интеграция, като например свободата на движение или премахването на съвместните институции. За първи път държава-членка възнамерява да напусне Съюза. В същото време други призовават за по-голяма интеграция в ЕС или в еврозоната или за многоскоростна Европа. \r\nМненията по тези въпроси се различават между гражданите и правителствата на държавите-членки, както и между нас държавните глави. Всички обаче сме съгласни, че европейската интеграция и единство са от съществено значение и че ние искаме да продължим в Европа като Съюз. Само една силна общност ще бъде в състояние да посрещне глобалните предизвикателства на нашето време. Последиците от изменението на климата, тероризма, икономическата глобализация и миграцията не спират до националните граници. Ние ще се справим успешно с тези предизвикателства и ще продължим по пътя на икономическото и социално сближаване и развитие, като работим заедно като равни партньори на институционално равнище. Искаме силна и интегрирана Европа \r\nЕто защо се нуждаем от силен Европейски съюз, Съюз, който има съвместни институции, Съюз, който непрекъснато преглежда работата си с критично око и е в състояние да се реформира, Съюз, изграден върху гражданите и държавите-членки като жизненоважна основа. \r\nТази Европа се нуждае от динамичен политически дебат за най-добрия път напред в бъдещето, като се започне от Римската декларация от 25 март 2017 г. като основа. Европа е в състояние да устои на много широк кръг от мнения и идеи. Но определено не трябва да се връща към Европа, в която страните вече не са равни партньори, а противници. \r\nНашата обединена Европа се нуждае от силен вот на народите. Ето защо ви призоваваме да упражните правото си на глас. Нашето общо европейско бъдеще е поставено на гласуване.  Юлиян Марков", "date": "2019.05.09", "title": "Kathimerini: Президентите на страните-членки на ЕС апелираха европейските граждани да гласуват на  евроизборите"}
{"url": "http://www.focus-news.net/news/2019/05/09/2655715/bdzh-organizira-patuvane-s-parniya-lokomotiv-baba-metsa-mezhdu-sofiya-i-bankya.html", "text": "На 18 май „БДЖ-Пътнически превози” ЕООД ще предостави възможност за пътуванe с парен локомотив на всички свои клиенти, които проявяват интерес към ретро подвижния състав. Това съобщиха от пресцентъра на  БДЖ . Емблематичният локомотив № 46.03 „Баба Меца” ще се движи между София и Банкя с пътническа композиция, за която всеки любител ще има възможност да закупи билет. Ретро пътуването се организира съвместно със Столична община район „Банкя” по повод провеждането на фестивала Уличните артисти. \r\nАтракционният влак от София до Банкя ще замине от Централна гара София в 09.00 часа, с който ще пътуват и 25-те артисти, участници във фестивала. В обратното направление композицията ще потегли от гара Банкя в 14.30 часа. \r\nПо време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови изкуства и изобразително изкуство. \r\nРетро влакът ще се движи в състав от шест пътнически вагона, като билетите за тях ще се продават предварително и ще бъдат със задължителна резервация на седящи места. \r\nЦената на билета за влака с парния локомотив № 46.03 между София и Банкя ще бъде 17.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. \r\nНационалният железопътен превозвач напомня, че децата на възраст до 10 години задължително пътуват с придружител. \r\nПродажбата на билети и резервацията на запазени места за пътуване с атракционните влакове ще започне от 10 май. Билети могат да бъдат закупени от билетните каси и железопътните бюра във всички гари в страната. \r\nПарният локомотив с експлоатационен № 46.03 е произведен през 1931 г. в Полската локомотивна фабрика „H. CEGIELSKI – POZNAN”, с фабричен № 203, тип Тт 1-6-2. Той е представител на най-мощните парни локомотиви в България, най-големите тендерни машини в Европа, първите и всъщност единствените у нас с две безребордни колооси в ходовата си част. Уникално постижение в локомотивостроенето.  \r\nВсички локомотиви от серия 46.00, всеки от които за персонала в софийския район бе просто „баба Меца” – едно нарицателно, получено заради компактната им конструкция, не особено висока конструктивна скорост и голямата им сила, прекарват неуморимо тежките товарни влакове през Владая и Разменна до замяната им с дизеловата тракция в периода 1967 – 1969 г. \r\nПарен локомотив № 46.03 е със система „Zwilling”.  \r\nПо време на своята работа като локомотивен огняр в депо София на този локомотив е служил по съвкупност най-дълго време поетът-революционер Никола Йонков Вапцаров.  \r\nТрудно може да се намери друга железопътна администрация, която да е използвала в продължение на 50 години без прекъсване такива тендерни локомотиви при условията на една редовна експлоатация. \r\nЕксплоатационният живот на парен локомотив № 46.03 е около 44 години.", "date": "2019.05.09", "title": "БДЖ организира пътуване с парния локомотив „Баба Меца” между София и Банкя"}
{"url": "http://www.focus-news.net/news/2019/05/09/2655716/evropeyski-izbori-2019-andrey-raychev-sotsiolog-gerb-e-ranena-a-golemiyat-vapros-koyto-premierat-borisov-zadade-e-dali-horata-shte-go-ostavyat-na-vlast.html", "text": "ГЕРБ е ранена, а големият въпрос, който премиерът Борисов зададе, е дали хората ще го оставят на власт. Това каза за сутрешния блок  „Добро утро, България“  на  Радио „Фокус“  социологът Андрей Райчев. „Ние не сме виждали Борисов в тази ситуация, а сега го виждаме  - добре се справя с ролята. Той остави незащитимите окопи, да го кажа с военна метафора. Много е важно за един пълководец да се оттегли на рубеж, който може да защитава, а не да защитава най-предния рубеж на всяка цена, защото ще загуби битката. Борисов несъмнено се оттегли назад, жертва 2-3 окопа и защитава удържим окоп. Въпросът е, дали този окоп е толкова назад, че ще загуби изборите или не“, обясни Андрей Райчев. По думите му има нов Борисов и нова ситуация. „Не е до „Апартаментгейт“, корупционния въпрос е тежък въпрос. Борисов, както винаги, тръгва едновременно в няколко посоки, и когато види коя посока е изгодна – продължава по нея\", обобщи социологът.  \r\nЙоланда ПЕЛОВА", "date": "2019.05.09", "title": "Европейски избори 2019: Андрей Райчев, социолог: ГЕРБ е ранена, а големият въпрос, който премиерът Борисов зададе, е дали хората ще го оставят на власт"}
{"url": "http://www.focus-news.net/news/2019/05/09/2655717/evropeyski-izbori-2019-g-kandidatat-za-evrodeputat-ot-gerb-emil-radev-shte-poseti-sliven-na-10-may.html", "text": "Кандидатът за евродепутат от листата на ГЕРБ/ЕНП за Европейски парламент Емил Радев ще посети Сливен на 10 май. Това съобщиха от пресцентъра на  ПП ГЕРБ . В 14.00 часа Емил Радев и кандидатът за евродепутат Камен Костов ще се срещнат с представители на адвокатските колегии от Сливен и региона. Темите, които ще бъдат дискутирани с юристите са: повишаване доверието между съдебните системи на държавите членки и подобряване на съдебното сътрудничество между съдилищата на държавите членки. Ще се коментират и последните промени в европейското дружествено право.  \r\nСрещата ще се проведе в конферентната зала на хотел „Централ“.", "date": "2019.05.09", "title": "Европейски избори 2019 г.: Кандидатът за евродепутат от ГЕРБ Емил Радев ще посети Сливен на 10 май"}
{"url": "http://www.focus-news.net/news/2019/05/09/2655721/tass-osadiha-dvama-ruski-grazhdani-v-cherna-gora-za-uchastie-v-opit-za-prevrat.html", "text": "Върховният съд на Подгорица осъди  руските граждани, за които се твърди, че са участвали в организацията на преврата, като са получили съответно 15 години затвор (Едуард Шишмаков) и 12 години (Владимир Попов), предава  TACC , като се позовава на черногорския информационен портал „Виести“ \r\nЛидерите на черногорската опозиция Андрей Мандич и Милан Кнежевич получиха по пет години затвор по същия случай.  \r\nКакто Мандич и Кнежевич многократно заявявиха по-рано, процесът е политически мотивиран и черногорските власти си „уреждат сметките с опозицията“. \r\nВ случая по така наречения държавен преврат на 16 октомври 2016 г. в Черна гора са разследвани 14 души, включително лидерите на опозиционния \"Демократичен фронт\" Мандич и Кнежевич, генерал Дикич, както и двама руски граждани. Бяха задържани общо 20 души, повечето от които сключиха сделка с правосъдието, след което получиха три до пет месеца затвор. Като част от разследването Черна гора обвини двама граждани на Руската федерация, Едуард Шишмаков (Широков) и Владимир Попов, за финансирането на опита за преврат, както и за планиране на убийството на бившия премиер Мило Джуканович \"чрез подстрекателство\". \r\nРуското външно министерство отхвърли обвиненията срещу Русия за участие в организирането на преврат в Черна гора, като Министерството нарече тези обвинения необосновани и абсурдни.   Юлиян Марков \r\n.", "date": "2019.05.09", "title": "ТАСС: Осъдиха двама руски граждани в Черна гора за „участие в опит за преврат“"}
{"url": "http://www.focus-news.net/news/2019/05/09/2655722/evropeyski-izbori-2019-g-prof-rumen-gechev-bsp-e-za-poveche-integratsiya-no-shte-zashtitavame-izkonnite-balgarski-tsennosti.html", "text": "БСП е за повече интеграция, но ще защитаваме изконните български ценности. Това заяви кандидатът за евродепутат от БСП за България проф. Румен Гечев в дебат по Нова ТВ, съобщиха от пресцентъра на  БСП . Той заяви, че ЕС е бъдещето на България. \"Ние сме допринасяли и можем да допринесем за развитие на тези ценности, но трябва да бъдем активни в този процес, а да не слушаме началниците от Брюксел, прави на телефона, какво нареждат на нашата страна да бъде направено\", допълни той.  \r\nПроф. Гечев посочи, че трябва да има пречистване във връзка с корупцията около управляващите през последните месеци. \"Трябва се понесе и отговорност. Да се разбере, че Европа и европейските фондове не са средства за лично обогатяване. А целта на Европа и на членството на България в ЕС е да направим всичко възможно за изравняване на жизнения стандарт на българите с този на ЕС. Трябва да направим и българската икономика по-конкурентоспособна, а не да стават по-богати отделни управляващи\", добави той. Кандидатът за евродепутат подчерта, че ЕС заема ключова роля в световната икономика и политика, но пред него има много сериозни предизвикателства нисък икономически растеж, проблеми в Еврозоната, социална поляризация и необходима смяна на икономическия модел. \"Трябва да се промени инвестиционната политика на България и на ЕС, защото хората основателно поставят въпроса за жизнения стандарт. Няма как, когато чуждите инвестиции намаляха 10 пъти от 2009 г. досега, да очакваме висока динамика на растежа и на стандарта на живот. Не може да се повиши този стандарт, когато в последните 10 години бяха провалени крупни инвестиционни проекти, които можеха да донесат на България милиарди левове\", заяви проф. Гечев. Той подчерта, че българското правителство е провалило проекта Белене, когато Чехия и Унгария разширяват ядрените централи с Росатом, а Турция строи нова атомна централа. Правителството проваля Южен поток, а Германия удвоява доставките от Русия. За какви инвестиции говорят ГЕРБ?, попита той. Гечев припомни, че ГЕРБ са си поставили три цели влизане в Шенген, прекратяване на мониторинга и влизане в Еврозоната. Защо след 10 години те не изпълниха нито една от трите цели?, продължи с въпросите той.  \r\nНе искаме да се изравнява минималната работна заплата и пенсия с тази в Европа по абсолютни величини, а настояваме за еднакъв стандарт при формирането им, въз основа на техния процентен дял в БВП, уточни кандидатът за евродепутат. Според него в България заплатите и пенсиите изостават по този показател.  \r\nВъв връзка с мигрантската криза проф. Гечев припомни, че хиляди мигрантите и техните съпровождащи представители на властта в България са преминавали свободно по магистрала Тракия. \"При управление на БСП подадохме молба за членство в ЕС, с премиер от БСП влязохме в ЕС. БСП категорично подкрепя разширяването и задълбочаването на икономическата и социалната интеграция, но категорично искаме да защитаваме националните интереси\", заяви проф. Гечев. Според него миграционната вълна в ЕС е била породена от абсолютно неадекватното поведение на десните. \"Меркел е представител на десницата и близка приятелка на Бойко Борисов. Тя покани мигрантите в ЕС, а сега не ги иска в Германия и се опитва да ги разпредели в Чехия, Полша, Унгария, България и Румъния. Те носят отговорност за миграцията, която ние сега трябва да плащаме\", коментира той.  \r\nПо повод усвояването на евросредства, отпуснати на България, кандидатът за евродепутат посочи, че България усвоява 25% от тях. \"Това е най-ниският процент в Европа. Защо България не е успяла да усвои тези средства и защо се усвояват по странен начин отиват в инвестиционни проекти, където се краде, като за световно, вместо да отиват за задържане на младите в страната, образование, болници. Средствата отиват да се строят къщи за гости, където гостите са мама, татко и аз, както и министър, зам.-министър или шеф на агенция\", коментира още той.  \r\nПо повод празника 9-ти май, проф. Румен Гечев заяви, че двата празника са свързани ако нямаше победата над фашизма, нямаше да има и Деня на Европа. \"Тези празници не бива да бъдат противопоставяни, те са взаимно подкрепящи се\", каза още той.", "date": "2019.05.09", "title": "Европейски избори 2019 г.: Проф. Румен Гечев: БСП е за повече интеграция, но ще защитаваме изконните български ценности"}
{"url": "http://www.focus-news.net/news/2019/05/09/2655718/malkite-proizvoditeli-na-tok-izlizat-na-svobodniya-pazar-ot-1-yuli.html", "text": "Парламентът при окончателни промени в Закона за енергетиката, предаде репортер на  Агенция „Фокус“ . С новите изменения производителите на електроенергия с инсталирана мощност между 1МВ и 4МВ от 1 юли 2019 г. имат възможност за излизане на свободния пазар, което ще осигури допълнителни количества електроенергия на борсата и подобряване на конкуренцията. От 1 юли 2019 г. тези производители ще преминат от преференциални цени към пазарна цена и договор за компенсиране с премия. До 31 август 2019 г. те трябва да подпишат договор за компенсиране с премия с Фонд „Сигурност на електроенергийната система“ (ФСЕС), като договорите влизат в сила не по-късно от 1 октомври 2019 г. Досега енергията от тези малки производители се изкупуваше на 100% от обществения доставчик (НЕК) и те на 100% бяха компенсирани от ФСЕС. \r\nПромените ще засегнат 12 централи с високоефективно комбинарано производство и 360 централи с възобновяеми енергийни източници. Годишно тези централи общо произвеждат около 1 500 000 МВтч електроенергия.  \r\nЦветилена СИМЕОНОВА", "date": "2019.05.09", "title": "Малките производители на ток излизат на свободния пазар от 1 юли"}
{"url": "http://www.focus-news.net/news/2019/05/09/2655720/premierat-boyko-borisov-pristigna-v-rumanskiya-grad-sibiu-za-uchastie-v-sreshtata-na-varha-na-darzhavnite-i-pravitelstveni-rakovoditeli-na-stranite-chlenki-na-es.html", "text": "Премиерът Бойко Борисов пристигна в румънския град Сибиу за участие в Срещата на върха на държавните и правителствени ръководители на страните-членки на ЕС. Това съобщиха от  правителствената информационна служба . Срещата на лидерите в Румъния се провежда в Деня на Европа и е основна за ротационното председателство на Съвета на ЕС, което страната пое на 1 януари тази година. Мотото на Румънското председателство е \"Кохезия, обща европейска ценност\".  \r\nПо време на срещата днес лидерите ще обсъдят аспекти на Стратегическия дневен ред 2019-2024 г. Сред темите ще бъдат насърчаването на мира и стабилността, поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.  \r\nСрещата на лидерите ще завърши с приемането на Декларация от Сибиу за общото бъдеще на страните в ЕС, изпращаща послание за единство и доверие в съвместните действия на държавите-членки.", "date": "2019.05.09", "title": "Премиерът Бойко Борисов пристигна в румънския град Сибиу за участие в Срещата на върха на държавните и правителствени ръководители на страните-членки на ЕС"}
{"url": "http://www.focus-news.net/news/2019/05/09/2655725/plamen-aleksandrov-natsionalno-dvizhenie-rusofili-initsiativata-bezimenen-polk-se-organizira-v-pleven-sas-sadeystvieto-na-druzhestvo-na-ruskogovoryashtite-vazhod.html", "text": "Инициативата ,,Безименен полк“ се организира в Плевен със съдействието на дружество на рускоговорящите ,,Възход“. Това каза пред  Радио „Фокус“  Пламен Александров, областен председател Национално движение ,,Русофили“. От 17.00 часа пред Параклис-мавзолей ,,Св. Георги Победоносец“ ще се състои шествие в рамките на инициативата ,,Безимен полк“. В повече от 50 града в страната  по този начин се отбелязва края на Втората световна война. ,,Дружество на рускоговорящите ,,Възход“ е подето от хората, които искат да си спомнят за края на Втората световна война, за победата над фашистка Германия. Това са предимно рускоговорящи, живеещи в Плевен“, каза Пламен Александров. ,,Участниците излизат с портрети на свои роднини, близки, пострадали и или загинали във войната. Звучи музика от военното време. Някои носят руски униформи. Пред портретите на близките си разказват техните спомени, показват снимките на предците  пред децата си. Приканвам плевенчани да заповядат на събитието днес“, призова Пламен Александров.  \r\nВиолета КРЪСТЕВА", "date": "2019.05.09", "title": "Пламен Александров, Национално движение ,,Русофили“: Инициативата ,,Безименен полк“ се организира в Плевен със съдействието на дружество на рускоговорящите ,,Възход“"}
{"url": "http://www.focus-news.net/news/2019/05/09/2655724/pazardzhik-v-grada-se-provezhda-sastezanie-po-voenno-sportni-distsiplini.html", "text": "Областният управител на Пазарджик Стефан Мирев даде старт на състезанието по военно-спортни дисциплини. Това съобщи за  Радио „Фокус“ – Пазарджик  Мария Ловчинова от Областната администрация. Тя обясни, че състезанието по военно-спортни дисциплини се провежда в Центъра за специализация и професионална подготовка в град Пазарджик и ще продължи до 14 май. „Участие са заявили 21 отбора с ученици от 10-и клас от средни училища в област Пазарджик. Състезанието е под патронажа на областния управител, организира се от Военно окръжие Пазарджик в партньорство със Съюза на офицерите и сержантите от запаса и резерва, Регионалното управление на образованието и ЦСПП - Пазарджик. Дисциплините, в които учениците ще премерят сили и умения, са: крос 600 м момчета и 300 м момичета; хвърляне на учебна граната в цел; стрелба с пневматична пушка от 5 изстрела. Награждаването на отборните и индивидуални победители ще се проведе традиционно пред паметника на 27-и Чепински полк в Пазарджик“, уточни Ловчинова. \r\nВаня НИКОЛОВА", "date": "2019.05.09", "title": "Пазарджик: В града се провежда състезание по военно-спортни дисциплини"}
{"url": "http://www.focus-news.net/news/2019/05/09/2655729/plovdiv-ediniyat-ot-postradalite-v-katastrofata-na-bul-karlovsko-shose-ostava-za-lechenie-v-bolnitsa.html", "text": "Единият от пострадалите в катастрофата на бул. „Карловско шосе“ в Пловдив на 8 май остава за лечение в болница. Това съобщи за  Радио „Фокус“ – Пловдив  говорителят на Областната дирекция на МВР. Около 14.40 часа вчера товарен автомобил „Пежо“ се блъсна в метален стълб. За медицински прегледи бяха откарани 33-годишният водач и 70-годишен пътник, който е оставен под лекарско наблюдение. Алкохолната проба на шофьора е отрицателна. По случая е образувано досъдебно производство. \r\nТони МИХАЙЛОВ", "date": "2019.05.09", "title": "Пловдив: Единият от пострадалите в катастрофата на бул. „Карловско шосе“ остава за лечение в болница"}
{"url": "http://www.focus-news.net/news/2019/05/09/2655728/varna-v-grada-shte-se-protest-sreshtu-natsionalnata-strategiya-za-deteto-2019-2030-g-na-11-may.html", "text": "Протест срещу Националната стратегия за детето 2019-2030 г. ще се проведе във Варна на 11 май. Това съобщават  организаторите . От 17.30 часа до 20.00 часа родители ще се съберат пред сградата на Общината. Във връзка спряната за работа, но все още неотхвърлена „Национална стратегия за детето 2019-2030 г.“ – документ, определящ държавната политика за деца в правото, социалната сфера, образованието и здравеопазването, родители от цялата страна излизат на протести в над 20 града. Протестни действия ще има в София, Пловдив, Варна, Бургас, Русе, Плевен, Стара Загора, Свиленград, Благоевград, Велико Търново, Ямбол, Сливен, Габрово, Гоце Делчев, Смолян, Силистра, Хасково, Шумен, Враца и Пазарджик. На 10 май, от 14.00 часа в „Арт салон“ (голямата зала на Радио Варна) ще се проведе пресконференция по повод протеста на тема „Политики в Стратегия за детето 2019-2030, застрашаващи българското семейство и децата“. На него ще присъстват адв. Петър Николов (адвокат на годината за 2018) и Александър Желев (общност на българите в Норвегия).", "date": "2019.05.09", "title": "Варна: В града ще се протест срещу Националната стратегия за детето 2019-2030 г. на 11 май"}
{"url": "http://www.focus-news.net/news/2019/05/09/2655726/klientite-shte-mogat-da-sledyat-onlayn-potreblenieto-si-na-tok-chrez-umni-elektromeri.html", "text": "Парламентът при окончателни промени в Закона за енергетиката, с които потребителите на електроенергия ще могат да проверяват потреблението си на ток онлайн чрез монтиране на „умен“ електромер, предаде репортер на  Агенция „Фокус“ . С промените се предоставя възможност за поставяне на интелигентни измервателни системи и безплатен достъп до данни в реално време, което би спомогнало за по-добър енергиен мениджмънт от страна на крайните клиенти и търговците на електроенергия. Ползата би била за постигане на по-ниски разходи за балансиране. С тази промяна се прави опит за интегриране на пазара на клиентите с такива средства за търговско измерване. Разходите по монтирането на системата ще са за сметка на крайния клиент, а самото средство за търговско мерене остава собственост на съответния оператор. \r\n„Тези уреди могат да бъдат доброволно поискани от потребителите и трябва да бъдат монтирани до 30-тия ден след тяхното поискване. Така крайният клиент ще може да контролира своето потребление онлайн и съответно – да контролира своята цена. Това дава възможност за реално плащане на това, което е потребил“, обясни председателят на парламентарната енергийна комисия Валентин Николов. Той обясни, че на всеки 15 минути тези „умни“ електромери ще дават ясна и точна информация какво е потреблението на електрическа енергия от потребителя, затова показанията им могат да послужат за обжалване на неточни фактури. \r\nЦветилена СИМЕОНОВА", "date": "2019.05.09", "title": "Клиентите ще могат да следят онлайн потреблението си на ток чрез „умни“ електромери"}
{"url": "http://www.focus-news.net/news/2019/05/09/2655719/severin-krasimirov-nyama-da-obzhalva-30-godishnata-si-prisada.html", "text": "Северин Красимиров, който беше осъден на първа инстанция за убийството на журналистката Виктория Маринова в Русе, няма да обжалва присъдата си, предаде  БНТ . \r\nДо изтичането на законоустановения срок защитата му не е внесла във Великотърновския Апелативен съд жалба или протест по постановената присъда, която е 30 години затвор при първоначален строг режим за трите престъпления - умишлено убийство, изнасилване и блудство. \r\nАдвокатът му Иван Дойнов каза, че Северин Красимиров е отказал да обжалва присъдата, тъй като я смята за справедлива.", "date": "2019.05.09", "title": "Северин Красимиров няма да обжалва 30-годишната си присъда"}
{"url": "http://www.focus-news.net/news/2019/05/09/2655732/dimitar-margaritov-kzp-vzemaneto-na-impulsivni-resheniya-za-onlayn-pokupki-shte-bade-po-chesto-sreshtano-yavlenie.html", "text": "Ще зачестят импулсивните покупки с развитието на социалните мрежи като среда, в която все повече се преплитат ежедневната комуникация със споделянето на преживявания с цел реклама и насърчаване на продажбите на конкретни стоки и услуги. За това ще допринесат и техническите иновации, улесняващи покупко-продажбите в рамките на социалното общуване – маркирането на продукти в статуси на потребители, разпознаването на стоки и услуги и възможността за директното им закупуване от приложенията, електронен каталог на продуктите за по-удобното им откриване и пр.  \r\nПрогнозата направи председателят на Комисията за защита на потребителите в България Димитър Маргаритов по повод оповестената наскоро новина за предстоящи промени на дизайна на най-популярните онлайн платформи и въвеждането на редица нови функции за комуникация на бизнес потребителите с техните клиенти, съобщиха от пресцентъра на  КЗП .  \r\n„Наблюдават се промени в поведението на потребителите, които пазаруват в интернет. Ако допреди няколко години сделките се случваха основно в нарочно създадени електронни магазини, то в последно време все по-използвани са социалните платформи и мрежи, където хората имат поводи за ежедневна комуникация по най-различни въпроси”, коментира Маргаритов пред портала Novini.bg. Според него тенденцията ще продължи да се задълбочава и знак за това са продължаващият сериозен ръст на онлайн търговията и като следствие от това – на жалбите по повод покупки от електронни магазини.  \r\n„Ето защо и хората, които управляват тези процеси, реагират и търсят най-добрите, надяваме се, форми за развитие на самите социални платформи в частта им, свързана с пазаруване. Важно е това да даде възможност на потребителите да се ориентират бързо и лесно, да попадат по-рядко в капана на нелоялни търговци, които биха искали само да адресират към тях някакви оферти, за да получат пари, но не и да доставят това, което са обещали”, каза още председателят на КЗП. И добави, че този процес трябва да се развива в посока улесняване на хората и предоставянето на възможности да пазаруват спокойно и многообразно.  \r\n„Една от реакциите при управлението на платформите е свързана със станалия модерен напоследък по-нестандартен спрямо обичайните способи за реклама подход известни личности, които имат влияние върху поведението на нас, обикновените хора, да „рекламират” (по-скоро споделяйки преживявания от своето ежедневие) определени стоки, посочи Маргаритов. Тя се изразява в добавянето на опцията да бъдат отбелязвани продукти. „Така потребителите, които „следват” даден лидер на мнение, с едно кликване имат специалната възможност – гледайки снимката, това преживяване, да закупят продукт, който той е публикувал в ежедневния си статус”, обясни председателят на КЗП.     \r\nТози подход има много силна положителна страна от гледна точка на удачната покупка. „Може да даде допълнителна гаранция на потребителя, че се насочва към нещо истинско, изпитано и което не би било показано от авторитетни хора, ако те самите не са сигурни в неговите качества, независимо, че в по-честите случаи това публикуване става и в резултат на комерсиални отношения между дадената известна личност и предлагащия продукта”, подчерта Маргаритов. „Но, след като той си „залага” името, за да популяризира въпросната стока, вероятността потребителите да попаднат на нещо некачествено или фалшиво, влизайки по този канал да си го купят, е по-малка”, добави той.  \r\n„Рискът при подобни покупки по-скоро е свързан със склонността да се подвеждаме, че нещо, което „стои добре” в контекста на ежедневието на известния човек, би се вписало и в нашето ежедневие, а да се окаже, че няма да можем да го използваме, като сме очаквали”, счита Маргаритов. Той обаче припомни, че при онлайн пазаруването има 14 дни за отказ и дори „изведнъж да сме решили в бърз порядък да си закупим много неща, може да ги отсеем в разумен срок само до толкова, колкото действително са ни харесали”, обърна внимание той.  \r\nДимитър Маргаритов отбеляза още, че с промените се очаква да има и повече възможности за комуникация по повод търговски сделки, например едновременно гледане на видео и проследяване на коментарите на потребителите за представеното в него в реално време. Той припомни, че с приетия на първо четене Нов механизъм за потребителите се формализират и вече ще имат голяма тежест и при доказването на евентуални нарушения възможните форми за общуване при бърз обмен на информация в рамките на онлайн средата. „Тези форми ще могат да служат на контролните органи, когато има оплакване от потребител, като доказателства каква комуникация е била проведената, каква оферта е отправена, какви са били запитванията на потребителя относно съществени характеристики и как после търговецът е спазил, респективно – не е спазил своите ангажименти”, разясни председателят на КЗП.      \r\nНа финала той подчерта, че „предимствата на онлайн търговията при всички положения трябва да бъдат запазени и отчитани и когато се пазарува в социалните мрежи, независимо че там очевидно изкушенията ще бъдат повече и вземането на малко по-импулсивни решения може би ще бъде по-често срещано явление”.", "date": "2019.05.09", "title": "Димитър Маргаритов, КЗП: Вземането на импулсивни решения за онлайн покупки ще бъде по-често срещано явление"}
{"url": "http://www.focus-news.net/news/2019/05/09/2655730/kyustendil-istoricheskiyat-muzey-v-dupnitsa-predstavya-izlozhba-po-povod-110-godishninata-ot-rozhdenieto-na-dimitar-dimov.html", "text": "Историческият музей в Дупница представя изложба по повод 110-годишнината от рождението на Димитър Димов. Това съобщи за  Радио „Фокус” – Кюстендил  д-р Милена Катошева, уредник в къщата музей „Димитър Димов”. Изложбата ще бъде открита от 17.00 часа в залата на музея. Тя е дело на Националния литературен музей и носи името „Испания – мечта и вдъхновение“. „Документалните пана, чрез архивни материали от фонда на къща музей „Димитър Димов“, представят различните аспекти от връзката на писателя с Испания: детската му мечта, научната специализация в Мадрид, срещата с испанската история и култура и отраженията в неговото творчество по-късно”, каза д-р Милена Катошева. По думите ѝ Димитър Димов, един от най-значимите писатели на модерната българска литература, през целия си живот е страстен почитател на Испания. Интересът към тази страна датира от ученическите му години. Като любопитно четиво, преминава през изучаването на езика, запознаване с историята и културата и достига своята връхна точка при истинската среща с Испания. На откриването на изложбата посетителите ще имат възможност да видят и филма „Триптих за Димитър Димов“– първият документален филм в българското кино, който разказва за живота и творчеството на Димов, проследен в три направления – човека, учения и писателя. \r\nВенцеслав ИЛЧЕВ", "date": "2019.05.09", "title": "Кюстендил: Историческият музей в Дупница представя изложба по повод 110-годишнината от рождението на Димитър Димов"}
{"url": "http://www.focus-news.net/news/2019/05/09/2655731/otpada-taksata-za-prenos-pri-iznos-na-tok-ot-balgariya.html", "text": "Парламентът при окончателни промени в Закона за енергетиката, с които отпада такса за пренос при износ на ток от България, предаде репортер на  Агенция „Фокус“ . България беше единствената страна в Европейския съюз, която налагаше такова мито върху електроенергията, произведена на нейна територия. Размерът на таксата беше малко над 5 евро за МВтч. Отпадането на митата е вследствие на решение на Съда на ЕС в Люксембург от 6 декември 2018 г., с което се забранява държавите членки да налагат такса, облагаща износът на електроенергия, произведена на тяхна територия. \r\nЦветилена СИМЕОНОВА", "date": "2019.05.09", "title": "Отпада таксата за пренос при износ на ток от България"}
{"url": "http://www.focus-news.net/news/2019/05/09/2655735/plovdiv-30-000-kasa-tsigari-bez-banderol-sa-izzeti-pri-spetsaktsiya-v-asenovgrad.html", "text": "Значително количество безакцизни цигари са конфискувани от служителите на реда в Асеновград. Това съобщиха за  Радио „Фокус“ – Пловдив  от Областната дирекция на МВР. При спецакция за пресичане на незаконното съхранение и разпространение на контрабандни стоки, проведена на 8 май, униформените са извършили проверка в складово помещение, стопанисвано от 45-годишен криминално проявен и осъждан жител на града. Там били открити и иззети общо 30 000 къса папироси от различни марки, без български бандерол. Мъжът е задържан за срок до 24 часа. Материалите по образуваното бързо производство по чл. 234, ал.1 от НК са докладвани в Районната прокуратура.", "date": "2019.05.09", "title": "Пловдив: 30 000 къса цигари без бандерол са иззети при спецакция в  Асеновград"}
{"url": "http://www.focus-news.net/news/2019/05/09/2655737/kyustendil-belogradchishkiyat-episkop-polikarp-shte-otsluzhi-tarzhestven-vodosvet-v-srednovekoviya-hram-sv-nikola-v-sapareva-banya.html", "text": "Белоградчишкият епископ Поликарп ще отслужи тържествен водосвет в средновековия храм „Св. Никола“ в Сапарева баня. Това съобщиха за  Радио „Фокус” – Кюстендил  от Архиерейското наместничество в Дупница. Събитието ще започне от 15.00 часа. Поводът е приключилото обновяване и реставрация на старинната черква, която е архитектурно-строителен паметник на културата. Ремонтните дейности са извършени по проект на, финансиран от фонд „Земеделие“. Тържественият водосвет се организира от църковно настоятелство при храм „Свети Четиридесет мъченици“. Идеята е да се възроди честването на Свети Николай Летни – 9 май.  \r\nЦърквата „Свети Никола“ се намира в центъра на Сапарева баня.  Построена е през XII-XIII век. \r\nВенцеслав ИЛЧЕВ", "date": "2019.05.09", "title": "Кюстендил: Белоградчишкият епископ Поликарп ще отслужи тържествен водосвет в средновековия храм „Св. Никола“ в Сапарева баня"}
{"url": "http://www.focus-news.net/news/2019/05/09/2655736/sport-adrian-andreev-otpadna-v-pensakola.html", "text": "Адриан Андреев отпадна още в първия кръг на ITF-турнира по тенис в Пенсакола (САЩ), който е с награден фонд 25 хиляди долара. Българинът, който отнесе конкуренцията в квалификациите, се предаде на 5-ия в схемата колумбиец Фелипе Мантия с 4:6, 2:6.  \r\nМачът продължи час и 41 минути, като в началото 25-годишният колумбиец направи пробив за 3:1, но Андреев му го върна за 3:3. След това колумбиецът направи още един за 5:3, а с това взе и сета срещу родения през 2001-а Андреев.  \r\nВтората част беше доста по-ясна от самото начало, когато колумбийският състезател поведе с 4:0 и след това лесно затвори мача.", "date": "2019.05.09", "title": "Спорт: Адриан Андреев отпадна в Пенсакола"}
{"url": "http://www.focus-news.net/news/2019/05/09/2655734/nova-makedoniya-makedoniya-proklyatieto-na-malkite-kulturi.html", "text": "Авторският материал на журналиста Весна Дамчевска „Проклятието на малките култури“  разглежда културната среда на Балканите. Агенция „Фокус“ го представя без редакторска намеса. \r\nВдъхновяващо изказване на българския писател Алек Попов по повод приноса на автора за развитието на литературата на Балканите на предстоящия фестивал \"Про-за Балкан\", който казва, че е изключително щастлив, че има такъв форум, където Балканите са не само екзотичен гост и където големият разговор за изкуството минава през оригиналния, динамичен и разнообразен свят на балканската проза, актуализира много важни въпроси за балканските литератури и автори. Този фестивал успешно завърши мисията през последните години за създаването на обща платформа, която ще позволи по-добро сътрудничество между писателите в региона, значителна инициатива с единствената цел - да прекъсне проклятието на малките езици и култури да направи видима литература от един регион, който днес е във фокуса на западната общественост, или както черногорският автор Андрей Николаидис веднъж каза: „Световната история ни учи, че балканските писатели са най-добре почитани, когато тук се случва някое от нашите традиционни междунационални и междуверски кланета“ \r\nВъпреки че Балканите са само географски термин, той често има негативна конотация в останалата част на света, което оставя настрани факта, че тук наистина има силна и добра литература. Стереотипите трябва да бъдат разрушени и единственият начин да се направи това е да се говори за нея. Следователно всяка инициатива, проява, фестивал или награда, която води до взаимно опознаване, си заслужава подкрепата, защото разделението на Балканите е само от политически характер. \r\nФестивалите като „Про-за Балкан” имат и друга много важна полза, която създава условия за по-голяма видимост и достъпност на балканските автори в по-широкия литературен контекст на европейския и световния културен пазар чрез представяне на известни издателства, с цел нашите книги да не останат изолирани в свят, доминиран от английския език. Един немски издател, гост на този фестивал на едно от предишните издания, сам каза, че е голяма загуба за немската литература, че литературата от балканските страни не ги докосва и че все още е проблем, който все още доминира особения поглед към Балканите - като някаква екзотика, специална част от Европа или дори - като че ли не е част от Европа. Така, когато става дума за балканска литература, тя няма да се асоциира с никакви политически теми, лобита и т.н. и накрая читателите по света ще осъзнаят, че личните истории, дори идващи от Балканите, са универсални истории. В този смисъл преводаческата агенция \"Традуки\", която дава възможност за превод на балканските автори, а оттам и тяхното четене и откриване, също е достойна за това. \r\nФестивалът \"Про-за Балкан\", който ще се проведе  през втората половина на май, ще популяризира балканската литература, ще  работи по създаването на мрежи от автори и издатели от региона и създава платформа за по-добро бъдещо сътрудничество, както и за по-висока оценка на балканската национална литература в Европа и света. Наградата за развитие на балканската литература, \"Просперитет\", представя балканските автори като автори- звезди, независими и неповторими интелектуалци, статут, който е несправедливо недостъпен. \r\nПодобна цел е възложена на Фондация Балканика, основана през 1996 г. от съответните издателски компании от седем балкански страни: Македония, България, Сърбия, Албания, Гърция, Турция и Румъния, чието седалище се намира в София. В нея членуват по една уважавана издателска къща от всяка от седемте държави-членки на фондацията, а провеждането на литературното събитие се организира на ротационен признак във всяка от страните-членки. Наградата \"Балканика\" носи голяма публичност на победителя извън балканските страни, често е важно за автора, за да излезе на международната сцена, а оттам и за утвърждаването на литературата на страната, от която идва. Предишни победители от тази награда от Македония са Венко Андоновски с \"Пъпа на света\" и Александър Прокопиев с \"Човекът на човека\", чиито книги, благодарение на \"Балканика\", могат да бъдат похвалени с няколко превода в и извън региона. \r\nПодобни инициативи се противопоставят на проклятието на малките езици и на нашата обща неспособност да създадем мрежа за преводи между културите, на проблема с липсата на обща стратегия в културата, защото все още се сме като рога в чувал, вместо да утвърждаваме  литературата от Балканите като нова енергия на уморената културна Европа. Това е единственият начин, по който светът ще научи, че това, което се създава тук, не е просто екзотика, фолклор и орнамент.  Юлиян Марков", "date": "2019.05.09", "title": "„Нова Македония“ (Македония): Проклятието на малките култури"}
{"url": "http://www.focus-news.net/news/2019/05/09/2655738/", "text": "Денят на победата и Денят на Европа са взаимосвързани. Обединението на Европа е в резултат на победата над нацистка  Германия на  9 май. Това каза в интервю за дневния информационен блок „Добър ден“  на  Радио „Фокус“  военният историк проф. Йордан Баев. „Денят на победата символизира победата над нацистка Германия и край на най-ожесточената война на европейска територия в световната история. Това, което се случва на 9 май 1950 година е в резултат на поуките от всички тези военни стълкновения, особено между германските и френските народи. Тогава се дава една насока за обединението на Европа, което е продължение на случилото се в резултат на победата на 9 май“, отбеляза проф. Йордан Баев. Във връзка с двете дати, свързани с отбелязването на победата, проф. Баев обясни, че става въпрос за две последващи събития. Той посочи, че на 2 май 1945 година е превзет Берлин и веднага след това започват преговори с наследника на Хитлер. Те продължават до 6-7 май, когато се подписва акт, с който се спират преди всичко военните действия. Така се стига до подписването на окончателния акт за безусловна капитулация на нацистка Германия, което става в нощта на 8 срещу 9 май в източното берлинско предградие Карлсхорст. По думите на проф. Баев това става малко след 22.00 часа на 8 май, което по московско време е 16 минути след полунощ, като това е основната причина за различното отбелязване на победата в Европа и Русия. Според проф. Баев обединението на Европа е процес, който продължава и до днес. \r\nЕвелина БРАНИМИРОВА", "date": "2019.05.09", "title": "Проф. Йордан Баев, военен историк: Обединението на Европа е в резултат на победата над нацистка Германия на 9 май"}
{"url": "http://www.focus-news.net/news/2019/05/09/2655723/veliko-tarnovo-s-shestvie-v-grada-zapochnaha-tarzhestvata-po-povod-denya-na-evropa.html", "text": "С шествие в града започнаха тържествата по повод Деня на Европа , предаде репортер на  Радио „Фокус“ - Велико Търново . Парадът тръгна от Студентски стол, премина по ул. „Васил Левски“ и стигна до сградата на Общината. Той бе воден от Духовия оркестър при СУ „Емилиян Станев“, след което по преминаха учениците от ПГТ „Д-р Васил Берон”, които носеха знамената на 28-те държави-членки на Европейския съюз. След тях се движеха мажоретките от ДГ „Соня“ и децата от детските градини на Велико Търново. В 10.30 часа под звуците на химните на България, Европа и Велико Търново ученици от ОУ „Бачо Киро: издигнаха българското, европейското и великотърновското знаме. Стихотворение „Денят на Европа“ изпълни Майкъл Калбанов от ДГ „Слънчев дом”, а кметът на Община Велико Търново инж. Даниел Панов в словото си подчерта важността на членството на България в Европейския съюз.  \r\nУчениците от 12 клас при ПМГ „Васил Друмев“ Таня Сейкова и Алекс Божинов  представиха своето виждане за това какво за тях е Европа. „Европа е много повече от статистически данни. Дом на едни от най-бележитите хора, поглеждайки назад в дългото човешко съществуване. Европа е история и паметта за нея. Тя е преди всичко многообразие – „Единство в многообразието“ както гласи мотото на Европейския съюз. Да си гражданин на Европа означава да принадлежиш към огромен съюз политическа и икономическа мощ като в същото време не изгубваш своята принадлежност към родината и корените си. Означава да имаш свободата да си различен, да си такъв какъв то си без да се страхуваш. За мен Европа е принадлежност, история, единство, многообразие, неограничесност и мечти и всичко, което произлиза от тях. Тя е настояще и бъдеще“, посочи Таня Сейкова. \r\n„Да бъдеш гражданин на Европа днес означава да бъдеш етнически толерантен, да пазиш националната си самобитност и съзнание, но и да уважаваш и зачиташ чуждите културни традиции. Картите се изтриват, границите се променят, но ние оставаме достойни жители на Европа. Днес е 9 май. Днес честваме Деня на Европа като част то обединената европейска общност. Този ден е един от европейските символи, които насърчават единството между европейците. За да има прогрес трябва да сме обединени. Светлото бъдеще и прогресът са постижими само в обединена и силна Европа“, подчерта Алекс Божинов . \r\nМажоретният състав при ДГ „Соня“ зарадва присъстващите със свои изпълнения, а в парк „Марно поле“ започна Европейски детски празник. Празничният ден ще завърши в Европейската инициатива „Нощ на литературата“ в  клуб „Мелон“, клуб „7“ и на откритата сцена „Арт лято“ до ХГ „Борис Денев“. От 21.00 часа на площад „Цар Асен І“ всички жители и гости на града ще имат възможност да наблюдават Аудио-визуален спектакъл „Царевград Търнов – звук и светлина“. \r\nНадежда КРЪСТЕВА", "date": "2019.05.09", "title": "Велико Търново: С шествие в града започнаха тържествата по повод Деня на Европа"}
{"url": "http://www.focus-news.net/news/2019/05/09/2655733/blagoevgrad-s-ritual-po-polagane-na-tsvetya-i-ventsi-v-grada-beshe-otbelyazana-74-godishnina-ot-pobedata-nad-fashizma.html", "text": "С ритуал по полагане на цветя и венци в града беше отбелязана 74-годишнина от победата над фашизма, предаде репортер на  Радио „Фокус“ – Пирин . Церемонията се състоя на площад „Георги Измирлиев – Македончето“. В ритуала се включиха проф. д-р Антони Стоилов, заместник-ректор на ЮЗУ „Неофит Рилски“; омбудсманът доц. д-р Валентин Василев; заместник-кметът инж. Емилия Тунева; заместник областният управител Иван Стоянов; представители на Регионален исторически музей – Благоевград, както и граждани и гости на града. Церемонията започна с химна на Република България. След това водещите на програмата представиха информация за 9 май . Те посочиха, че на тази дата отбелязваме Деня на Европа и Деня на победата. Също така беше изразена благодарност, към всички, които са дали живота си войната, за да спасят Родината ни. Церемонията приключи с полагане на цветя и венци в знак на признателност. \r\nДенис НИКИФОРОВ", "date": "2019.05.09", "title": "Благоевград: С ритуал по полагане на цветя и венци в града беше отбелязана 74-годишнина от победата над фашизма"}
{"url": "http://www.focus-news.net/news/2019/05/09/2655742/umbal-sv-ivan-rilski-organizira-bezplatni-ochni-pregledi-po-povod-sedmitsata-za-informiranost-za-revmatichnite-zabolyavaniya.html", "text": "УМБАЛ „Св. Иван Рилски“ се включва като партньор в Седмицата за информираност за ревматичните заболявания с безплатни очни прегледи от 13 до 17 май 2019 (включително). Това съобщиха от пресцентъра на  лечебното заведение . Те ще се провеждат всеки ден от 8.00 до 10.00 часа от д-р Рени Тончева  в кабинет 4, ет. 1. Необходимо е предварително записване на имейл revmatologia.org@gmail.com. От безплатните очни прегледи могат да се възползват пациенти с диагноза лупус, болест на Бехтерев, ревматоиден артрит, синдром на Сьогрен, склеродермия, псориатичен артрит.  \r\nОрганизатор на Седмицата за информираност за ревматичните заболявания за пета, поредна година е Организацията на пациентите с ревматологични заболявания в България (ОПРЗБ). \r\nВъзпалението на очите е често усложнение при пациенти с автоимунни заболявания, каквито са болестта на Бехтерев, ревматоидният артрит, синдромът на Сьогрен, склеродермията. При тях организмът атакува сам себе си и в резултат на това се получава възпаление, което може да засегне и очите. \r\nТази година акцентът на Седмицата на ревматичните заболявания е върху живота и проблемите на хората със системен лупус еритематозус (СЛЕ) в България. Той представлява хронично автоимунно заболяване на съединителната тъкан, което засяга най-често млади, работоспособни хора. СЛЕ е наричан често “великият имитатор”, тъй като симптомите му наподобяват тези на други заболявания, което прави трудно поставянето на окончателна диагноза.  \r\nРевматичните заболявания засягат всеки четвърти европеец. В България пациентите са повече от 100 хил. души. Данните са приблизителни, защото официална статистика няма. Сред най-често срещаните ревматични заболявания са ревматоиден артрит (РА), болест на Бехтерев, псориатичен артрит,  лупус, синдром на Сьогрен, склеродермия, фибромиалгия, реактивен артрит. От тях боледуват и двата пола, като съотношението мъже : жени е 40% към 60%. Ревматичните болести са хронични и доживотни. При тях болката е ежедневие, ако пациентът не се лекува адекватно. \r\nВ рамките на инициативата на 17 май 2019 г. от 11.00 часа в „Зона 21“ (София, ул. „Христо Белчев“ 3) ще се проведе дискусия за проблемите на хората с диагноза лупус в България. За участие в нея са поканени  лекари, институции, пациенти и техни близки. От страна на УМБАЛ „Св. Иван Рилски“ във форума ще се включи проф. Доброслав Кюркчиев, началник на Лабораторията по клинична имунология (ЛКИ) в болницата, който ще представи предиктивната роля на ANA антителата за ранното установяване на ревматичните заболявания. ЛКИ е най-голямата университетска структура за диагностика и изследване на автоимунни заболявания и едно от малкото места, в което се провежда изследване за наличието на ANA антитела. Те се проявяват месеци и дори години преди клиничните симптоми на някои автоимунни заболявания, като системния лупус, склеродермията и синдрома на Сьогрен. ЛКИ работи в тясно сътрудничество с най-голямата Клиника по ревматология в България, която също се намира на територията на УМБАЛ „Св. Иван Рилски“, и разполага със стационар от 75 легла. В нея се обучават ревматолози от цялата страна и чужбина. Екипът се състои от над 15 лекари, специализирали във Франция, Великобритания и Холандия. Тя е един от референтните центрове в България за изписване и лечение с биологична терапия – съвременно, скъпоструващо лечение, което дава възможност за ефективно контролиране на симптомите на ревматичните заболявания. \r\nОрганизацията на пациентите с ревматологични заболявания в България е създадена през 2010 г. Основната цел на сдружението е да оказва подкрепа на хората, страдащи от такива заболявания и за получаване на съвременно лечение, което да осигури по-добър живот. ОПРЗБ представлява пациентите на България в Европейската лига за борба с ревматизма (European League Against Rheumatism - EULAR). Тя е и сред учредителите на АГОРА (обединение на неправителствени организации на хора с ревматични заболявания от Южна Европа).", "date": "2019.05.09", "title": "УМБАЛ „Св. Иван Рилски“ организира безплатни очни прегледи по повод Седмицата за информираност за ревматичните заболявания"}
{"url": "http://www.focus-news.net/news/2019/05/09/2655727/blagoevgrad-s-otkrit-urok-detsa-sme-na-evropa-obshtina-bansko-shte-otbelezhi-denya-na-evropa.html", "text": "С открит урок „Деца сме на Европа“ Община Банско ще отбележи Деня на Европа. Това съобщиха за  Радио „Фокус“ - Пирин  от отдел „Култура“ към Община Банско. В урока ще вземат участие ученици от Средно училище „Неофит Рилски“ в курортния град. Той ще се проведе в Тържествената зала на Читалище „Никола Вапцаров“ от 12.30 часа. Открият урок на 9 май е традиция за Банско, като всяка година той се провежда с цел децата да се запознаят с повече подробности за Европа и за този тържествен ден. \r\nНатали СТЕФАНОВА", "date": "2019.05.09", "title": "Благоевград: С открит урок „Деца сме на Европа“ Община Банско ще отбележи Деня на Европа"}
{"url": "http://www.focus-news.net/news/2019/05/09/2655743/burgas-remontnite-deynosti-v-dvora-na-pmggre-g-s-rakovski-shte-badat-napalno-gotovi-do-kraya-na-mesets-may.html", "text": "По-трудоемките строителни дейности за реконструкцията на огромния двор на ППМГ „Акад. Никола Обрешков“/ГРЕ „Г.С. Раковски“ завършиха. Това съобщиха от пресцентъра на  Община Бургас . Преасфалтирането е изпълнено, готови са новите плочници и бордюри. Сега стартира монтирането на нови спортни съоръжения и уреди, както и на модерни настилки в отделните зони, които да предпазват учениците от механични наранявания на кожата и контузии. Големият ремонт в този легендарен училищен двор (там е снимана част от филма „Опасен чар“ с Тодор Колев и Невена Коканова) се финансира от Министерство на образованието и науката и Община Бургас. Такъв не беше правен от десетилетия. В двора ще бъдат обособени игрища за баскетбол, футбол, волейбол, хандбал, лекоатлетическа писта, зони за фитнес и тенис на маса. Преоформят се зелените площи, като здравите стари дървета бяха запазени, предстои и внасяне на нови фиданки. Училищният двор ще има ново осветление.", "date": "2019.05.09", "title": "Бургас: Ремонтните дейности в двора на ПМГ/ГРЕ „Г. С. Раковски“ ще бъдат напълно готови до края на месец май"}
{"url": "http://www.focus-news.net/news/2019/05/09/2655744/kyustendil-galeriya-dim-art-gostuva-v-dupnitsa-s-tvorbi-na-izvestni-balgarski-hudozhnitsi.html", "text": "Галерия „Дим арт” гостува в Дупница с творби на известни български художници. Това съобщи за  Радио „Фокус” – Кюстендил  Катя Йоцова, уредник на Общинска художествена галерия – Дупница. Изложбата ще бъде открита от 18.00 часа в изложбена зала „Джамията“. В изложбата са включени творби на Светлин Русев, Йоан Леви, Тома Стефановски, Георги Божилов, Вера Недкова, Иван Георгиев – Рембранд, Димитър Киров, Пьотр Семьонович и други известни български автори и художници на западноевропейското изкуство. „Тази изложба е доста необичайна. Това е частна колекция на един именит пловдивски художник, реставратор и колекционер. Тази експозиция представя стари майстори, съвременни автори и западноевропейски творци”, каза Катя Йоцова. По думите ѝ в Дупница за първи път публично се представя изложба с творби от частни колекции. \r\nВенцеслав ИЛЧЕВ", "date": "2019.05.09", "title": "Кюстендил: Галерия „Дим арт” гостува в Дупница с творби на известни български художници"}
{"url": "http://www.focus-news.net/news/2019/05/09/2655746/pazardzhik-okrazhniyat-sad-shte-gleda-deloto-sreshtu-bivshiya-kmet-na-obshtina-rakitovo-emiliya-elenkova.html", "text": "Окръжният съд ще гледа делото срещу бившия кмет на Община Ракитово Емилия Еленкова за нанесени имуществени вреди на Общината, съобщиха за  Радио „Фокус“ – Пазарджик  от администрацията на Съда. Делото е образувано по внесен обвинителен акт от Окръжна прокуратура – Пазарджик. Срещу Емилия Еленкова е повдигнато обвинение за престъпление по служба за това, че в периода 18 август 2011 – 08 септември 2011 година в качеството си на кмет на Община е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието и са настъпили значителни имуществени вреди за Общината в размер на 256 297,54 лева. Началото на съдебното заседание е в 13.30 часа, съдия-докладчик е Коста Стоянов. \r\nВаня НИКОЛОВА", "date": "2019.05.09", "title": "Пазарджик: Окръжният съд ще гледа делото срещу бившия кмет на Община Ракитово Емилия Еленкова"}
{"url": "http://www.focus-news.net/news/2019/05/09/2655739/haskovo-s-ruski-pesni-za-voynata-zapochna-tarzhestvenata-tseremoniya-po-povod-denya-na-pobedata-v-topolovgrad.html", "text": "С руски песни за войната започна тържествената церемония по повод Деня на победата в Тополовград. Това съобщиха от пресцентъра на  Община Тополовград .Стихове за загиналите рецитира Иван Янчев. За най-страшната война в историята на човечеството, за великата саможертва на героите, за възцаряването на мира в Европа и за нуждата от обединена Европа стана дума в словото на Райна Зотава, секретар на читалището.  \r\nС венци и цветя, със свеждане на глави тополовградчани отдадоха заслужена почит на героите от Втората световна война.", "date": "2019.05.09", "title": "Хасково: С руски песни за войната започна тържествената церемония по повод Деня на победата в Тополовград"}
{"url": "http://www.focus-news.net/news/2019/05/09/2655745/valentin-nikolov-gerb-nyama-da-se-uvelichi-tsenata-na-toka-za-krayniya-potrebitel-zaradi-promenite-v-zakona-za-energetikata.html", "text": "Няма да се увеличи цената на тока за крайния потребител заради промените в Закона за енергетиката. Това каза пред журналисти народният представител от ГЕРБ и председател на парламентарната енергийна комисия Валентин Николов, предаде репортер на  Агенция „Фокус“ .  \r\n„С решение на Европейския съд бяхме задължени да премахнем такса пренос за износа на електрическа енергия, понеже вече сме Единен енергиен европейски пазар. Махаме това, но по този начин се създават трудности”, заяви Николов и обясни, че заради това се поражда дефицит от 80 млн. лв., които трябва да бъдат компенсирани от някъде. „Затова правим така, че те да не бъдат компенсирани от потребителите чрез повишаване на цената, а ще бъдат плащани от производителите чрез увеличаване на таксата за пренос – малка цена, която КЕВР ще прецени. Очакваме поради тази причина покачване на цената на ел. енергията на борсата. Ние съответно имаме буфер, който формира общата цена, която потребителят плаща на доставчика си. Т.е. не очакваме вдигане на цената на регулирания пазар, но цената на борсата се очаква да има повишаване“, обясни Николов и уточни, че работодателите знаят за това. „И понеже няма друг начин да се случи това, те са съгласни и сме преценили, че това е добре. Те поискаха да махнем съответно таксата, с която се внася ел. енергията, така че да се получат буфери при евентуално покачване на цената. Т.е. вече те могат свободно да внасят електрическа енергия“, подчерта Николов. \r\nТой обясни, че чрез излизането на пазара на малките производители на ток се създават условия да има нови инвестиции в когенерациите, които ЕК задължава държавите членки да насърчават. „Но това ще стане чрез търгове и ще бъдат доплащани на преференциалната цена, на която търгът им позволи“, уточни Николов. \r\nТой посочи, че с промените в закона е направено така, че да се даде възможност на всички топлофикации с централно топлоснабдяване да могат да подменят съответните си мощности – когенерации, така че да могат те да компенсират топлинната енергия чрез производство на електрическа енергия.  \r\nЦветилена СИМЕОНОВА", "date": "2019.05.09", "title": "Валентин Николов, ГЕРБ: Няма да се увеличи цената на тока за крайния потребител заради промените в Закона за енергетиката"}
{"url": "http://www.focus-news.net/news/2019/05/09/2655748/burgas-uchastnitsite-v-13-ite-mayski-sreshti-na-slavyanskite-tvortsi-svyato-slovo-shte-gostuvat-v-turisticheski-kompleks-akve-kalide-na-16-may.html", "text": "На 16 май за поредна година Туристически комплекс „Акве Калиде“ ще посрещне участниците в 13-ите Майски срещи на славянските творци „Свято слово“. Това съобщиха от пресцентъра на  Община Бургас . Гостите тази година са от Черна гора, Македония и Русия. В музея на комплекс „Акве Калиде“ ще се проведе литературно четене и конкурс за написване на литературни творби. Форумът се провеждат ежегодно в морския град и се посвещава на делото на първоучителите – светите братя Кирил и Методий. Организатори на ХII-те Майски срещи на славянските творци „Свято слово“ са Община Бургас, Читалище „Любен Каравелов 1940“, Бургаската писателска общност и РЕКИЦ „Читалища“.", "date": "2019.05.09", "title": "Бургас: Участниците в 13-ите Майски срещи на славянските творци „Свято слово“ ще гостуват в Туристически комплекс „Акве Калиде“ на 16 май"}
{"url": "http://www.focus-news.net/news/2019/05/09/2655741/evropeyski-izbori-2019-g-korneliya-ninova-da-pazim-mira-kato-nay-visshe-blago-za-chovechestvoto.html", "text": "Да ни е честит Денят на победата над хитлерофашизма. Това каза лидерът на БСП Корнелия Нинова, съобщиха от пресцентъра на  БСП . \"Прекланяме се пред паметта на милионите, загинали във Втората световна война. Поклон пред героите, дали живота си за свободата. Да е честит и Денят на Европа. Двата празника са свързани. Победата даде възможност за обединена и мирна Европа. Нека споменът ни прави бдителни и непримирими към съвременните прояви на фашизъм. Да пазим мира като най-висше благо за човечеството\", каза още тя.", "date": "2019.05.09", "title": "Европейски избори 2019 г.: Корнелия Нинова: Да пазим мира като най-висше благо за човечеството"}
{"url": "http://www.focus-news.net/news/2019/05/09/2655747/parlamentat-ratifitsira-sporazumenieto-za-izvarshvane-na-ikonomicheski-pregled-na-balgariya-ot-oisr.html", "text": "Парламентът ратифицира Споразумението за извършване на Икономически преглед на Република България между Република България, от една страна, и Организацията за икономическо сътрудничество и развитие (ОИСР), от друга страна, предаде репортер на  Агенция „Фокус“ . \r\nИзвършването на Икономически преглед на страната ни, като едно от действията, заложени в Пътната карта на Република България по присъединяването към ОИСР, е една от задължителните стъпки по пътя на членството на  държавата ни в организацията. Чрез него се цели установяване състоянието на икономиката, финансовата система и секторните политики на страната във връзка със спазването на принципите, споделяни от страните-членки на ОИСР.  \r\nИкономическият преглед ще обхване периода от 1 март 2019 г. до 1 март 2021 г. и ще бъде осъществен в рамките на 9 - 12 месеца, като се очертаят макроикономическите предизвикателства и се изследват няколко структурни области и политики, които имат потенциал да подобрят ефективността на икономиката в дългосрочен план. Прегледът включва следните фази: диагностична фаза за събиране на информация; фаза на препоръките – съставя се проект на доклад и препоръките в него се обсъждат с правителството; дискусия в Комитета – окончателният вариант на доклада се представя на всички държави – членки на ОИСР и се обсъжда в Комитета за преглед на икономиката и развитието. В рамките на споразумението, в допълнение към Икономическия преглед, екипът на ОИСР ще изготвя в двегодишен период шестмесечни прогнози. \r\nИзвършването на прегледа е на стойност 750 хил. евро и ще се финансира чрез средства, осигурени по бюджета на Министерството на икономиката. \r\nЦветилена СИМЕОНОВА", "date": "2019.05.09", "title": "Парламентът ратифицира споразумението за извършване на Икономически преглед на България от ОИСР"}
{"url": "http://www.focus-news.net/news/2019/05/09/2655749/albanian-daily-news-v-tirana-otvori-otnovo-vrati-ofisat-na-balgarskiyat-voenen-atashe.html", "text": "В Тирана бе възобновена дейността на офиса на военното аташе на Република България в Албания, пише албанското англоезично издание  Albanian Daily News . \r\n\"За нас е особена чест да празнуваме Деня на българските въоръжени сили тук, в Албания, страна, която е наш близък приятел, страна, с която споделяме същите ценности и принципи като съюзниците в НАТО и Европа\", заяви военният военноморски и военновъздушен аташе при българското посолство в Тирана, полковник Момчил Иванов. \r\nПолковник Иванов направи този коментар в изказването си по време на прием, организиран в сградата на българското посолство в Тирана за отбелязване на Деня на въоръжените сили на Република България и отбелязване на повторното отваряне на офиса на българския военен аташе в Албания. \r\nПриемът бе открит от българския посланик в Албания Момчил Райчевски, който, приветствайки гостите, сред които заместник-министърът на отбраната Петро Кочи и други албански старши \r\nвоенни, посланици и военни аташета, акредитирани в Тирана, говори за приятелските връзки между България и Албания. Бе изразено желание те да станат по-силни в бъдеще и да се възползват от възможността на  възобновяването на дейността на офиса на военното аташе на неговата страна в Албания като положително развитие. \r\nГоворейки за сътрудничеството между българските и албанските въоръжени сили, той направи следния коментар: \"Нашите въоръжени сили имат много ползотворно сътрудничество във всички аспекти - да бъдат в съвместни и многонационални учения, както и в съвместно участие в мироопазващи мисии, особено в Афганистан, БиХ и Косово, обмен на опит и консултации в различни области на военния живот, сътрудничество между военно-образователните и медицински институти и др. \" \r\nВ речта си за възобновяването на офиса на военното аташе в Албания ръководителят на тази служба отбеляза, че ще служи за задълбочаване на военното сътрудничество между въоръжените сили на Албания и България в интерес на добросъседските отношения. \r\nМеждувременно българският военновъздушен аташе оцени 6 май като трагичен ден за албанските въоръжени сили. \"Бих искал да изразя дълбоката си тъга за загубата на лейтенант Зарифе Хасанай и да изкажем съболезнования на семейството й и на МО и да пожелаем бързо възстановяване на ранените албански военнослужещи.\"  Юлиян Марков", "date": "2019.05.09", "title": "Albanian Daily News: В Тирана отвори отново врати офисът на българският военен аташе"}
{"url": "http://www.focus-news.net/news/2019/05/09/2655740/vitseprezidentat-iliyana-yotova-dnes-e-den-za-razmisal-kakva-balgariya-i-kakva-evropa-ostavyame-na-detsata-si.html", "text": "9 май не бива да разделя. Днес е ден за размисъл каква България, каква Европа оставяме на децата си. Това написа вицепрезидентът Илияна Йотова в социалната мрежа  „Фейсбук“ . „Честит Ден на победата. Честит Ден на Европа“, посочва тя. „Днес отдаваме почит на милионите, дали живота си в борбата срещу адската машина на хитлерофашизма, за да ни има нас днес, да живеем на континента - символ на мира и обединението. Днес празнуваме победата над фашизма, постигната с решаващата роля на съветската армия. Празнуваме възкресението от най-голямата катастрофа, която преживя човечеството - Втората световна война. И помним“, заявява Илияна Йотова „Не искаме Европа, която е далеч от своите граждани, която не дава отговори на кризите и насърчава разделението и омразата. Искаме Европа, която е непримирима към национализма и съвременния фашизъм, която работи за мир, развитие и благоденствие“, пише още вицепрезидентът.", "date": "2019.05.09", "title": "Вицепрезидентът Илияна Йотова: Днес е ден за размисъл каква България и каква Европа оставяме на децата си"}
{"url": "http://www.focus-news.net/news/2019/05/09/2655753/burgas-nad-30-uchenitsi-ot-10-uchilishta-se-vklyuchiha-v-initsiativata-evropa-varhu-beliya-list.html", "text": "Над 30 бургаски ученици от 10 училища се включиха в инициативата „Европа върху белия лист“. Това съобщиха от пресцентъра на  Община Бургас . Пленерът се провежда в Галерия – музей „Георги Баев“ и е част от събитията, посветени на Деня на Европа – 9 май. Организатори на събитието са Община Бургас, ЦПЛР и Областният информационен център. Всички младежи, които се включиха в пленера, ще получат награди. Събитията, посветени на Деня на Европа, продължават и утре.", "date": "2019.05.09", "title": "Бургас: Над 30 ученици от 10 училища се включиха в инициативата „Европа върху белия лист“"}
{"url": "http://www.focus-news.net/news/2019/05/09/2655752/blagoevgrad-2-953-chetvartoklasnitsi-sa-se-yavili-na-natsionalno-vanshno-otsenyavane-v-oblastta.html", "text": "2 953 четвъртокласници са се явили на Национално външно оценяване в областта. Това каза за  Радио „Фокус“ - Пирин  Методи Попов, началник на отдел „Инспектиране и организационно-методическа дейност“ към Регионално управление по образованието - Благоевград. Той посочи, че от областта на Национално външно оценяване подлежат 3 048 ученици. Попов обясни, че това не е общият брой на четвъртокласниците, а това е броят на тези, които подлежат на изпити. По думите му извън тази цифра има ученици, които са със специални потребности или нуждаещи се от подкрепа, които по желание на родителите и след решение на екипите в училище са се възползвали от възможността да не подлагат децата си на този стрес и на това напрежение. Той отбеляза, че изпитът днес е проведен в 99 училища в областта, като в сравнение с миналата година броят на неявилите се ученици е по-малък. По думите му изпитването по български език и литература включва диктовка на кратък текст, който включва информация, която да може да покаже доколко учениците са овладели компетентностите в края на етапа. Експертът уточни, че има думи с различни правописни особености, които могат да затруднят учениците, но в крайна сметка трябва да се види овладяността на езиковите норми. Методи Попов заяви, че текстът днес е бил „Лъвът и лисицата“ по Ангел Каралийчев, върху който са заложени 11 задачи, сред които има такива за интерпретация и езикови задачи. \r\nНатали СТЕФАНОВА", "date": "2019.05.09", "title": "Благоевград: 2 953 четвъртокласници са се явили на Национално външно оценяване в областта"}
{"url": "http://www.focus-news.net/news/2019/05/09/2655754/evropeyski-izbori-2019-g-zhitelite-na-selo-mikrevo-kam-prof-rumen-gechev-upravlyavashtite-uvelichiha-tsenata-na-vodata-a-pensiite-i-zaplatite-ne-gi-uvelichavat.html", "text": "Земите ни пустеят. Увеличиха ни водата, а заплатите и пенсиите не ги увеличават. С 240 лева пенсия не мога  да платя нито вода. Така започна дискусията в село Микрево, община Струмяни с кандидата за евродепутат от \"БСП за България\" проф. Румен Гечев, съобщиха от пресцентъра на  БСП . \r\nМестните жители се оплакаха от чувствителното повишаване на водата от няколко месеца и разказаха на проф. Гечев  за протеста в село Илинденци срещу повишената цена на водата. \"Един кубик вече струва 1.50 лева, вместо досегашните 60 стотинки\", заявиха те. Хората  споделиха, че само депутатите от \"БСП за България\" - Николай Бошкилов и Богдан Боцев са подкрепили протестиращите. \r\nПроф. Румен Гечев акцентира , че именно защитата на родните ни интереси минава през синхронната работа на българските представители в различните комисии в европарламента и сформиране на общоевропейски политики. \"Управлението в България се оказа най-послушното в ЕС и най-слабо звено през последните 10 години. Водещите страни Германия, Франция, Великобритания си измиват ръцете с България, която най-стриктно спазва санкциите спрямо Русия с цената на загуби с милиарди\", посочи проф Румен Гечев. На въпроса, свързан със санкциите срещу Русия, той категорично заяви, че позицията на Българска социалистическа партия  е да бъдат свалени санкциите срещу Русия, защото те са в ущърб на България и много други страни. \r\nПред обществеността в Сандански проф. Румен Гечев заяви, че листата на \"БСП за България\" е изключително силна, има хора с голям опит и професионализъм. ''Нашата листа е подготвена много по-добре от останалите. Няма значение кой ще отиде в Брюксел, важното е всички заедно да стигнем до успеха на 26-ти май“, посочи проф. Гечев. \r\n''Да защитиш интересите на България не се изразява в това, както нашите опоненти от ГЕРБ или ВМРО правят,  да се качват на камиони и да обикалят. Защитата на българските интереси ще се получи, когато българските представители в ЕП правят конкретни предложения и политики, които да отговарят на нуждите на източноевропейските страни. Единствено БСП излезе с официални документи като \"Визия за България\" и \"Визия за Европа\" и в тази \"Визия за Европа\" изрично е казано за какви конкретни политики ще се бори левицата в Европа\", каза още Гечев.  \r\nТой сподели, че според него най -добрата социална политика е политиката на инвестициите. \"Няма как да се повишат пенсиите, няма как да се повишат заплатите, ако не се повишават инвестициите. Именно затова ние настояваме за реализация на инвестиционен пакет. Искаме инвестициите да отиват в Източна Европа, в това число и България. Ние сме страната с най -ниски пенсии,  с най -ниската средна работна заплата, нашите фирми са с най- ниска конкурентоспособност, ние сме страната с най- висока детска смъртност. Картината е изключително неблагоприятна. Затова искаме социална Европа с лесно достъпно образование и здравеопазване. Искаме Европа да се върне към своите корени и ценности\", заключи проф. Гечев в Сандански.", "date": "2019.05.09", "title": "Европейски избори 2019 г.: Жителите на село Микрево към проф. Румен Гечев: Управляващите увеличиха цената на водата, а пенсиите и заплатите не ги увеличават"}
{"url": "http://www.focus-news.net/news/2019/05/09/2655750/yordan-yordanov-kmet-na-dobrich-denyat-na-pobedata-i-denyat-na-evropa-sa-dva-praznika-za-pametta-i-badeshteto.html", "text": "Денят на победата и Денят на Европа са два празника за паметта и бъдещето. С тези думи кметът на Добрич Йордан Йорданов започна своето слово пред присъстващите на общоградското поклонение пред паметника на загиналите добруджанци в заключителния етап на Втората световна война и паметника на съветската армия, предаде кореспондент на  Радио „Фокус” – Варна . „На 9 май се прекланяме пред жертвите на Втората световна война. Припомняме си дати, събития, но често забравяме, че зад тези исторически и статистически данни стоят обикновени хора, с необикновени подвизи“, каза кметът Йордан Йорданов.  \r\nКметът прочете пред присъстващите кратка историческа препратка за един обикновен човек. Светът го познава под името Януш Корчак, но истинското му име е Хенрик Голдшмит, известен полски педиатър, под чиито грижи израстват поколения деца, педагог, който с възгледите си прави истинска революция в науката за възпитанието и образованието на децата. Той е и писател, завещал на поколенията 24 книги и над 1400 текста. Но светът го помни с последните години от неговия живот, изпълнен с доблест, героизъм, пример за подражание и за човешко достойнство. Според Йордан Йорданов трудно се изплаща дългът към хора като Януш Корчак и кап. Димитър Списаревски, български боен летец, свързан с Добрич, както и към всички знайни и незнайни герои. Именно в ден като днешния признателните потомци, съхранили историческата памет за отминали времена, изпълнени с драматизъм, човешка болка и доблест, отдават дължимото на героите в човешката история, съградили с живота си примери за подражание – на дух и смелост. Общоградското поклонение, организирано от Община град Добрич, започна със заупокойна молитва, продължи с поетичен рецитал – разказ за събитията отпреди повече от 74 години и за създаването на Обединена Европа. Сред официалните лица бяха Оксана Жерновая, консул в Генералното консулство на Руската федерация във Варна, областният управител на Добрич Красимир Кирилов, председателят на Общинския съвет на Добрич Иво Пенчев, представители на политически партии. Поклонението завърши с изпълнения на химните на Република България, Европейския съюз и на град Добрич от Духовия оркестър на Добрич с диригент Стоян Монов. Бяха поднесени цветя и венци на двата паметника.  \r\nЖулиета НИКОЛОВА", "date": "2019.05.09", "title": "Йордан Йорданов, кмет на Добрич: Денят на победата и Денят на Европа са два празника за паметта и бъдещето"}
{"url": "http://www.focus-news.net/news/2019/05/09/2655751/burgas-s-praznichno-shestvie-po-ul-aleksandrovska-v-grada-byaha-otbelyazani-74-godini-ot-pobedata-nad-hitlerofashizma.html", "text": "С празнично шествие по ул. „Александровска“ до паметника на Альошата в града бяха отбелязани 74 години от победата над хитлерофашизма, предаде репортер на  Радио „Фокус“ – Бургас . Там бяха поставени венци и цветя в памет на загиналите войници от червената армия. Близо 1000 души се включиха в шествието, като много от тях носеха български, руски и знамена на червената армия. Част от присъстващите носеха със себе си и портрети на техни близки и роднини, които са участвали или загинали в голямата война. Събитието пред паметника на Альошата уважиха кметът на Община Бургас Димитър Николов, руският консул Тонко Фотев както и общински съветници от Бургас, ученици от руската гимназия и десетки граждани. Пред паметника се проведе и концерт. \r\nМария КУРТЕВА", "date": "2019.05.09", "title": "Бургас: С празнично шествие по ул. „Александровска“ в града бяха отбелязани 74 години от победата над Хитлерофашизма"}
{"url": "http://www.focus-news.net/news/2019/05/09/2655758/zapochva-petoto-izdanie-na-natsionalnoto-turne-klub-malki-otkrivateli-na-national-geographic-kids.html", "text": "През месец май 2019 г. започва петото издание на националното турне на National Geographic Kids Клуб „Малки откриватели“. Това съобщиха от пресцентъра на  Банка ДСК . За четвърта поредна година Банка ДСК е генерален партньор на инициативата, която се провежда под мотото „Учи, забавлявайки се“ и ще премине през големите градове на България през месеците май, юни, август и септември. \r\nОсновната тема на тазгодишното издание на Клуб „Малки откриватели“ ще бъде опазването на околната среда. Докато играят и се забавляват, малчуганите ще получат ценни съвети и уроци за разделното събиране на отпадъци, екосъобразен начин на живот, как да се грижим за природата, как и защо да рециклираме, и защо е важно да се грижим за природата и планетата. \r\nКато част от своята мисия Банка ДСК непрестанно инвестира в образованието на младежите и ранното детско развитие. Превръщайки зелената концепция в устойчив елемент на своята корпоративна политика, финансовата институция внедрява екологични практики и технологии, като подкрепя и граждански инициативи за опазване на околната среда. \r\nЕкипът на Банка ДСК вярва, че е изключително важно младото поколение да се възпитава в любов и грижа към природата и планетата. „Смятаме, че е личен дълг на всички нас да дадем пример на младежите като полагаме усилия да опазим околната среда, защото по този начин инвестираме в тяхното бъдеще и бъдещето на планетата ни като цяло“, коментират от банката. В специалния кът на Банка ДСК в рамките на Клуб „Малки откриватели“ всяко дете ще може да оцвети саксийка и засади в нея собствена четирилистна детелина.  \r\nВсички желаещи могат да се включат в турнето на следните дати и локации: \r\n- Варна – 11 май 2019 г. – площад „Независимост“; \r\n- Пловдив – 24 май 2019 г. – градина „Цар Симеон“; \r\n- Бургас – 26 май 2019 г. – площад „Тройката“; \r\n- София – 01 юни 2019 г. – Борисова градина; \r\n- Варна – 15 август 2019 г. – Приморски парк; \r\n- Бургас – 17 август 2019 г. – Морска градина; \r\n- София – 15 септември 2019 г. – Южен парк; \r\n- Велико Търново – 22 септември 2019 г. – локацията ще бъде обявена на страниците на банката и NG във Фейсбук.", "date": "2019.05.09", "title": "Започва петото издание на националното турне Клуб „Малки откриватели“ на National Geographic Kids"}
{"url": "http://www.focus-news.net/news/2019/05/09/2655759/burgas-bez-zabavyane-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Без забавяне се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. По думите му няма струпвания на превозни средства и движението се осъществява е спокойно. \r\nМария КУРТЕВА", "date": "2019.05.09", "title": "Бургас: Без забавяне се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2019/05/09/2655755/evropeyski-izbori-2019-korneliya-ninova-bsp-pobedata-dade-vazmozhnost-za-obedinena-i-mirna-evropa.html", "text": "Да ни е честит Денят на победата над хитлерофашизма. Прекланяме се пред паметта на милионите, загинали във Втората световна война. Поклон пред героите, дали живота си за свободата. Това написа лидерът на БСП Корнелия Нинова в социалната мрежа  „Фейсбук“  по повод 9 май. „Да е честит и Денят на Европа. Двата празника са свързани. Победата даде възможност за обединена и мирна Европа. Нека споменът ни прави бдителни и непримирими към съвременните прояви на фашизъм. Да пазим мира като най-висше благо за човечеството“, пише още Нинова.", "date": "2019.05.09", "title": "Европейски избори 2019: Корнелия Нинова, БСП: Победата даде възможност за обединена и мирна Европа"}
{"url": "http://www.focus-news.net/news/2019/05/09/2655757/burgas-todor-milev-shte-izpalnyava-dlazhnostta-kmet-na-selo-kozichino.html", "text": "На днешното си редовно заседание Общински съвет – Поморие избра Тодор Милев за кмет на с. Козичино, на мястото на Крум Лечев, който почина в началото на месеца. Това съобщиха от пресцентъра на  Община Поморие . В такива случаи, съгласно разпоредбите на Закона за местното самоуправление и местната администрация, ако остава по-малко от една година до местните избори, нов вот не се провежда, а Общинският съвет взема решение за избор на кмет. Предложението бе внесено от кмета на Поморие Иван Алексиев. Веднага след решението, Тодор Милев положи клетва като кмет на с. Козичино, за срок до произвеждане на редовни избори. Той заема поста за втори път, като първият бе в мандат 2011 – 2015 г.", "date": "2019.05.09", "title": "Бургас: Тодор Милев ще изпълнява длъжността кмет на село Козичино"}
{"url": "http://www.focus-news.net/news/2019/05/09/2655762/daniel-panov-kmet-na-veliko-tarnovo-2019-i-2020-godina-shte-sa-intenzivni-za-stroitelnite-proekti-na-obshtinite.html", "text": "2019 и 2020 година ще са интензивни по отношение реализацията на строителните и инфраструктурните проекти на общините, финансирани по оперативните програми. Това заяви кметът на Велико Търново Даниел Панов по време на кръгла маса с ръководството на Камарата на строителите в България, съобщиха от пресцентъра на  Община Велико Търново . Панов подчерта, че сроковете по общинските проекти се спазват и всички дейности ще бъдат завършени навреме. \r\n„Местната власт се подготвя за новия програмен период до 2027 година – очакваме Европейският парламент да гласува многогодишната финансова рамка на ЕС и кохезионните фондове, които за България ще бъдат увеличени“, каза още Даниел Панов. \r\nВ разговора участваха председателят на Управителния съвет на КСБ Илиян Терзиев и изпълнителния директор на организацията Мирослав Мазнев, председателят на регионалната структура инж. Любомир Шербетов, областният управител проф. Любомира Попова, експерти от общинската администрация, представители на общините от региона. Проф. Попова обобщи, че по националната програма за саниране в региона са обновени и въведени в експлоатация 43 многофамилни жилищни сгради, а за 19 от тях това е станало през 2018 година.  \r\nДаниел Панов посочи, че местната власт, Националното сдружение на общините и Камарата на строителите си партнират успешно и ползотворно. Обсъдени бяха също промените в Закона за устройство на територията и Закона за обществените поръчки, касаещи инвестиционните намерения, одобренията на проекти за строителство, съгласуването им с експлоатационните дружества. Очакват се указания от регионалното министерство указания относно новите разпоредби и прилагането им от всички страни. Обхваната бе и темата за дуалното обучение като мярка за повишаване на квалификацията на строителните работници.", "date": "2019.05.09", "title": "Даниел Панов, кмет на Велико Търново: 2019 и 2020 година ще са интензивни за строителните проекти на общините"}
{"url": "http://www.focus-news.net/news/2019/05/09/2655760/tass-v-moskva-se-provede-paradat-na-pobedata.html", "text": "Парадът в чест на 74-та годишнина от Победата в Великата отечествена война се проведе на Червения площад в Москва, предава  TACC \r\nКъм музиката на песента “Свещеная война”, премина руския флаг и легендарното Знаме на победата - червеното знаме, издигнато над Райхстага от бойците на 150-тата дивизия  през май 1945 година.  \r\nНа централния подиум бяха руският президент Владимир Путин, ветерани и гости на събитието. Руският министър на отбраната, армейски генерал Сергей Шойгу, прие парада от армейски генерал  Олег Салюков  \r\nТази година Шойгу и Салюков приеха парада с най-новите руски открити автомобили „Аурус“.  \r\nНад 13 хиляди войници взеха участие  в парада на победата, както и над 130 единици на модерно оръжие и военна техника. \r\nТържественият марш, както обичайно  бе открит от барабанистите от Московското военно музикално училище към Министерството на отбраната  \r\nПарадът на военно оборудване започна с легендарния танк от Втората световна война  Т-34, който предвождаше  преминаването на механизираната колона на Червения площад. \r\nСлед танковете и другите бойни машини сред които и най-новия танк на руската армия „Армата“ преминаха ракетните системи \"Искандер-М\", многозалпови ракетни установки \"Смерч\", зенитни ракети \"Бук-М2\" и \"Тор-М2\". На парада бяха представени противовъздушните ракетни системи „Панцир-С“ и противовъздушните ракетни системи С-400 „Триумф“. Последни преминаха руските междуконтинентални балистичните ракети „Ярс“. \r\nАвиационната част на парада бе отменена заради неблагоприятни атмосферни условия.  Юлиян Марков", "date": "2019.05.09", "title": "ТАСС: В Москва се проведе Парадът на Победата"}
{"url": "http://www.focus-news.net/news/2019/05/09/2655766/stara-zagora-za-osmi-pat-v-grada-se-provezhdat-detski-olimpiyski-igri.html", "text": "Над 800 деца от старозагорски училища и спортни клубове, участници в осмото издание на Детски спортни игри „Олимпийски надежди“, ще имат възможност да пробягат 100 метра с ултрамаратонеца Красимир Георгиев на 11 май 2019 г. Това съобщи пред журналисти днес Красимира Чахова, зам.-кмет на Община Стара Загора, съобщиха от пресцентъра на  Общината .  \r\nОрганизационен комитет от олимпийски, световни и европейски шампиони, и медалисти от различни видове спорт, под председателството на змс Александър Томов и Граждански клуб ЛИПА, в партньорство с Община Стара Загора, организират за осми път детските игри. \r\n„Някак неусетно минаха тези осем години. Детските спортни игри „Олимпийски надежди“ се наложиха като едно от знаковите събития в спортния календар на общината и всяка година се надграждат“, каза Красимира Чахова. Тя съобщи още, че в събота в 9.30 часа пред общинската зала „Иван Вазов“, преди началото на детските игри,  ще бъде даден старта на третия етап от бягането на Красимир Георгиев. Ултрамаратонецът предвижда да пробяга 1300 км от Черно до Адриатическо море в рамките на 15 дни. Той ще се движи по маршрута на паневропейския транспортен коридор №8 и ще финишира в албанския град Драч. Инициативата се провежда под мотото \"свързаност\" и цели да обедини активните хора от България, Северна Македония и Албания, да насърчи развитието на инфраструктурните връзки, спорта, туризма и бизнеса между трите страни.  \r\nВ бягането могат да се включат и всички желаещи старозагорци. „Надявам се това да даде допълнителна мотивация на всички млади хора, които ще се докоснат до този изключителен спортист“, допълни тя.  \r\n„Всяка година търсим иновации за развитието на Детските спортни игри. Тази година ще се включат 20 клуба и близо 800 деца. Кулминацията ще бъде от 10 часа в спортна зала „Иван Вазов“, а преди това състезания ще има в плувния басейн, както и в други спортни зали. Всяка година разширяваме мрежата, засилваме състезателния елемент и мотивацията“, каза Олег Стоилов, председател на Граждански клуб ЛИПА. Той съобщи още, че тази година освен торбички пълни с вода, плод и сладкиши, участниците ще получат и възпоменателни медали. Ще има награди и за изявени спортисти. \r\n„Всяка година успяваме да привлечем нови спортни величия, разнасяли славата на Стара Загора и България. В събота, освен змс Александър Томово, който е председател на организационния комитет от създаването му, в Стара Загора ще пристигне и змс Йорданка Благоева, състезателка по лека атлетика в дисциплината висок скок, носителка на сребърен и бронзов олимпийски медали, европейска шампионка в зала през 1972 г., първата българска състезателка, която поставя световен рекорд в дисциплина от леката атлетика. Разбира се специални гости ще бъдат и старозагорските изявени лекоатлетки Емилия Драгиева и Красимира Чахова.  Младата надежда във високия скок - републиканският шампион Тихомир Иванов също ще пристигне в Стара Загора.  \r\nДемонстрациите в залата ще включват и възраждане на стари спортни игри като скачане на въже и на ластик. Ще има и предизвикателства за родители. Идеята е да се привлекат повече както деца, така и родители към спорта.", "date": "2019.05.09", "title": "Стара Загора: За осми път в града се провеждат Детски олимпийски игри"}
{"url": "http://www.focus-news.net/news/2019/05/09/2655765/sport-chelsi-nyama-zaguba-ot-germantsi-na-stamford-bridzh.html", "text": "Челси приема довечера Айнтрахт Франкфурт в полуфинален реванш за Лига Европа. „Сините“ са в отлична позиция да стигнат до мач за трофея, който спечелиха за първи път през 2013 година. Тогава надделяха с 2:1 срещу Бенфика в Амстердам. Сега лондончани започнаха добре с 1:1 във Франкфурт и са в чудесна серия без загуба срещу германски съперници у дома. \r\nЛондончани първоначално имаха турнира като резервен вариант за класиране в Шампионската лига. След като обаче си осигуриха квота през първенството, сега напрежението у тях няма да е толкова голямо. Очаква се Сари да започне със звездата Еден Азар, който бе резерва във Франкфурт. Атаката на домакините ще води голмайсторът в турнира с 10 попадения Оливие Жиру.", "date": "2019.05.09", "title": "Спорт: Челси няма загуба от германци на \"Стамфорд Бридж\""}
{"url": "http://www.focus-news.net/news/2019/05/09/2655756/kyustendil-kmetat-petar-paunov-se-vklyuchi-v-otbelyazvaneto-na-denya-na-pobedata.html", "text": "Кметът на Общината Петър Паунов се включи в отбелязването на Деня на победата, предаде репортер на  Радио „Фокус” – Кюстендил . Програмата започна с шествие от площад „Велбъжд” до паметната плоча на загиналите кюстендилски воини във Втората световна война. В шествието участваха областният управител Виктор Янев, председателят на Общински съвет – Кюстендил Михаела Крумова, председателят на Областния съюз на офицерите и сержантите от запаса и резерва Ясен Ангелов, представители на неправителствени и патриотични организации, на политически партии и граждани. Слово пред присъстващите произнесе офицерът от запаса Йордан Костадинов. Той посочи хилядите войници, които не са се завърнали от фронта, а са останали завинаги по бранните полета на България, Сърбия, Унгария и Австрия. „С тяхната смърт бе скрепена победата, която даде възможност България да тръгне по нов път. По нов път да тръгне и Европа. Много пъти спорим за това, кое е първо – Деня на победата или Деня на Европа. Разбира се, че и без Ден на победата можеше да има Ден на Европа, но на мен, а и на Вас не ни се иска да си представим какъв щеше да бъде Денят на Европа тогава”, каза Йордан Костадинов. \r\nВенцеслав ИЛЧЕВ", "date": "2019.05.09", "title": "Кюстендил: Кметът Петър Паунов се включи в отбелязването на Деня на победата"}
{"url": "http://www.focus-news.net/news/2019/05/09/2655763/aktsenti-v-predavaneto-ekologichen-rezonans-na-radio-fokus.html", "text": "В предаването  „Екологичен резонанс“  на  Радио „Фокус“  ще посетим Националния музей „Земята и хората“ в София. Каква програма е предвидила институцията за предстоящите дни и къде ще бъде поставен акцентът тази година. Гост в предаването ще бъде Радка Узунова от отдел „Връзки с обществеността“ към музея.  \r\nЗа четиринадесети пореден път Кметство на село Белозем, Община Раковски, НЧ „Просвета 1909 г.“, ОУ  „Гео Милев“ и СНЦ „Зелени Балкани“ ще са домакини на фестивала на Белия щъркел. Очаквайте акцентите в програмата, както и каква ще бъде тазгодишната идея на фестивала. Как Белозем развива екологичния туризум? Тези и още въпроси ще коментираме с кмета Иван Тачев. Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.05.09", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/05/09/2655764/api-do-1700-chasa-dvizhenieto-ot-km-8-do-km-9-na-pat-i-8-kalotina-sofiya-se-osashtestvyava-dvuposochno-v-lentata-za-kalotina-poradi-ryazane-na-rastitelnost.html", "text": "До 17.00 часа движението от км 8 до км 9 на път I-8 Калотина - София се осъществява двупосочно в лентата за Калотина поради рязане на растителност. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки пътните знаци.", "date": "2019.05.09", "title": "АПИ: До 17.00 часа движението от км 8 до км 9 на път I-8 Калотина - София се осъществява двупосочно в лентата за Калотина поради рязане на растителност"}
{"url": "http://www.focus-news.net/news/2019/05/09/2655767/pleven-rastitelnozashtitni-dezinfektsionni-i-dezinsektsionni-deynosti-se-izvarshat-v-ploshti-s-tsarevitsa-na-teritoriyata-na-obshtinata.html", "text": "Растителнозащитни, дезинфекционни и дезинсекционни дейности се извършат в общината. Това съобщиха от  пресцентъра на Общината . \r\nВъв времето от 08.00 до 22.00 часа се третират площи с царевица в местностите Липачката, Чаира, Габровец, Тръстара, Бъчвата, Нежовец, Къшински дол и Смильовец в землищата на гр. Плевен и селата Радишево и Гривица. Използва се препарат „Стомп”, Глифозат.", "date": "2019.05.09", "title": "Плевен: Растителнозащитни, дезинфекционни и дезинсекционни дейности се извършат в площи с царевица на територията на общината"}
{"url": "http://www.focus-news.net/news/2019/05/09/2655761/varna-s-voenen-ritual-i-shestvie-v-grada-byaha-otbelyazani-denyat-na-pobedata-nad-hitlerofashizma-i-denyat-na-evropa.html", "text": "Денят на победата над хитлерофашизма и Денят на Европа бяха отбелязани във Варна с военен ритуал, шествие и тържествено издигане на флаговете на България и на Европейския съюз, предаде репортер на  Радио „Фокус“ – Варна . Програмата започна пред Арката на Осми Приморски полк. Там свещеници от Варненската и Великопреславска митрополия отслужиха заупокойна молитва. На събитието присъстваха десетки граждани, представители на местната и държавната власт, генералният консул на Руската федерация във Варна Владимир Климанов, Емил Радев – депутат в Европейския парламент, районни кметове,  представители на ведомства, неправителствени организации и сдружения на военноинвалиди и воeнни от резерва. Ритуалът завърши с минута мълчание и падане на колене, както и с поднасяне на венци и цветя. Веднага след това шествие, водено от представителния духов оркестър на Военноморските сили се отправи към сградата на Община Варна. Там по традиция бяха издигнати флаговете на България и на Европейския съюз по случай Деня на Европа. А представителни части на Флота преминаха в тържествен марш. \r\nДиана СТОЕВА", "date": "2019.05.09", "title": "Варна: С военен ритуал и шествие в града бяха отбелязани Денят на победата над хитлерофашизма и Денят на Европа"}
{"url": "http://www.focus-news.net/news/2019/05/09/2655772/inzh-nikolay-nedkov-rakovoditel-na-sektor-hidrologiya-kam-nimh-filial-pleven-nyama-risk-ot-rechni-navodneniya-na-teritoriyata-na-oblastta.html", "text": "Няма риск от речни наводнения на територията на Плевенска област. Това каза за  Радио „Фокус“  инж. Николай Недков, ръководител сектор \"Хидрология\" към НИМХ-филиал Плевен. \"Ние се занимаваме с мониторинг на нивата на реките. В момента положението с реките е спокойно, нямаме повишение на речните нива, всичко е в нормалните за сезона и валежната обстановка граници\", поясни инж. Недков.  \r\nВиолета КРЪСТЕВА", "date": "2019.05.09", "title": "Инж. Николай Недков, ръководител на сектор \"Хидрология\" към НИМХ-филиал Плевен: Няма риск от речни наводнения на територията на областта"}
{"url": "http://www.focus-news.net/news/2019/05/09/2655769/pregled-na-osnovnite-temi-v-balkanskiya-pechat-agentsiya-fokus.html", "text": "Обща декларация на президентите на страните-членки на ЕС по случай Деня на Европа, фалшивата новина за оставката на македонския външен министър, самобитността на балканската литература и възобновяването на дейността на офиса на военното аташе на България в Тирана са сред темите на балканския печат. \r\n*** Двадесет и един държавни глави на ЕС, включително българския президент Румен Радев и гръцкия му колега Прокопис Павлопулос, призоваха гражданите на ЕС да упражнят правото си да гласуват на изборите за Европейски парламент на 26 май в съвместна декларация, публикувана в четвъртък, 9 май, която съвпада с Деня на Европа и 74-та годишнина от края на Втората световна война, пише гръцкият вестник  Kathimerini . \r\nЗаедно те описаха Европа като „най-добрата идея, която някога сме имали“ и призоваха за „силен Европейски съюз“ със съвместни институции. \r\n„Ефектите от изменението на климата, тероризма, икономическата глобализация и миграцията не спират на националните граници. Ние ще се справим успешно с тези предизвикателства и ще продължим по пътя към икономическо и социално сближаване и развитие, като работим заедно като равни партньори на институционално ниво, ”се казва в изявлението. Европа е най-добрата идея, която някога сме имали \r\nЕвропейската интеграция помогна да се реализира вековна надежда за мир в Европа, след като необузданият национализъм и други крайни идеологии доведоха Европа до варварството на две световни войни. И до днес не можем и не трябва да приемаме мирa и свободатa, благоденствието и благополучието за даденост. Необходимо е всички ние да се ангажираме активно за голямата идея за мирна и интегрирана Европа. \r\nИзборите за 2019 г. са от особено значение: Вие, европейските граждани, решавате кой път ще следва Европейският съюз. Ние, държавните глави на България, Чехия, Германия, Естония, Ирландия, Гърция, Хърватия, Италия, Република Кипър, Латвия, Литва, Унгария, Малта, Австрия, Полша, Португалия, Румъния, Словения, Словакия и Финландия призоваваме всички европейски граждани, които имат право да гласуват, да вземат участие в изборите за Европейски парламент в края на май 2019 г. \r\nНародите на Европа се обединиха по собствена свободна воля в Европейския съюз, който се основава на принципите на свободата, равенството, солидарността, демокрацията, справедливостта и лоялността в рамките на Съюза и между своите членове. Съюз, който е безпрецедентен в историята на Европа. В нашия Европейски съюз избраните членове на Европейския парламент, заедно със Съвета на Европейския съюз, тоест правителствата на всички държави-членки, решават кои правила трябва да се прилагат в Европа и как трябва да се изразходва бюджетът на Европа. Ние всички сме европейци \r\nЗа много хора в Европа, особено сред младото поколение, тяхното европейско гражданство е станало второ естество за тях. За тях не е противоречие да обичат своето село, град, регион или нация и да бъдат отдадени европейци. Нашата Европа е в състояние да посрещне заедно предизвикателствата . \r\nПрез тези месеци, повече от всякога, Европейският съюз е изправен пред дълбоки предизвикателства. За първи път от началото на европейската интеграция хората говорят за отмяна на една или повече стъпки за интеграция, като например свободата на движение или премахването на съвместните институции. За първи път държава-членка възнамерява да напусне Съюза. В същото време други призовават за по-голяма интеграция в ЕС или в еврозоната или за многоскоростна Европа. \r\nМненията по тези въпроси се различават между гражданите и правителствата на държавите-членки, както и между нас държавните глави. Всички обаче сме съгласни, че европейската интеграция и единство са от съществено значение и че ние искаме да продължим в Европа като Съюз. Само една силна общност ще бъде в състояние да посрещне глобалните предизвикателства на нашето време. Последиците от изменението на климата, тероризма, икономическата глобализация и миграцията не спират до националните граници. Ние ще се справим успешно с тези предизвикателства и ще продължим по пътя на икономическото и социално сближаване и развитие, като работим заедно като равни партньори на институционално равнище. Искаме силна и интегрирана Европа \r\nЕто защо се нуждаем от силен Европейски съюз, Съюз, който има съвместни институции, Съюз, който непрекъснато преглежда работата си с критично око и е в състояние да се реформира, Съюз, изграден върху гражданите и държавите-членки като жизненоважна основа. \r\nТази Европа се нуждае от динамичен политически дебат за най-добрия път напред в бъдещето, като се започне от Римската декларация от 25 март 2017 г. като основа. Европа е в състояние да устои на много широк кръг от мнения и идеи. Но определено не трябва да се връща към Европа, в която страните вече не са равни партньори, а противници. \r\nНашата обединена Европа се нуждае от силен вот на народите. Ето защо ви призоваваме да упражните правото си на глас. Нашето общо европейско бъдеще е поставено на гласуване. \r\n*** Македонският външен министър Никола Димитров отрече най-новите спекулации, че той напуска поста си и ще продължи професионалната си кариера като съветник и анализатор във влиятелния институт \"Брукингс\" във Вашингтон, близък до Демократическата партия, според сведенията, за заплата между 12 и 14 хиляди долара. Информацията беше публикувана синхронизирано от про-опозиционните портали, но по- късно бе отречена от неговия офис, пише македонският вестник   „Независен“ . \r\n\"Измислени фалшиви новини, злонамерени спекулации и нищо повече са новините, че външният министър Никола Димитров напуска тази позиция\", съобщиха от правителството. \r\nСпоред публикуваната информация, министър Димитров е получил кандидатура за нова кариера в Съединените щати още в периода преди подписването на споразумението от Преспа, лично от бившия посланик на САЩ в НАТО Виктория Нуланд, сега също част от този институт, и от колегата й Аманда Слоут, за която се казва, че частично е помогнала в създаването на Договора с Гърция. Според съобщенията Димитров е обявил тази възможност пред министър-председателя Зоран Заев в началото на март тази година, след като е видял, че той определено няма да бъде кандидат за президент на страната, предложение, на което той искрено се надяваше и очакваше, след като постави своя подпис за \"Северна Македония\" под споразумението на Преспа. \r\nСимптоматично е, че в рамките на седем месеца отново се вдига голям шум за възможното сбогуване с Димитров с изпълнителната власт. На 1 октомври, само един ден след гласуването на референдума за промяната на името, социалните мрежи разпространиха документ с подадена оставка на Димитров с печат от МВнР и неговия подпис и се съобщава, че е изпратена на Заев, в който той подава неотменима оставка. И тогава, както сега, МВнР заяви, че това е фалшива новина. \r\n*** Авторският материал на журналиста Весна Дамчевска „Проклятието на малките култури“  разглежда културната среда на Балканите. Агенция „Фокус“ го представя без редакторска намеса. \r\nВдъхновяващо изказване на българския писател Алек Попов по повод приноса на автора за развитието на литературата на Балканите на предстоящия фестивал \"Про-за Балкан\", който казва, че е изключително щастлив, че има такъв форум, където Балканите са не само екзотичен гост и където големият разговор за изкуството минава през оригиналния, динамичен и разнообразен свят на балканската проза, актуализира много важни въпроси за балканските литератури и автори. Този фестивал успешно завърши мисията през последните години за създаването на обща платформа, която ще позволи по-добро сътрудничество между писателите в региона, значителна инициатива с единствената цел - да прекъсне проклятието на малките езици и култури да направи видима литература от един регион, който днес е във фокуса на западната общественост, или както черногорският автор Андрей Николаидис веднъж каза: „Световната история ни учи, че балканските писатели са най-добре почитани, когато тук се случва някое от нашите традиционни междунационални и междуверски кланета“ \r\nВъпреки че Балканите са само географски термин, той често има негативна конотация в останалата част на света, което оставя настрани факта, че тук наистина има силна и добра литература. Стереотипите трябва да бъдат разрушени и единственият начин да се направи това е да се говори за нея. Следователно всяка инициатива, проява, фестивал или награда, която води до взаимно опознаване, си заслужава подкрепата, защото разделението на Балканите е само от политически характер. \r\nФестивалите като „Про-за Балкан” имат и друга много важна полза, която създава условия за по-голяма видимост и достъпност на балканските автори в по-широкия литературен контекст на европейския и световния културен пазар чрез представяне на известни издателства, с цел нашите книги да не останат изолирани в свят, доминиран от английския език. Един немски издател, гост на този фестивал на едно от предишните издания, сам каза, че е голяма загуба за немската литература, че литературата от балканските страни не ги докосва и че все още е проблем, който все още доминира особения поглед към Балканите - като някаква екзотика, специална част от Европа или дори - като че ли не е част от Европа. Така, когато става дума за балканска литература, тя няма да се асоциира с никакви политически теми, лобита и т.н. и накрая читателите по света ще осъзнаят, че личните истории, дори идващи от Балканите, са универсални истории. В този смисъл преводаческата агенция \"Традуки\", която дава възможност за превод на балканските автори, а оттам и тяхното четене и откриване, също е достойна за това. \r\nФестивалът \"Про-за Балкан\", който ще се проведе  през втората половина на май, ще популяризира балканската литература, ще  работи по създаването на мрежи от автори и издатели от региона и създава платформа за по-добро бъдещо сътрудничество, както и за по-висока оценка на балканската национална литература в Европа и света. Наградата за развитие на балканската литература, \"Просперитет\", представя балканските автори като автори- звезди, независими и неповторими интелектуалци, статут, който е несправедливо недостъпен. \r\nПодобна цел е възложена на Фондация Балканика, основана през 1996 г. от съответните издателски компании от седем балкански страни: Македония, България, Сърбия, Албания, Гърция, Турция и Румъния, чието седалище се намира в София. В нея членуват по една уважавана издателска къща от всяка от седемте държави-членки на фондацията, а провеждането на литературното събитие се организира на ротационен признак във всяка от страните-членки. Наградата \"Балканика\" носи голяма публичност на победителя извън балканските страни, често е важно за автора, за да излезе на международната сцена, а оттам и за утвърждаването на литературата на страната, от която идва. Предишни победители от тази награда от Македония са Венко Андоновски с \"Пъпа на света\" и Александър Прокопиев с \"Човекът на човека\", чиито книги, благодарение на \"Балканика\", могат да бъдат похвалени с няколко превода в и извън региона. \r\nПодобни инициативи се противопоставят на проклятието на малките езици и на нашата обща неспособност да създадем мрежа за преводи между културите, на проблема с липсата на обща стратегия в културата, защото все още се сме като рога в чувал, вместо да утвърждаваме  литературата от Балканите като нова енергия на уморената културна Европа. Това е единственият начин, по който светът ще научи, че това, което се създава тук, не е просто екзотика, фолклор и орнамент. \r\n*** \r\nb> Тирана.  В Тирана бе възобновена дейността на офиса на военното аташе на Република България в Албания, пише албанското англоезично издание  Albanian Daily News . \r\n\"За нас е особена чест да празнуваме Деня на българските въоръжени сили тук, в Албания, страна, която е наш близък приятел, страна, с която споделяме същите ценности и принципи като съюзниците в НАТО и Европа\", заяви военният военноморски и военновъздушен аташе при българското посолство в Тирана, полковник Момчил Иванов. \r\nПолковник Иванов направи този коментар в изказването си по време на прием, организиран в сградата на българското посолство в Тирана за отбелязване на Деня на въоръжените сили на Република България и отбелязване на повторното отваряне на офиса на българския военен аташе в Албания. \r\nПриемът бе открит от българския посланик в Албания Момчил Райчевски, който, приветствайки гостите, сред които заместник-министърът на отбраната Петро Кочи и други албански старши \r\nвоенни, посланици и военни аташета, акредитирани в Тирана, говори за приятелските връзки между България и Албания. Бе изразено желание те да станат по-силни в бъдеще и да се възползват от възможността на  възобновяването на дейността на офиса на военното аташе на неговата страна в Албания като положително развитие. \r\nГоворейки за сътрудничеството между българските и албанските въоръжени сили, той направи следния коментар: \"Нашите въоръжени сили имат много ползотворно сътрудничество във всички аспекти - да бъдат в съвместни и многонационални учения, както и в съвместно участие в мироопазващи мисии, особено в Афганистан, БиХ и Косово, обмен на опит и консултации в различни области на военния живот, сътрудничество между военно-образователните и медицински институти и др. \" \r\nВ речта си за възобновяването на офиса на военното аташе в Албания ръководителят на тази служба отбеляза, че ще служи за задълбочаване на военното сътрудничество между въоръжените сили на Албания и България в интерес на добросъседските отношения. \r\nМеждувременно българският военновъздушен аташе оцени 6 май като трагичен ден за албанските въоръжени сили. \"Бих искал да изразя дълбоката си тъга за загубата на лейтенант Зарифе Хасанай и да изкажем съболезнования на семейството й и на МО и да пожелаем бързо възстановяване на ранените албански военнослужещи.\"", "date": "2019.05.09", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2019/05/09/2655774/dobrich-delegatsiya-ot-ruskiya-grad-tambov-e-na-rabotna-vizita-v-dobrich-po-povod-predstoyashtoto-sklyuchvane-na-dogovor-za-pobratimyavane-mezhdu-dvete-obshtini.html", "text": "Делегация от руския град Тамбов е на работна визита в Добрич по повод предстоящото сключване на договор за побратимяване между двете общини, съобщиха от пресцентъра на  Община Добрич . Град Тамбов е представен от Алексей Марковский – председател на комитета по инвестиции и стратегически проекти към администрацията на град Тамбов; Олга Полетова – консултант в комитета по инвестиции и стратегически проекти към администрацията на град Тамбов; Анна Курманова – председател на комитета по управление на общински имоти на град Тамбов; Виктор Пчелинцев – Генерален директор на ООО \"РеАЛ\"; Леван Кулалагашвили – Зам.  генерален директор на ООО \"РеАЛ\" и Гайк Амбарцумян – старши мениджър по реклама в ООО \"РеАЛ\". В рамките на своята визита гостите проведоха среща с кмета на Добрич Йордан Йорданов, неговия екип и представители на бизнес-среди и организации, сред които секретарят на ТПП и общински съветник Герман Германов, общинските съветници Нивелин Радичков, Боян Саркизов и Катя Алексиева – представител на Стопанската камара в Добрич. Представена е икономическата среда в българския и руски град и са обсъдени възможности за бъдещо сътрудничество. Алексей Марковский връчи на кмета на Добрич Йордан Йорданов медал „80 години Тамбовска област“ с благодарност за принос в отношенията между градовете и от името на губернатора на Тамбовска област. Визитата на гостите продължава и те се включиха в общоградското поклонение по повод Деня на Победата и Ден на Европа – 9 май.", "date": "2019.05.09", "title": "Добрич: Делегация от руския град Тамбов е на работна визита в Добрич по повод предстоящото сключване на договор за побратимяване между двете общини"}
{"url": "http://www.focus-news.net/news/2019/05/09/2655770/pregled-na-mezhdunarodnite-novini-do-13-chasa-agentsiya-fokus.html", "text": "Хуан Гуайдо заяви, че венецуелските власти са арестували заместник-председателя на опозиционния парламент на страната в сряда, предава  Reuters . \r\nВъпросният Едгар Замбрано пък съобщи в „Туитър“, че служители на венецуелските служби СЕБИН са го изненадали и след като е отказал да излезе от колата си са използвали камион, за да го транспортират до централата на агенцията в Каракас. \r\n*** Държавният секретар на САЩ Майк Помпео в четвъртък отложи посещението си в Гренландия, позовавайки се на „неотложни ангажименти във Вашингтон - само два дни след като той отложи визитата си в Германия, за да лети до Ирак на фона на изостреното напрежение около  Иран, предава  AFP . \r\nПомпео трябваше да посети столицата на Гренландия Нуук и да направи второ спиране, за да инспектира войските на Ню Йоркската въздушна  национална гвардия, разположени за подпомагане на проучването на климата, част от стремежа на САЩ да покажат ангажимента си към Арктика. \r\nГоворителят на Държавния департамент Морган Ортагъс заяви, че Помпео отлага пътуването \"поради необходимостта държавният секретар да бъде във Вашингтон\" в четвъртък. \r\n\"Очакваме с нетърпение да пренасрочим посещението на държавният секретар в удобно за Гренландия, Дания и САЩ време,\" каза тя. \r\nГренландия е автономна територия на Дания, чийто външен министър Андерс Самуелсен също е трябвало да се срещне с Помпео в Нуук. \r\nВисш дипломат в Гренландия, Кенет Хоуг, по-рано също заяви пред AFP, че посещението на Помпео е отложено. Правителството на Гренландия заяви в изявление, че е информирано, че \"неотложни въпроси\" налагат присъствието на  Помпео във Вашингтон. \r\n*** Петимата новоизбрани каталунски депутати искат освобождаване от затвора, пише англоезичното електронно издание на испанския вестник  El Pais . \r\nНа парламентарните избори на 28 април в Испания петима от избраните кандидати за Конгреса и Сената са в необичайна позиция. Ориол Джункерас, Раул Ромева, Жорди Турул, Жозеп Рул и Джорди са подсъдими пред Върховния съд на Испания за ролята им в опита за обявяване на независимостта на Каталуния за 2017 г. Като се има предвид, че според становището на съда те има опасност да избягат и биха могли да извършат повторно престъпление, те са задържани  под стража, което означава, че на теория те няма да могат да заемат местата си в двете камари на парламента. \r\nПетимата сега поискаха да бъдат освободени от ареста, за да могат да изпълняват ролята си на парламентаристи - Ромева в Сената, а останалите в Конгреса. В петиция, представена в сряда, техните адвокати призоваха Върховния съд да поиска разрешение от испанския парламент да продължат съдебното производство, като се имат предвид новите им роли и имунитета от съдебно преследване, който ги придружава. Адвокатите им също така призоваха те да бъдат освободени от ареста, за да „изпълнят изцяло отговорностите, които произтичат от новия им статут“. \r\n*** Върховният съд на Подгорица осъди  руските граждани, за които се твърди, че са участвали в организацията на преврата, като са получили съответно 15 години затвор (Едуард Шишмаков) и 12 години (Владимир Попов), предава  TACC , като се позовава на черногорския информационен портал „Виести“ \r\nЛидерите на черногорската опозиция Андрей Мандич и Милан Кнежевич получиха по пет години затвор по същия случай.  \r\nКакто Мандич и Кнежевич многократно заявявиха по-рано, процесът е политически мотивиран и черногорските власти си „уреждат сметките с опозицията“. \r\nВ случая по така наречения държавен преврат на 16 октомври 2016 г. в Черна гора са разследвани 14 души, включително лидерите на опозиционния \"Демократичен фронт\" Мандич и Кнежевич, генерал Дикич, както и двама руски граждани. Бяха задържани общо 20 души, повечето от които сключиха сделка с правосъдието, след което получиха три до пет месеца затвор. Като част от разследването Черна гора обвини двама граждани на Руската федерация, Едуард Шишмаков (Широков) и Владимир Попов, за финансирането на опита за преврат, както и за планиране на убийството на бившия премиер Мило Джуканович \"чрез подстрекателство\". \r\nРуското външно министерство отхвърли обвиненията срещу Русия за участие в организирането на преврат в Черна гора, като Министерството нарече тези обвинения необосновани и абсурдни.  \r\n*** Парадът в чест на 74-та годишнина от Победата в Великата отечествена война се проведе на Червения площад в Москва, предава  TACC \r\nКъм музиката на песента “Свещеная война”, премина руския флаг и легендарното Знаме на победата - червеното знаме, издигнато над Райхстага от бойците на 150-тата дивизия  през май 1945 година.  \r\nНа централния подиум бяха руският президент Владимир Путин, ветерани и гости на събитието. Руският министър на отбраната, армейски генерал Сергей Шойгу, прие парада от армейски генерал  Олег Салюков  \r\nТази година Шойгу и Салюков приеха парада с най-новите руски открити автомобили „Аурус“.  \r\nНад 13 хиляди войници взеха участие  в парада на победата, както и над 130 единици на модерно оръжие и военна техника. \r\nТържественият марш, както обичайно  бе открит от барабанистите от Московското военно музикално училище към Министерството на отбраната  \r\nПарадът на военно оборудване започна с легендарния танк от Втората световна война  Т-34, който предвождаше  преминаването на механизираната колона на Червения площад. \r\nСлед танковете и другите бойни машини сред които и най-новия танк на руската армия „Армата“ преминаха ракетните системи \"Искандер-М\", многократни ракетни установки \"Смерч\", зенитни ракети \"Бук-М2\" и \"Тор-М2\". На парада бяха представени противовъздушните ракетни системи „Панцир-С“ и противовъздушните ракетни системи С-400 „Триумф“. Последни преминаха руските междуконтинентални балистичните ракети „Ярс“. \r\nАвиационната част на парада бе отменена заради неблагоприятни атмосферни условия.", "date": "2019.05.09", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/09/2655773/parlamentat-prie-na-parvo-chetene-promeni-v-zakona-za-deynostite-po-predostavyane-na-uslugi.html", "text": "Парламентът прие единодушно със 70 гласа „за“ на първо четене промени в Закона за дейностите по предоставяне на услуги, предаде репортер на  Агенция „Фокус“ . С измененията ще се осигури прилагането на европейския регламент, който цели преодоляване на търговски практики, необосновано дискриминиращи на географски принцип клиентите и потребителите в рамките на европейския пазар. Така ще се гарантира, че всички клиенти от Европейския съюз ще имат същия достъп до оферти, цени и условия на продажби както гражданите на държавата членка, в която е установен търговецът. Предвижда се създаване на раздел „Защита от дискриминация“, където да са разписани основните текстове, свързани с обща забрана за дискриминация на получателите на услуги. Контрол по спазването на изискванията ще осъществява Комисията за защита на потребителите. \r\nЦветилена СИМЕОНОВА", "date": "2019.05.09", "title": "Парламентът прие на първо четене промени в Закона за дейностите по предоставяне на услуги"}
{"url": "http://www.focus-news.net/news/2019/05/09/2655768/smolyan-s-pocheten-karaul-i-podnasyane-na-ventsi-pred-pametnika-na-zaginalite-vav-voynite-v-grada-byaha-otbelyazani-74-godini-ot-kraya-na-vtorata-svetovna-voyna-i-denyat-na-evropa.html", "text": "С почетен караул пред Паметника на загиналите във войните и поднасяне на венци и цветя в града бяха отбелязани 74 години от края на Втората световна война и Денят на Европа, предаде репортер на  Радио „Фокус“ – Смолян . Пред Паметника в квартал \"Райково\" се събраха десетки жители и гости на Смолян. Сред официалните гости бяха кметът на Смолян Николай Мелемов, зам. областният управител Андриян Петров, секретарят на Община Смолян Момчил Николов, директорът на ОДМВР – Смолян ст. комисар Николай Димов, командирът на 101-ви Алпийски полк полковник Димитър Кацаров, представители на различни институции, деца от детски градини, ученици и жители на Смолян. Сред гостите на празника бе и делегацията от руския град Мичуринск, начело със зам.-кмета на руския град, които всяка година идват в Смолян за 9 май. \r\nПод съпровода на Общинския духов оркестър на Смолян командирът на полка в Смолян полк. Кацаров прие почетния караул. През десетките присъстващи на празника, Мария Маргаритова – уредник от отдел „Нова и най-нова история“ в Регионален исторически музей „Стою Шишков“ – Смолян припомни и фактите, с които Втората световна война завинаги ще остави своя отпечатък в световната история. Честването продължи с рецитал от ученици от ППМГ „Васил Левски“ и детска градина „Славейче“, които рецитираха прочувствени стихове и изпълниха руски песни. \r\nВ края на тържественото отбелязване на Деня на победата и Ден на Европа, прозвуча българския химн и химна на Европа, а паметта на милионите жертви на войната бе почетена с едноминутно мълчание и падане на колене от всички присъстващи. Пред Паметника на загиналите бяха поднесени множество венци и цветя от различни институции и граждани в знак на признателност към милионите войници от десетки държави по света. \r\nНели ГЕРГЬОВСКА", "date": "2019.05.09", "title": "Смолян: С почетен караул и поднасяне на венци пред Паметника на загиналите във войните в града бяха отбелязани 74 години от края на Втората световна война и Денят на Европа"}
{"url": "http://www.focus-news.net/news/2019/05/09/2655771/dimitar-margaritov-kzp-realnite-dostizheniya-na-obedinena-evropa-sa-rezultat-ot-realni-deystviya.html", "text": "За поредна година можем да се докоснем до реалните достижения на Обединена Европа, защото в този светъл ден това, което трябва са си спомним и което да гледаме и в бъдещето, е именно единението в името на мира. Затова Европейският потребителски център и всички останали общоевропейски и паневропейски мрежи си поставят именно такива цели – с образователни програми, със съдействие на потребителите да се търсят възможности за решаване на реалните проблеми с реални действия. Това каза председателят на Комисията за защита на потребителите Димитър Маргаритов при откриването на информационен щанд пред Дома на киното в рамките на организирано от ЕПЦ и европейските информационни мрежи в България събитие за Деня на Европа – 9 май, под мотото „Европа е възможност. Европа е свобода и сигурност. Европа си ти!“, съобщиха от пресцентъра на  КЗП . \r\n„Особено радостен съм, че поне в областта на потребителската защита няма две мнения по въпроса – европейските достижения са факт. Те продължават да се развиват. Бяха приети редица изменения в законите в последните няколко години, които дават все повече права на потребителите в Европа, които стопяват ограниченията, включително и във виртуалния свят. Предстоят и нов пакет промени, които имат за цел да уеднаквят стандартите и всички да вървим на една и съща скорост напред”, каза още Маргаритов.  \r\nНа откриването присъства още Константин Арабаджиев, член на КЗП.  \r\nДнес през целия ден на разкрития щанд ще се предоставят материали за Европейския съюз, както и информация и съвети за правата при пътуване, пазаруване и почивка в рамките на Общността. Посетителите ще могат да научат повече и за възможностите за работа, бизнес, обучение и култура в ЕС. \r\nВ Дома на киното ще има безплатни прожекции на европейски филми, подкрепени от програма МЕДИА на ЕС. \r\nСъбитието се организира от Европейския потребителски център България, Информационния център „Европа Директно”- София,  Мрежата за сътрудничество между Европейската комисия и европейските обществени служби по заетостта – EURES, Националния център за контакт по програма „Европа за гражданите”, Бюро „Творческа Европа” (офиси Култура и МЕДИА) и Enterprise Europe Network - България.", "date": "2019.05.09", "title": "Димитър Маргаритов, КЗП: Реалните достижения на Обединена Европа са резултат от реални действия"}
{"url": "http://www.focus-news.net/news/2019/05/09/2655780/niki-fandakov-konsultant-po-zdravoslovno-hranene-zdravoslovniyat-nachin-na-zhivot-e-vazhen-kakto-za-detsata-taka-i-za-vazrastnite.html", "text": "Здравословният начин на живот е важен както за децата, така и за възрастните. Това каза за  Радио „Фокус“ – Пирин  Ники Фандъков, сертифициран консултант по здравословно хранене. Той посочи, че стресът и забързаното ежедневие оказват пряко влияние върху здравето ни. По думите му в днешно време всеки човек води динамичен начин на живот и затова е необходимо да вярваме в себе си и да не се отказваме лесно от идеята за здравословното. „Здравословното хранене, приемането на течности, физическата активност, сънят и медитацията са ключови фактори за да изградим здравословен начин на живот“, каза още Ники Фандъков. Той допълни, че съществуват полезни и ключови съвети, свързани със здравословното хранене. „Хората трябва да си набавят здравословна храна. За целта е добре да приема прясна, необработена и нерафинирана храна. Истинската храна няма химически добавки, подобрители на вкуса и изкуствени оцветители. Такива храни са зеленчуците, плодовете, ядките и семената, рибата, яйцата и много други“, посочи Фандъков. Експертът посъветва да се избягват преработените храни. „Това са фаст фууд, нездравословни пържени храни, храни съдържащи консерванти, оцветители и високо количество захар“, допълни Ники Фандъков. \r\nДенис НИКИФОРОВ", "date": "2019.05.09", "title": "Ники Фандъков, консултант по здравословно хранене: Здравословният начин на живот е важен както за децата, така и за възрастните"}
{"url": "http://www.focus-news.net/news/2019/05/09/2655782/aobr-signalizira-za-visoki-tseni-na-elektroenergiyata-v-balgariya-i-nastoyava-za-prestrukturirane-na-nek.html", "text": "Асоциация на организациите на българските работодатели (АОБР) сигнализира за високи цени на електроенергията в България и настоява за преструктуриране на Националната електрическа компания (НЕК), съобщиха от  АОБР .  \r\nВ съобщението на АОРБ се посочва, че Национално представителните работодателски организации - АИКБ, БСК, БТПП и КРИБ, чийто членове осигуряват работа на 82% от наетите в България и създават 86 % от брутната добавена стойност в страната, с тревога следят случващото се в рамките на свободния пазар на сегмента „Ден напред\" на електроенергийната борса. „Нашите производства са изложени на силен конкурентен натиск на европейските и международни пазари. Случващото се с цените на електроенергията допълнително поставя под риск производството, растежа, инвестициите и конкурентоспособността на индустрията. Липсват каквито и да било усилия за намаляване на разходите на държавните централи в АЕЦ, \"ТЕЦ Марица изток 2\" ЕАД и НЕК ЕАД, както и осигуряване на тяхното поне средносрочно бъдеще. Крайно неефективното управление на държавните централи води, от една страна, до високи цени на свободния пазар на електроенергия, а от друга - до високи загуби на някои от централите. Категорично заявяваме, че комбинацията от това прехвърляне на проблемите на енергетиката към индустрията, от една страна, и свиващото се бизнес потребление, от друга страна, ще е пагубно за икономиката на България“, се посочва още се съобщението. \r\nОт АОБР заявяват, че високите цени от последните дни са породени от резки спадове на предлагането на електроенергия от страна на НЕК ЕАД. „За 07.05.2019 г. предлагането от НЕК е за 13 477 МВтч, цената е 79,41 лв. за МВтч. За 08.05.2019 г. предлагането от НЕК е за САМО 4 309 МВтч, което формира цена от 164,60 лв. За 09.05.2019 г. НЕК отново предлага 4 309 МВтч и цената е 130,56 лв. Какво наложи свиването на предлагането на енергия от страна на НЕК над три пъти? Защо НЕК продължава да предлага количества, които са крайно недостатъчни? Наистина, дружествата от състава на Български енергиен холдинг спазват ангажиментите пред Европейската комисия за осигуряване на минимална ликвидност, но формалното им ограничаване до утвърдените нива при съкратено дългосрочно предлагане очевидно води до дефицити в търгуваните количества на свободен пазар и до неаргументирано високи цени. Всъщност цените на електроенергия в България за последните 2 дни са НАЙ-ВИСОКИТЕ в целия ЕС!“, се казва в съобщението. \r\nСпоред АОРБ съществуват бариери пред вноса на електроенергия. „Забавя се въвеждането на интегриран пазар „В рамките на деня\" и потребителите са оставени на гравитацията на настроенията в държавните електроцентрали и по-специално в НЕК ЕАД. Цените варират от 100 до 210 лв./МВтч за пикова електроенергия в рамките на два последователни работни дни на пазар „Ден напред\", а при „компенсиращия\" незадоволеното търсене пазарен сегмент „В рамките на деня\" се стигна на 08.05.2019 г. и до цени, надхвърлящи 247 лв./МВтч при едва 451 МВтч търгуван обем за 24 часа. Като представители на работодателите от индустриалния сектор ние: \r\n1. Категорично се противопоставяме на неадекватното поведение на НЕК ЕАД, което е системно и очевидно няма да се промени без смяна на ръководството. \r\n2. Настояваме да се преодолее изкуствения дефицит като дружествата от БЕХ оферират на сегмент „Ден напред\" адекватни количества при ценова структура, аналогична на утвърдената по ангажимента с Европейската комисия. Оценяваме този дефицит на около 80-100 МВт, което е дори под капацитета на малък блок от \"ТЕЦ Марица изток 2\" ЕАД. \r\n3. Настояваме за преструктуриране на НЕК ЕАД чрез разделяне на дейностите по обществена доставка и по производство и търговия с електрическа енергия с цел избягване на манипулации. \r\n4. Настояваме за създаване на условия за реална конкуренция между производителите на електроенергия, предприемане на мерки за преструктуриране на държавния сектор в енергетиката, пазарна интеграция със съседни страни във всички пазарни сегменти. \r\n5. Настояваме за адекватни компенсации за индустрията, вкл. за индиректните разходи за емисии. \r\n6. Предвид необходимостта от издаването на Заповед Е-РД-16-193/09.04.2019 г. на министъра на енергетиката, с която вместо да се обезпечи електроенергия за свободен пазар, се ангажират 600 000 МВтч до 30.06.2019 г. от \"ТЕЦ Марица изток 2\" ЕАД за регулиран пазар, което само за два месеца изземва десетки милиони лева от Фонд „Сигурност на електроенергийната система\", настояваме да се организира задълбочена проверка в НЕК и ЕРП-тата (вкл. сигнализирайки КЕВР и прокуратура) на реалните причини, довели до преждевременното изчерпване на квотно предвидената електроенергия за регулиран пазар“, се посочва още в съобщението.", "date": "2019.05.09", "title": "АОБР сигнализира за високи цени на електроенергията в България и настоява за преструктуриране на НЕК"}
{"url": "http://www.focus-news.net/news/2019/05/09/2655776/kardzhali-denyat-na-pobedata-be-otbelyazan-s-podnasyane-na-ventsi-i-tsvetya-pred-pametnite-plochi-na-zaginalite-vav-vtorata-svetovna-voyna-i-pred-pametnika-na-ruskiya-voyn.html", "text": "Денят на победата 9 май беше отбелязан с поднасяне на венци и цветя пред паметните плочи на загиналите във Втората световна война и пред паметника на Руския войн в градината пред храм „Св. Георги Победоносец“, предаде от Кърджали кореспондент на  Радио Фокус  . Кърджалийска област е дала много жертви в заключителната фаза на Втората световна война, когато българската армия се присъединява към съюзническата коалиция. В тежките боеве, които българската армия води на територията на Сърбия и Унгария, при Страцин, Драва, Ниш и Печ от град Кърджали и областта падат 88 воини. От тези, които са се завърнали от войната, досега са останали живи само двама ветерани. В поклонението, организирано от Община Кърджали взеха участие областният управител Никола Чанев, зам.-кметът Катя Митовска, представител на Военно окръжие и други официални лица, политически партии, граждански сдружения и граждани. Поднесени бяха венци и цветя от името на Председателя на Народното събрание Цвета Караянчева, от областния управител Никола Чанев и кмета Хасан Азис, от местните организации на Съюза на ветераните от войните и военноинвалидите, на Съюза на офицерите и сержантите от запаса, на Клуба на руските съотечественици, Антифашисткия съюз, от народните читалища и политически партии. Градският духов оркестър свири стари български военни маршове и химна на Европа. Слово прочете Ани Иванова, председател на областната организация на ветераните от войните и началник на Военния клуб-Кърджали. Ана Иванова каза, че никой не е забравен и нищо не е забравено, че помним и се прекланяме пред паметта на тези, които са извоювали победата.  \r\nСлед поклонението пред паметта на загиналите от Кърджали участници във войната, потомците им от Кърджали понесоха техни портрети, заедно с потомците на руски военни, които живеят в Кърджали и потеглиха, предвождани от градския духов оркестър от сградата на стария общински съвет. Шествието под надслов „Безсмъртен полк“ премина по центъра на града към паметника на Руския воин, където също беше отдадена почит и бяха поднесени венци и цветя от представителите на държавните и общински власти, на граждански сдружения и политически партии. Идеята да има и тази година шествие „Безсмъртен полк“ в Кърджали е на Клуба на руските съотечественици, с председател Олга Стоянова и Областната организация на ветераните от войните. Поднесени бяха цветя и от областната организация на Български антифашистки съюз, с председател Йордан Митев. Вечерта в 19.00 часа ще се състои паметна среща по случай 9-ти май в ресторант „Арпезос“.   \r\nДарина ДЕЕНИЧИНА", "date": "2019.05.09", "title": "Кърджали: Денят на победата бе отбелязан с поднасяне на венци и цветя пред паметните плочи на загиналите във Втората световна война и пред паметника на Руския войн"}
{"url": "http://www.focus-news.net/news/2019/05/09/2655783/blagoevgrad-bez-zabavyane-se-osashtestvyava-preminavaneto-prez-gkpp-ilinden.html", "text": "Без забавяне се осъществява преминаването през ГКПП „Илинден“. Това съобщиха за  Радио „Фокус“ - Пирин  от „Гранична полиция“. С нормална интензивност се извършва преминаването през ГКПП „Кулата“. Без проблеми се осъществява преминаването на ГКПП „Златарево“. \r\nНатали СТЕФАНОВА", "date": "2019.05.09", "title": "Благоевград: Без забавяне се осъществява преминаването през ГКПП „Илинден“"}
{"url": "http://www.focus-news.net/news/2019/05/09/2655779/mariya-margaritova-rim-smolyan-3042-rodopchani-sa-se-srazhavali-hrabro-v-redovete-na-balgarskata-armiya-v-zaklyuchitelniya-etap-na-vtorata-svetovna-voyna.html", "text": "„Днес на 9 май по традиция отбелязваме победата над Хитлеристка Германия в края на Втората световна война в Европа. Това е ден, превърнал се в символ на мира и надеждата за свят без войни“. Това заяви по време на честването на 74 години от края на Втората световна война и Деня на Европа в Смолян Мария Маргаритова – уредник от отдел „Нова и най-нова история“ в Регионален исторически музей „Стою Шишков“ – Смолян, предаде репортер на  Радио „Фокус“ – Смолян . Тя припомни, че на този ден през 1950 г в Берлин започва летоброенето на един нов мирен свят. „От 1985 г. ръководителите на страните от ЕС на свое заседание в Милано решават 9 май да бъде честван като ден на Европа. Оттогава до днес, 9 май символизира стремежа към единство, мир и просперитет на Стария континент“, посочи Маргаритова. \r\nТя отбеляза, че Втората световна война – най-кръвопролитна и жестока е едно от най-важните събития в историята на човечеството, променило следвоенния свят и очертала параметрите на екстремния 20 век. „По фронтовете и лагерите на смъртта във войната загиват над 60 млн. души. В разгрома на Хитлеристка Германия своя дан дава и България. Тя е включена в състава на Трети украински фронт с главнокомандващ маршал Фьодр Толбухин. Тя има за цел да разгроми противниковите сили в Сърбия и Вардарска Македония и да прекъсне пътя за отстъпление на германските армии по долините на Морава, Вардар и Ибр. Участието на България във Втората Световна война струва на страната ни скъпи жертви. По бойните полета загиват около 12 600 души. В редовете на българската армия, в заключителния етап храбро се сражават 3042 родопчани. Голяма част от тях  са мобилизирани, а други заминават на фронта като доброволци. Те преминават от пътищата на родината до Австрийските Алпи. Сражават се при Крива паланка, Страцин, Стражин, Куманово, Скопие и Ниш. В боевете при Балатонското езеро те бележат един от върховете на българската бойна слава. По фронтовете в Сърбия, Македония и Унгария, 266 от тях загиват със смъртта на храбрите и остават в пантеона на безсмъртието“, припомни Мария Маргаритова. \r\nТя допълни, че днес се прекланяме пред паметта на милионите, сражавали се по фронтовете на войната, а паметта за тях е висша форма на нашата признателност, която ще пребъде и никой и нищо няма да бъде забравено. „От особено значение е победата, която се свързва с надеждата за мирно бъдеще и разбирателство между народите. Такова е посланието и на Денят на Европа. 74 години ни делят от тези дни на героизъм и трагизъм. Необходимо е човечеството да преосмисли своята уязвимост, да се поучи от онези страшни уроци с надеждата, че световните лидери, насърчени от своите народи, ще осмислят, че трябва да работят заедно за изграждането на стабилен международен ред, който би сложил край на всички войни. Това е посланието на Деня на Европа“, каза още Мария Маргаритова. \r\nНели ГЕРГЬОВСКА", "date": "2019.05.09", "title": "Мария Маргаритова, РИМ – Смолян: 3042 родопчани са се сражавали храбро в редовете на Българската армия в заключителния етап на Втората световна война"}
{"url": "http://www.focus-news.net/news/2019/05/09/2655775/ministar-rumen-porozhanov-kogato-premierat-pretseni-shte-podam-ostavka.html", "text": "Министърът на земеделието Румен Порожанов е декларирал готовност пред премиера Борисов да подаде оставка, ако той му я поиска. Порожанов каза това след едночасов разпит в специализираната прокуратурата във връзка с разследването срещу бизнесмена Миню Стайков за злоупотреба с евросредства, когато той е оглавявал Държавен фонд „Земеделие“, предаде  БНР : \r\n„В момента, в който премиерът прецени, че по някакъв начин политически влияя, от гледна точка на един или друг казус, ще подам оставка. По отношение на проверките - всяко едно нещо, аз нямам никакви притеснения от гледна точка на това какво е правено“, заяви той. \r\nПорожанов допълни, че не се притеснява и от публикациите, че преди години също е придобил жилища на ниски цени, защото не било вярно. \r\nСпецпрокуратурата разпита Порожанов заради разследването срещу бизнесмена Миню Стайков за злоупотреба с евросредства. Разпитът на Порожанов беше в качеството му на шеф на Държавен фонд „Земеделие“, когато хората около Миню Стайков, според твърденията на прокуратурата, са кандидатствали за около 20 млн. лв. по две европейски програми - Програмата за развитие на селските райони и за компенсиране на лозя. Пред прокуратурата той трябваше да изясни дали е упражняван фактически контрол върху отпуснатите по тези проекти пари.  \r\nКакто и когато коментираше скандала с парите за къщи за гости, и сега Порожанов обясни, че във Фонд „Земеделие“ съществува стриктна процедура, тя се спазва, проверяват се документите и по веригата има много служители на Държавен фонд „Земеделие“, които се грижат за тяхната достоверност. Отговорността, след като парите са получени, носят бенефициентите, добави той. \r\nВъзможно ли е обаче те да не са проверявали коректно документите на замесените в схемата около Стайков и заради това да се стигне до обвинение, Порожанов отказа да коментира, освен че ако има допуснати нарушения, всеки трябва да понесе своята отговорност. \r\nЗа себе си каза еднозначно, че не се чувства отговорен за скандала, който в момента се вихри и около Миню Стайков, и около къщите за гости.", "date": "2019.05.09", "title": "Министър Румен Порожанов: Когато премиерът прецени, ще подам оставка"}
{"url": "http://www.focus-news.net/news/2019/05/09/2655786/inspektsiyata-po-truda-sezonnite-rabotnitsi-tryabva-da-otstoyavat-pravata-si-navreme.html", "text": "Предвид стартиралото набиране на персонал за летния туристически сезон,  Изпълнителна агенция „Главна инспекция по труда” напомня на търсещите работа лица да бъдат внимателни за своите права при започване на работа. Това съобщиха от пресцентъра на  ИА „Главна инспекция по труда“ . \r\nПреди реално да започнат да полагат труд на работните си места, наетите лица  трябва да изискат от работодателя някои основни документи, за да имат по-голяма гаранция за своите трудови и осигурителни права. Те задължително трябва да получат екземпляр от сключен трудов договор, подписан и от двете страни и копие от уведомлението, с което той се регистрира в НАП. Работодателят няма право да допуска до работните места работници и служители, с които не е сключил и не е регистрирал в НАП писмен трудов договор. Приходната агенция издава и персонален идентификационен код (ПИК), с който лицата могат по всяко време да установят онлайн дали договорите им наистина са регистрирани в приходната агенция. \r\nЛипсата на регистрация дава възможност на работодателя да не внася дължимите данъци и осигурителни вноски върху възнагражденията, от което работещите губят осигурителни права. В трудовия договор трябва да са регламентирани основни параметри на трудовото правоотношение, като: място на работа; наименование на длъжността и характера на работа; дата на сключване и начало на изпълнението; времетраене; размер на основния и удължен платен годишен отпуск; основното и допълнителните трудови възнаграждения; продължителността на работния ден или седмица. Затвърждава се тенденцията в последните години работниците и служителите да подават сигнали за неизплатени трудови възнаграждения, които са договорени устно с работодателя. В тези случаи Инспекцията по труда няма правомощия да залъжи работодателя да ги изплати. Често сигналите за работа без трудов договор също се подават от работниците, след като те вече са напуснали работните места и съответно не могат да бъдат заварени на тях, за да се възползват контролните органи на Агенцията от правомощието си да обявяват съществуване на трудово правоотношение.  \r\nАко работникът е назначен със срок на изпитване, трудовите му правоотношения могат да бъдат прекратени, в срока на изпитване, без предизвестие и без право на обезщетение, освен за неизползван платен годишен отпуск. Според Кодекса на труда срокът на изпитване може да бъде до 6 месеца. Ако изрично не е уговорено друго, то от него могат да се възползват и двете страни. Ако обаче срокът на изпитване е уговорен в полза на едната страна, то другата дължи предизвестие при напускане. Ако не е уговорено друго, за постоянен трудов договор срокът на предизвестието е един месец, а за срочен трудов договор – 3 месеца, но не повече от изтичането на срока му.  \r\nДруг специфичен момент при сезонната заетост касае оформянето на трудовата книжка. Според Наредбата за трудовата книжка и трудовия стаж, трудовата книжка се съхранява от работника или служителя. В тридневен срок от постъпване на работа лицата трябва да я предоставят на работодателя за вписване на данни, който е длъжен веднага след това да я върне. Важно е работещите да имат документ от работодателя, че са му предоставили книжката. Така при евентуално изгубване, ще могат да докажат, че вината за това е негова и той ще има задължение да изпълни процедурата по възстановяването й. Трудовата книжка се предоставя на работодателя и при прекратяване на трудовото правоотношение, който трябва да нанесе незабавно данните в нея и да я върне веднага, заедно със заповедта за прекратяването му. \r\nОт началото на юни ИА ГИТ традиционно ще засили контрола на сезонните обекти в морските курорти, като има готовност, при необходимост, през месеците юли и август, когато е пикът й, в курортните комплекси да бъдат командировани и екипи от други области. По данни на НСИ в трите области с летни курортни комплекси – Бургас, Варна и Добрич, наетите към края на юли 2018 г. са били с над 40 000 повече спрямо март същата година.  \r\nПрез периода активно се търси и се предлага сезонна работа и в чужбина. Повече информация за рисковете при започването на работа зад граница, както и за какво следва да внимават наетите лица, може да бъде намерена  .", "date": "2019.05.09", "title": "Инспекцията по труда: Сезонните работници трябва да отстояват правата си навреме"}
{"url": "http://www.focus-news.net/news/2019/05/09/2655787/api-vazstanoveno-e-dvizhenieto-po-pat-i-4-p-v-koritna-sevlievo-v-rayona-na-selo-brestnitsa.html", "text": "Възстановено е движението по път I-4 п. в. \"Коритна\" - Севлиево в района на село Брестница. Това съобщиха от пресцентъра на  Агенция „Пътна инфраструктура“ .", "date": "2019.05.09", "title": "АПИ: Възстановено е движението по път I-4 п. в. \"Коритна\" - Севлиево в района на село Брестница"}
{"url": "http://www.focus-news.net/news/2019/05/09/2655778/plovdiv-administrativniyat-sad-othvarli-zhalbite-sreshtu-sabaryaneto-na-nezakonnite-postroyki-v-s-voyvodinovo.html", "text": "Административният съд отхвърли жалбите срещу събарянето на незаконните постройки в с. Войводиново. Това съобщиха от пресцентъра на  Съда . \r\nАдминистративен съд - Пловдив се произнесе с решение по административно дело № 720/2019г., образувано по жалба на Васил В., от с. Войводиново срещу Заповед № РД-09-252/18.02.2019г. на кмета на община Марица, с която е забранено ползването и достъпа на строеж “Паянтова сграда”, намиращ се в поземлен имот по КККР на с. Войводиново, община Марица, с начин на трайно ползване – „за второстепенна улица”, публична общинска собственост. \r\nС постановеното решение съдът, отхвърля жалбата против заповед № РД-09-252/18.02.2019г. на кмета на община Марица. \r\nСъдът е приел от събраните по делото доказателства, че  обектът на административното разпореждане е индивидуализиран в степента за целите на забраната и попада в уличната регулация, което  не е допустимо по Закона за устройството на територията. \r\nСъдът е счел, че с  доводите в жалбата не се опровергават установените в административното производство факти за неприет по установения ред строеж, подлежащ на въвеждане в експлоатация, чието ползване е рисково и само по себе си може да доведе до вреда за адресата и трети лица. \r\nРешението може да се обжалва пред Върховния административен съд, в 14-дневен срок от съобщението до страните за постановяването му. \r\nАдминистративен съд - Пловдив се произнесе с решение и по административно дело № 693/2019г., образувано по жалба на Анка П. против  Заповед № РД-09-243/18.02.2019г. на кмета на община Марица, с която е забранено ползването и достъпа на невъведен в експлоатация по законоустановения ред строеж ”Паянтова сграда“, в поземлен имот по КККР на с.Войводиново, община Марица - общинска собственост съгласно  Акт за общинска собственост /частна/ от 2003г. \r\nС постановеното решение съдът, отменя заповед № РД-09-243/18.02.2019г. на кмета на община Марица. \r\nСъдът е приел, че  от събраните по делото доказателства липсва отграничаване на забранената за ползване сграда от останалите разположени в процесния поземлен имот, което внася неяснота относно подлежащия на забрана за ползване и достъп строеж и не позволява изпълнение на ограничителната мярка или би създало затруднения при изпълнението на административния акт.  \r\nПредметът на административното разпореждане следва да е индивидуализиран еднозначно, за да породи целените правни последици. \r\nРешението може да се обжалва пред Върховния административен съд, в 14-дневен срок от съобщението до страните за постановяването му.", "date": "2019.05.09", "title": "Пловдив: Административният съд отхвърли жалбите срещу събарянето на незаконните постройки в с. Войводиново"}
{"url": "http://www.focus-news.net/news/2019/05/09/2655777/aleksandar-vuchich-v-tozi-moment-sme-na-godini-ot-reshenie-za-kosovo.html", "text": "Президентът на Сърбия Вучич каза днес, че Белград и Прищина са отдалечени на години от възможно решение на косовския проблем, съобщи сръбската агенция „Танюг“, цитирана от  “Макфакс“ .  \r\nВ Тирана започна лидерската среща от процеса „Бърдо – Бриони“, на която присъства и сръбския президент Александър Вучич. \r\nВ обръщението си в Тирана Вучич заяви, че решението няма да бъде постигнато „ за кой знае колко години“. \r\n\"Това е лошо за сръбския и албанския народ, двата най-големи народа на Балканите. Всеки ни казва да не правим това, да не правим онова, да не променяме границите и т.н., всеки гледаше само своя интерес, макар че това е важен въпрос за нас, а не за някой друг ”, каза сръбският президент. \r\nВучич подчерта, че диалогът между Белград и Прищина е блокиран и той се надява, че няма да чака вечно намирането на решение. Според него определено ще отнеме много време, за да се намери решение на сръбско-албанските отношения. \r\nВучич пристигна в сряда вечер в Тирана в атмосфера на напрежение, предизвикана от изявлението на косовския президент Хашим Тачи, че с албанския премиер Еди Рама, който е домакин на регионалната среща, говорят за обединяване на албанците, пълно отваряне на границата между Албания и Косово и съединяване с Прешевската долина в южната част на централна Сърбия.  Юлиян Марков", "date": "2019.05.09", "title": "Александър Вучич: В този момент сме на години от решение за Косово"}
{"url": "http://www.focus-news.net/news/2019/05/09/2655784/evropeyski-izbori-2019-elena-yoncheva-ot-rezultatite-na-26-may-shte-pobedyat-vsichki-zashtoto-gerb-shte-zapochne-da-izchezva-ot-politicheskata-stsena.html", "text": "От резултатите на 26 май ще победят всички, защото ГЕРБ ще започне да изчезва от политическата сцена. Това заяви на пресконференция в Шумен водачът на листата на БСП за предстоящите избори за Европейски парламент Елена Йончева, предаде репортер на  Радио „Фокус“ - Шумен . „Какви ще бъдат първите резултати от това: хората ще започнат да говорят, ще започнат да говорят тези, на които бизнесът им е рекетиран, на които бизнесът им е отнет. Ще започнат да говорят журналистите как са подлагани на натиск и това ще бъде първа стъпка към оздравяване на България. Оттам нататък ще бъде голямата битка. Сега хората се страхуват да говорят, защото знаят, че срещу тях ще излезе някаква бухалка, ще заплащат техния бизнес, бизнеса на техни роднини, има опасност да бъдат уволнени. Ние всеки ден чуваме за такива случаи, говорим с тези хора, но те се опасяват да го споделят на висок глас и това е разбираемо“, коментира Елена Йончева.  \r\nТя посочи, че въвеждането на общи стандарти за минимална европейска пенсия и заплата е битка на левицата. Йончева обясни, че изразът „нека бъдем европейци“ не е шаблон, а означава българите да имат достойни пенсии и заплати. „Смятаме, че евролевицата ще бъде силна в Европарламента. Смятаме, че ще успеем да пробием, но каквото и да успеем да реализираме като евродепутати, ако в България властта не се промени и ако тези, които управляват, не си отидат, ако тази политика не спре, всичко, което идва от Европа, ще бъде козметично“, заяви Елена Йончева.  По думите ѝ настоящата политика може да се промени, а в смяната на властта няма нищо страшно. „Като дойдат следващи и не се справят ще дойдат по-следващи, докато България започне да се управлява от хора, които милеят за нея и докато видим реални ползи за всеки българин, а не за 100 семейства. Това, което правят ГЕРБ в България е някакъв партиен капитализъм. За тях гласуват и много честни и почтени хора. И на тях трябва да им се покаже истината, това зависи от всяка опозиция, от журналистите - трябва да показваме какво се случва в България ако искаме някаква промяна, информацията за реалните неща, които се случат трябва да достигне до всички. Хората идват на нашите срещи, защото не отиваме с лозунги и с реални факти“, посочи Елена Йончева. Тя отбеляза, че България не може да използва ефективно средствата, които идват от Европа. “За 12 години над 30 милиарда евро са налети в България и с тях ние можехме да живеем много добре, България щеше да изглежда по друг начин, а не да говорим за демографски срив, за липса на икономика. С тези средства трябваше да направим работеща икономика, с висока принадена стойност, а ние изнасяме основно суровини. С политиката, която води Борисов отиваме към Третия свят, не към Европа“, каза Елена Йончева. Тя отбеляза, че европейската политика се прави вътре в България. „Надяваме се, бидейки в Европарламента, нашият глас ще се чува по- силно, но битката трябва да се води в България“, заяви Елена Йончева. \r\nИвелина ИВАНОВА", "date": "2019.05.09", "title": "Европейски избори 2019: Елена Йончева: От резултатите на 26 май ще победят всички, защото ГЕРБ ще започне да изчезва от политическата сцена"}
{"url": "http://www.focus-news.net/news/2019/05/09/2655781/vsichki-kandidati-za-kontsesionirane-na-letishte-sofiya-byaha-dopusnati-da-prodalzhat-uchastie-v-protsedurata.html", "text": "И петимата кандидати за концесиониране на летище София бяха допуснати да продължат участие в процедурата, предаде  БНР . В Министерството на транспорта бяха отворени обвързващите оферти. Офертите бяха отворени по реда на тяхното подаване. \r\nКонсорциум „Витоша“ с водещ член Manchester airport Group предложи близо 20 милиона евро годишно концесионно възнаграждение. \r\n24,5 милиона евро e предложението на консорциум SofConnect, в който влиза летище Мюнхен. \r\nКонсорциумът, в който участва Copenhagen Airport, предложи 26 милиона и 50 000 евро.  \r\nЧетвъртият кандидат, с участие на оператора на летището във Франкфурт, предложи 21 милиона евро. \r\nПетият, в който влиза Airport de Рaris, предлага 32,824 000 евро годишно концесионно възнаграждение. \r\nПредстои оценка на офертите, което по думите на транспортния министър Росен Желязков, ще продължи поне 10 дни. Срокът на концесията е 35 години.", "date": "2019.05.09", "title": "Всички кандидати за концесиониране на летище \"София\" бяха допуснати да продължат участие в процедурата"}
{"url": "http://www.focus-news.net/news/2019/05/09/2655790/stefan-radev-kmet-na-sliven-obshtinata-kategorichno-zashtiti-interesa-si-po-sagata-za-vodniya-tsikal-pri-vodeneto-na-sadebni-razbiratelstva-za-nad-4-mln-leva.html", "text": "Дела за над 4 милиона лева спечели Община Сливен. Това обяви пред  Радио „Фокус“ – Сливен  кметът Стефан Радев. „Трите дела са срещу строителния надзор и застрахователите по първия воден цикъл на града\", посочи Радев. Той посочи, че не очаква испанската фирма, загубила третото дело, да се възползва от касационно обжалване. Общата сума от трите дела надхвърля 4 милиона лева. Две от тях са спечелени през 2017 и 2018 година срещу застрахователите за по 300 000 лева. \r\n„След решението по третото дело на втора инстанция в наша полза, компанията преведе преди дни сумата от 3.2 млн. Нямам информация община да е осъждала строителен надзор за провален проект заради некачествена работа в такъв размер и да е успяла да защити интереса си по този добър начин“, каза Стефан Радев. \r\nКметът припомни, че  първите проблеми са започнали с  писмо от Министерството на околната среда и водите, че Общината трябва да върне 22 милиона лева заради незавършения втори етап на воден цикъл и невъведен в експлоатация. Тогава с помощта на средства, отпуснати от Министерството на регионалното развитие и благоустройството Общината реконструира колекторите по първия етап и да пусна втория етап в експлоатация, с което отпадна тази претенция. \r\n Междувременно са получени и писма за две финансови корекции – едната за 1.5 милиона лева за втория етап, а другата – за над 4 милиона за първия. Заради втората претенция бяха запорирани сметките и възбранени активи на Общината, която впоследствие спечели и двете дела. \r\n„Община Сливен категорично защити интереса си по сагата за водния цикъл при воденето на съдебни разбирателства“, заяви Стефан Радев и благодари на екипа, работил по тях.", "date": "2019.05.09", "title": "Стефан Радев, кмет на Сливен: Общината категорично защити интереса си по сагата за водния цикъл при воденето на съдебни разбирателства за над 4 млн. лева"}
{"url": "http://www.focus-news.net/news/2019/05/09/2655793/nikolay-kirov-sayuz-na-zarnoproizvoditelite-burgas-padnaloto-kolichestvo-valezhi-ot-dazhd-prez-poslednite-dni-se-okaza-blagopriyatno-za-razvitieto-na-posevite.html", "text": "Падналото количество валежи от дъжд през последните дни се оказа благоприятно за развитието на посевите. Това каза за  Радио „Фокус“ – Бургас  Николай Киров, председател на Съюза на зърнопроизводителите в Бургас. „Отначало бяхме песимисти, относно валежите, но малко след това паднаха валежи в региона падна около 70 - 100 л/кв. м“, каза още зърнопроизводителят. Той уточни дъждът е бил напоителен. „В момента една част от посевите изкласява, другите са във фаза вретенени“, посочи Киров и посочи, че засега са в много добро състояние в това число пшеницата, ечемика и рапицата. „Слънчогледът и царевицата също са изникнали, благодарение на влагата и се развиват добре“, заяви Киров. Зърнопроизводителят добави, че през утрешния ден се очаква отново да падне известно количество валежи в порядъка от 7 до 10 л/кв. м, а през следващата седмица дъждът да се усили. \r\nДеница ДИМИТРОВА", "date": "2019.05.09", "title": "Николай Киров, Съюз на зърнопроизводителите – Бургас: Падналото количество валежи от дъжд през последните дни се оказа благоприятно за развитието на посевите"}
{"url": "http://www.focus-news.net/news/2019/05/09/2655789/gabrovo-dvama-rabotnitsi-sa-postradali-vsledstvie-na-voltova-daga-ediniyat-e-s-opasnost-za-zhivota.html", "text": "Двама работници са пострадали вследствие на волтова дъга, единият е с опасност за живота. Това съобщиха от  ОДМВР-Габрово . Около 15.36 часа на тел. 112 е подаден сигнал, че двама ел. монтьори към „ЕРП – Север“ АД на 56 и 32 години са получили изгаряния вследствие на волтова дъга. Двамата са пострадали при работа по подмяна на електромер в трафопост на бул. „Бойката“ № 4.  Пострадалите са прегледани в МБАЛ „Д-Р Тота Венкова“, след което са транспортирани за лечение в УМБАЛСМ „Н.И. Пирогов“, като 56 годишният служител във фирмата  е с опасност за живота.", "date": "2019.05.09", "title": "Габрово: Двама работници са пострадали вследствие на волтова дъга, единият е с опасност за живота"}
{"url": "http://www.focus-news.net/news/2019/05/09/2655788/premierat-boyko-borisov-provede-sreshta-s-predsedatelya-na-natsionalno-liberalnata-partiya-na-rumaniya-lyudovik-orban.html", "text": "С председателя на Национално-либералната партия на Румъния Людовик Орбан проведохме среща. Коментирахме сътрудничеството между двете държави, предстоящите европейски избори и присъединяването на България и Румъния към Шенгенското пространство. Това съобщи премиерът Бойко Борисов чрез официалната си страница във  \"Фейсбук\" . \r\nПо-рано премиерът пристигна в румънския град Сибиу за участие в Срещата на върха на държавните и правителствени ръководители на страните-членки на ЕС.", "date": "2019.05.09", "title": "Премиерът Бойко Борисов проведе среща с председателя на Национално-либералната партия на Румъния Людовик Орбан"}
{"url": "http://www.focus-news.net/news/2019/05/09/2655785/dmitriy-kanavalov-zam-kmet-na-michurinsk-9-may-e-vazhen-den-v-koyto-pochitame-dedite-i-pradedite-koito-ni-podariha-mira-i-spasiha-evropa.html", "text": "Побратимените градове Смолян и Мичуринск имат добри и братски взаимоотношения. Това заяви Дмитрий Канавалов, зам.-кмет руския град Мичуринск, който заедно с делегация от побратимения на Смолян град присъства на честванията по повод 74 години от края на Втората световна война и Деня на Европа, предаде репортер на  Радио „Фокус“ – Смолян . Той посочи, че между двата града има голямо разстояние в километри, но Смолян и Мичуринск са много близки по история, култура и народи. „9 май е празник на паметта както за Русия, така и за България и Европа и е важно този празник да се отбелязва в Русия, България и европейските столици. Много е важно да помним всичко това, които ние заедно сме преживели и е важно децата да присъстват на такива събития и да разберат колко е ценен мирът. 9 май е важен ден в нашата обща история. Помним нашите и вашите деди и прадеди, които ни подариха мира и спасиха Европа“, отбеляза Канавалов. Той изрази радостта си, че са в близкия на сърцата им Смолян и допълни, че са поканили ученици от града да посетят Москва и Мичуринск. Зам.-кметът на руския град изрази надежда отношенията между българския и руския град да останат крепки, приятелски  и братски и посочи, че децата трябва да видят Европа и да знаят, че имат своя братски народ в Русия. \r\nНели ГЕРГЬОВСКА", "date": "2019.05.09", "title": "Дмитрий Канавалов, зам.-кмет на Мичуринск: 9 май е важен ден, в който почитаме дедите и прадедите, които ни подариха мира и спасиха Европа"}
{"url": "http://www.focus-news.net/news/2019/05/09/2655794/sliven-uchenitsi-poeha-upravlenieto-na-obshtinata-za-edin-den.html", "text": "И тази година Младежки дом - Сливен провежда Ден на младежкото самоуправление. Ученици от сливенски училища поеха управлението на Общината за един ден. Това съобщиха от пресцентъра на  Община Сливен . Така днес десетокласничката Маргарита Стоянова от ППМГ „Добри Чинтулов“ седна на кметския стол и беше посрещната от кмета Стефан Радев. \r\n„Радвам се, че младите хора се интересуват от работата на институциите, от това как функционира управлението. В крайна сметка те са тези, които се подготвят и идват след нас. Колкото по-рано има такива впечатления, толкова по-добре“, каза Радев, предавайки щафетата на ученичката. \r\n„За мен е чест да застана на кметския стол. Искам да видя нещо ново – какво работи кметът на една община, каква е работата в общинската администрация“, обясни защо е приела предизвикателството Маргарита Стоянова. \r\nЗаместник-кметовете Пепа Чиликова, Румен Иванов и Стоян Марков също имат свои заместници. Тома Стефанов от ПГПЗЕ „Захарий Стоянов“ стана зам.-кмет по хуманитарните дейности, Мариян Желязков от ППМГ „Добри Чинтулов“ – зам.-кмет, отговарящ за финансите и Георги Ганчев от ПГХТ „Акад. Неделчо Неделчев“ – зам.-кмет по икономическото развитие. Секретарят Валя Радева отстъпи мястото си на Иван Георгиев от ПГПЗЕ „Захарий Стоянов“. \r\nМястото на председателя на Общинския съвет Димитър Митев беше поето от Даниела Стоева от ППМГ „Добри Чинтулов“. Самият той й обеща, че на всеки брифинг на ръководството на местния парламент, тя ще бъде канена, за да може да разказва пред медиите за дейностите на Младежки дом - Сливен. \r\nДенят на самоуправлението позволява на младите хора да покажат своите лидерски качества, организаторски умения, инициативност и самоконтрол. Управляващите им дават възможност да обогатят своя социален опит, да докажат, че са знаещи, можещи, изпълнени с енергия и новаторски дух. \r\nИнициативата е по проект „Младежи за откритост и съпричастност“, финансиран по програма „Еразъм“ на ЕС. В нея тази година участват и доброволци от Грузия и Испания.", "date": "2019.05.09", "title": "Сливен: Ученици поеха управлението на  Общината за един ден"}
{"url": "http://www.focus-news.net/news/2019/05/09/2655795/sport-david-ferer-priklyuchi-tenisa-s-dostoynstvo-i-usmivka.html", "text": "Активната кариера на Давид Ферер, която продължи над 19 години, завърши. 37-годишният испанец приключи участието си на „Мастърс“ турнира в Мадрид след загуба от действащия шампион Александър Зверев, а с това и знаменитата си кариера, която започна през 2000 година. \r\nНа корт „Маноло Сантана в „Каха Махика“, Ферер загуби от № 4 в света с  4:6, 1:6. \r\nИспанецът днес окачва ракетата пред семейството и приятелите си, както и пред всички фенове, които не спряха да го подкрепят от трибуните през цялото време. Зад себе си Ферер остави 29 титли и три трофея от Купа „Дейвис“.", "date": "2019.05.09", "title": "Спорт: Давид Ферер приключи тениса с достойнство и усмивка"}
{"url": "http://www.focus-news.net/news/2019/05/09/2655799/zam-ministar-nikolay-nankov-s-novi-investitsii-vav-vik-shte-podobrim-zhivota-na-nad-2-miliona-balgari.html", "text": "На финалната права сме в подготовката на инвестиция от близо 2 млрд. лв. в отрасъл ВиК, която не само ще подобри качеството на живот на над  2 милиона българи, но ще създаде заетост, нови възможности за бизнес, развитие, растеж. Ще помогне и за създаване на устойчив във финансово и технико-експлоатационно отношение бранш. Това каза зам.-министърът на регионалното развитие и благоустройството Николай Нанков на дискусионен форум за новите инвестиции в отрасъла, съобщиха от  пресцентъра на МРРБ . Той поясни, че част от средствата са от Оперативна програма „Околна среда 2014-2020“,  други са от националния бюджет. Значителен е и размерът на финансирането, осигурено от ВиК операторите.  \r\nДо момента всички ВиК оператори, които ще бъдат бенефициенти по ОПОС 2014-2020, са подали проектните си предложения преди крайния срок – 23 април 2019 г. Сега проектите са в процес на оценка, а пилотният на ВиК Смолян за модернизация на мрежата в областта на стойност 91 млн. лв. е в изпълнение с обявени обществени поръчки. С обществените поръчки са готови и в Русе, Шумен, Стара Загора. Процедурите ще се обявяват под условие, защото все още няма сключени договори. Очакваме колегите от ОПОС да разгледат бързо проектите, за да може до края на годината да се пристъпи към реалното им изпълнение, каза Нанков.   \r\nПрез последните 10 години МРРБ води постоянна и дългосрочна политика в подкрепа на ВиК отрасъла. През първия програмен период по линия на европейската солидарност бяха изградени 51 пречиствателни станции за отпадъчни води и над 2600 км водопроводна и канализационна мрежа. Отделно Министерството на регионалното развитие и благоустройството е инвестирало близо 80 млн. лв. във ВиК инфраструктура, а със заем в размер на 130 млн. лв. от Световната банка за пръв път от 30 години се изграждат язовири за питейни нужди. Над 330 млн. лв. са реинвестирани и от самите ВиК оператори през последните три години и половина.  \r\nСега постигнатото ще бъде надградено на база извършените регионални прединвестиционни проучвания в 15 области на страната, а проектите ще се изпълняват от  консолидираните ВиК оператори. Това са и двете съществени разлики с предишния програмен период, когато бенефициент на средствата бяха общините. Зам.-министър Нанков подчерта, че дружествата са доказали своя капацитет за справяне с подобни проекти. Сега предизвикателствата пред тях ще бъдат още по-големи, тъй като ще се изграждат над 400 обекта в 50 населени места. Ще се строят над 800 км водопроводна мрежа, пречиствателни и помпени станции, съоръжения за третиране на утайки и други. Голямо предизвикателство ще бъде не само обемът на инвестициите и сложността на строително-ремонтните работи, но и съчетаването на различни източници на финансиране. Освен БФП и националното съфинансиране по проектите, дружествата ще ползват финансови инструменти от Фонда на фондовете. Те трябва да държат сметка и за фактора време - проектите са със строго фиксиран времеви диапазон и трябва да завършат до края на програмния период.  \r\nВ дискусията взе участие и председателят на парламентарната Комисия по околната среда и водите Ивелина Василева, която оцени високо свършената работа и пожела успех при изпълнението на проектите.  \r\n„Имаше много спекулации, че Регионалните прединвестиционни проучвания няма да бъдат подготвени в срок, както и че ВиК операторите няма да подадат навреме проектните си предложения. Твърдеше се даже, че ще бъде загубено европейското финансиране. Но фактът е факт. Дотук работата е свършена успешно. Сега се надяваме колегите от Управляващия орган на ОПОС да приключат бързо с оценката на проектите и да започне тяхното изпълнение“, каза Ивелина Василева. Тя подчерта, че постигнатото е резултат от труда на десетки хора, които всеотдайно работиха през изминалите години.  \r\n„Най-ценният капитал във ВиК отрасъла са хората. Затова нека обединим усилията си инженерните професии да бъдат отново атрактивни за младите хора. Добрата новина е, че специалността хидроинженер е вече защитена“, отбеляза  председателят на Комисията по околната среда и водите в парламента.", "date": "2019.05.09", "title": "Зам.-министър Николай Нанков: С нови инвестиции във ВиК ще подобрим живота на над 2 милиона българи"}
{"url": "http://www.focus-news.net/news/2019/05/09/2655800/radka-uzunova-natsionalniyat-muzey-zemyata-i-horata-predvizhda-seriya-ot-lektsii-i-prezentatsii-svarzani-sas-zamarsyavaneto-na-okolnata-sreda.html", "text": "Националният музей „Земята и хората“ предвижда серия от лекции и презентации, свързани със замърсяването на околната среда. Това каза за предаването  „Екологичен резонанс“  на  Радио „Фокус“  Радка Узунова, член на отдел „Връзки с обществеността“ към музея. По думите й през юни месец предстоят и събития, посветени на околната среда – 5 ти юни, когато отбелязваме и Световният ден на околната среда. „Тази година темата, която е дадена от ООН е за замърсяването на въздуха, която за София става все по-актуална тема. Освен в презентативен вид, поднесен от различни лектори, ще има също така постерни изложби, посветени на темата, както и фотоизложба на българския фотограф Богдан Боев, който е известен с своите фотографии на диви животни“, коментира Радка Узунова. Относно замърсяването на въздуха, тя изрази позиция, че мерките трябва да бъдат по-смели и интензивни. Националният музей „Земята и хората“ е подготвил и специална програма за Европейската нощ на музеите – 18 май. Тя уточни, че в програмата присъстват изпълнения на Национално училище за музикални и сценични изкуства „Христина Морфова“, занимания в детски кът, Ателие „Рисуване с акварелни техники“, Ателие „Графика“ и др.  \r\nЙоланда ПЕЛОВА", "date": "2019.05.09", "title": "Радка Узунова: Националният музей „Земята и хората“ предвижда серия от лекции и презентации свързани със замърсяването на околната среда"}
{"url": "http://www.focus-news.net/news/2019/05/09/2655797/pazardzhik-den-na-otvoreni-vrati-shte-se-provede-na-antichnata-i-srednovekovna-krepost-peristera-na-10-may.html", "text": "Община Пещера и Областен информационен център - Пазарджик организират Ден на отворени врати в античната и средновековна крепост „Перистера“ на 10 май. Събитието е част от общоевропейската кампания „Европа в моя регион“ 2019 г. Това съобщи за  Радио „Фокус“ – Пазарджик  Петя Василева от Областния информационен център. „Крепостта бе реставрирана по проект „Консервация, реставрация и експониране на антична и средновековна крепост „Перистера“, разположена на хълм Света Петка в град Пещера“. Проектът e реализиран по Оперативна програма „Регионално Развитие“ 2007–2013,  схема за предоставяне на безвъзмездна финансова помощ „Подкрепа за развитието на природни, културни и исторически атракции” с бенефициент Община Пещера. След изпълнението на проекта антична и средновековна крепост „Перистера” в град Пещера се превърна в атрактивна и привлекателна дестинация за туристи. Реализирането на проектното предложение допринесе за подобряването, обновяването и развиването на туристическите атракции в община Пещера и популяризирането и като място на древна култура. Чрез мерките по консервация, реставрация, рехабилитация, реконструкция и експониране на историческата забележителност се осигури и повиши атрактивността и достъпността до античната и средновековна крепост „Перистера”, която през 2012 година е обявена за паметник на културата с национално значение”, уточни Василева. \r\nВаня НИКОЛОВА", "date": "2019.05.09", "title": "Пазарджик: Ден на отворени врати ще се проведе на античната и средновековна крепост „Перистера“ на 10 май"}
{"url": "http://www.focus-news.net/news/2019/05/09/2655796/izlozhenie-na-parfyumi-i-produkti-ot-eterichni-masla-e-edin-ot-novite-momenti-v-programata-na-praznika-na-rozata-v-kazanlak.html", "text": "Във фестивалната програма на 116-те Празници на розата са включени както традиционни събития, така и нови, които тази година са поставени за първи път. Това каза за  Радио „Фокус”  Сребра Касева, началник на кабинета на кмета. Тя посочи, че едно от тези събития е изложението на парфюми и продукти от етерични масла. „Това е форум замислян от години, тъй като във фестивалната програма на празника има всичко онова, което започва от самото бране на розовия цвят и розоваренето. И като естествен завършек на този цикъл искаме да покажем какви продукти се произвеждат на основата на етерични масла”, каза още тя.  \r\nСъбитието се реализира съвместно с Университета за хранителни технологии в Пловдив, с Българска национална асоциация етерични масла, парфюмерия и козметика и Института по розата в Казанлък. Изложението ще бъде открито на 31 май.  \r\nВ залите на Музея на розата ще се проведе и научна конференция „Българската парфюмерийна индустрия – тенденции и аромати”. В рамките на конференцията ще бъдат изнесени доклади, касаещи парфюмерийната индустрия в България. В нея ще вземат участие д-р Любомир Стефанов, доц. Д-р Антон Славов, Зара Клисурова, председател на Съюза на производителите на етерично – маслени култури, д-р Ганка Баева – директор на Института по розата. \r\nЗа първа година в Музея на розата ще се проведе и уъркшоп „Направи си аромат” на 1 и 2 юни. Всеки един турист и гост на Казанлък ще може да си направи свой собствен аромат. \r\nЧаст от програмата на изложението е и модно ревю – пърформанс „Нюансите на розата в цвят и аромат 2019” на българския дизайнер Мариела Гемишева. \r\nВ рамките на тазгодишната програма на Фестивала на розата ще се проведе и научна конференция „95 години вестник „Искра” – феномен в българския периодичен печат”. Инициативата ще събере представители на медии от цялата страна. Амбицията на организаторите на проявата е, тя привлече и представители на международни медии. \r\nФестивал на балканската култура и кулинария „Казанлък – мези” ще се проведе за първа година в дните на Празника на розата – от 30 май до 2 юни, в пространството около стадион „Севтополис”. В рамките на фестивала ще се проведат спортни състезания, турнири по табла и белот, детска анимация, концерти с участието на български и изпълнители от балканските държави. \r\nСлавяна ГАЙДАРОВА", "date": "2019.05.09", "title": "Изложение на парфюми и продукти от етерични масла е един от новите моменти в програмата на Празника на розата в Казанлък"}
{"url": "http://www.focus-news.net/news/2019/05/09/2655791/afp-svaleniyat-kmet-na-istanbul-prizovava-za-revolyutsiya-za-demokratsiya.html", "text": "Сваленият кмет на Истанбул Екрем Имамоглу, който бе лишен от изборната си победа тази седмица, заяви в интервю пред  AFP , че ще поведе \"революция за демокрация“ преди гласуването през следващия месец. \r\n\"Това, което правим сега, е борба за демокрация и мобилизация за демокрация. Разбира се, че ще бъде революция, след като я доведем до нейното приключване\", каза той пред AFP. \r\nНай-големият избирателен орган на Турция анулира резултатите от гласуването на 31 март в понеделник, след като управляващата партия на президента Реджеп Тайип Ердоган твърди, че е имало \"сериозна корупция\", припомни агенцията \r\n\"Седемте членове (на избирателния орган) ще заемат своето място в историята като черно петно, но наша отговорност е да го коригираме. Ние продължаваме да се борим\", каза Имамоглу, който представлява основната опозиционна Републиканска народна партия .  Юлиян Марков", "date": "2019.05.09", "title": "AFP: Сваленият кмет на Истанбул призовава за „революция за демокрация“"}
{"url": "http://www.focus-news.net/news/2019/05/09/2655803/niki-fandakov-konsultant-po-zdravoslovno-hranene-fizicheskata-aktivnost-e-mnogo-polezna-za-zdraveto-ni.html", "text": "Физическата активност е много полезна за здравето ни. Това каза за  Радио „Фокус“ – Пирин  Ники Фандъков, сертифициран консултант по здравословно хранене. По думите му физическата активност стимулира сърдечната дейност, укрепва имунната система, допринася за доброто ни самочувствие и ни тонизира. „Танците, бойните спортове, фитнесът, плуването, колоезденето, бягането, включително и разходките из парка са сред най-практикуваните спортове“, отбеляза Ники Фандъков. Той посочи, че физическо натоварване за поне 1 час дневно носи редица здравословни ползи за всеки човек. „По време на физическа активност организмът ни произвежда хормоните ендорфин, серотонин и допамин, които ни карат да се чувстваме по-уверени и по-щастливи, и най-основното е, че намаляваме нивата на хормона на стреса наречен кортизол“, добави Ники Фандъков.  \r\nТой коментира също, че е важно приемането на достатъчно течности. „Трябва да си набавим достатъчно количество вода. Водата играе важна роля за човешкият организъм. Редовната консумация на вода всеки ден води до здрава кожа, добра физическа и психическа дейност, прочистване на организма от токсини, както и регулиране на кръвното налягане в нормални граници“, каза още Фандъков. Той заяви, че когато изпитваме жажда, задължително трябва да пием вода, защото това е сигнал, че тялото ни е дехидратирано. „Дехидратацията води до редица проблеми, като едни от тях са болки в мускулите, главоболие, умора, липса на енергия и промяна в настроението“, коментира Фандъков. \r\nДенис НИКИФОРОВ", "date": "2019.05.09", "title": "Ники Фандъков, консултант по здравословно хранене: Физическата активност е много полезна за здравето ни"}
{"url": "http://www.focus-news.net/news/2019/05/09/2655804/", "text": "Музей на щъркела ще бъде изграден в Белозем, обявен за Европейско село на Белия щъркел. Това каза за предаването  „Екологичен резонанс“  на  Радио „Фокус“  кметът на Белозем Иван Тачев. Той допълни, че музеят ще бъде създаден по проект на стойност 7 000 лева, който включва и информационен център, като за целта Общината ще предостави на местното читалище сграда за безвъзмездно ползване. Идеята е в музея да бъдат представени всички 15 населени места в Европа, в които има сериозна популация на бял щъркел, каза Иван Тачев. За поредна година Кметството на село Белозем, Община Раковски, НЧ „Просвета 1909 г.“, ОУ „Гео Милев“ и СНЦ „Зелени Балкани“ ще са домакини на фестивала на Белия щъркел. Иван Тачев подчерта, че фестивалът се провежда от 2005 година, когато населеното място е обявено за Европейско село на Белия щъркел. Основната цел на фестивала е да популяризира идеята за възможното хармонично съжителство на хората с дивата природа и да привлече повече туристи към този живописен край. Иван Тачев обясни, че най-голямата колония е разположена на покрива на основното училище, а тази година щъркеловите гнезда в Белозем са 46. Кметът подчерта, че след номинацията в село Белозем са инвестирани около 500 000 лева чрез реализирането на различни проекти. „Идеята на фестивала е възпитанието на децата да живеят в синхрон с природата. Ненапразно повечето участници във фестивала са деца. Тази година имаме международен конкурс за рисунка, като участниците са от Сърбия, Хърватска, Словения, Испания и Германия, което за нас е голяма гордост. Има осигурен награден фонд, както и помещения за родителите на децата, които ще дойдат в Белозем, за да получат наградите си. Повод за гордост е, че фестивалът тази година е включен в програмата на „Пловдив – Европейска столица на културата“. Едно значимо събитие, което е самобитно и по характера си подобно няма в България“, каза кметът. Според Иван Тачев през годините фестивалът е набрал инерция и това е признанието на обществото. От 2012 година фестивалът се провежда под патронажа на Министерството на околната среда и водите. \r\nЙоланда ПЕЛОВА", "date": "2019.05.09", "title": "Иван Тачев, кмет на Белозем: Музей на щъркела ще бъде изграден в Белозем, обявен за Европейско село на Белия щъркел"}
{"url": "http://www.focus-news.net/news/2019/05/09/2655805/yordan-yordanov-kmet-na-dobrich-davame-nachaloto-na-proekt-koyto-vklyuchva-shest-mashtabni-obekta.html", "text": "„Даваме началото на онова, което бе говорено през последните няколко месеца - осъществяването на проект, който включва шест мащабни обекта“. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. Поетапно Община град Добрич изпълнява Инвестиционна програма за градско възстановяване и развитие за периода до 2020 година. Програмата подкрепя реализирането на обвързани териториално и времево инвестиции в рамките на Интегрирания план за развитие на Добрич чрез изпълнение на важни инфраструктурни проекти. Към този момент Общината е реализирала девет проекта. Те са с различна насоченост - развитие на Областния информационен център в Добрич, подкрепа за междинното звено и за управлението на самата Инвестиционна програма, реконструкция и модернизация на образователната инфраструктура, което включва обновление на сградите на професионални гимназии и средни училища, както и на основни, енергийно обновяване на многофамилни жилищни сгради, внедряване на мерки за енергийна ефективност и ремонт на сградата на Регионалната дирекция „Пожарна безопасност и защита на населението“.  \r\nСъвсем отскоро започна и реализирането на проект „Реконструкция и благоустрояване на градската среда в Добрич“. Символичната първа копка по този проект ще се състои следващата седмица в района на ул. „Захари Стоянов“ и площад „Старият орех“. Ръководител на проекта е инж. Николай Колев. Безвъзмездната финансова помощ е в размер на 6 529 1190 лв., осигурена е от Оперативна програма „Региони в растеж“. Вече са избрани изпълнителите, които ще осъществят строително-монтажните работи. Над 5,5 млн. лв. е финансирането от ЕС и 979 498.51 лв. - националното финансиране. Проектът е част от приложения цялостен интегриран подход, по отношение на всички обекти от инвестиционната програма и предвижда обновяване и благоустрояване на многофункционални пространства за отдих, спорт и игра, осигуряващи свободен достъп за ползване от жителите и гостите на Добрич в Централна градска част и жилищен комплекс Балик-Йовково. Улиците, включени в проекта, са „Кирил и Методий“, „Максим Горки“, „Стоян Михайловски“, „Георги Кирков“, „Детелина“ и „Теменуга. Проектът предвижда цялостно преасфалтиране на улиците, възстановяване на тротоарите, ремонт на осветлението, на междублоковите пространства и изграждане на детски площадки. \r\nЖулиета НИКОЛОВА", "date": "2019.05.09", "title": "Йордан Йорданов, кмет на Добрич: Даваме началото на проект, който включва шест мащабни обекта"}
{"url": "http://www.focus-news.net/news/2019/05/09/2655802/ministar-predsedatelyat-boyko-borisov-beshe-posreshtnat-v-sibiu-ot-prezidenta-na-rumaniya-klaus-yohanis.html", "text": "Министър-председателят Бойко Борисов беше посрещнат в Сибиу от президента на Румъния Клаус Йоханис за Неформалното заседание на държавните и правителствените ръководители на страните членки на ЕС. Това съобщиха от  правителствената информационна служба . В Деня на Европа те се събраха в румънския град, за да обсъдят стратегическите планове за ЕС през следващите години.  \r\nПрограмата на евролидерите започна с традиционния обмен на мнения с председателя на Европейския парламент Антонио Таяни и семейна снимка на площад Пиаца Маре.  \r\nПрограмата продължава с работен обяд, посветен на мястото на Европа в света.", "date": "2019.05.09", "title": "Министър-председателят Бойко Борисов беше посрещнат в Сибиу от президента на Румъния Клаус Йоханис"}
{"url": "http://www.focus-news.net/news/2019/05/09/2655792/evropeyski-izbori-2019-rumen-petkov-sanktsiite-sreshtu-rusiya-sa-dalboko-vredni-za-evropa-i-za-badeshteto-na-nashite-vzaimootnosheniya.html", "text": "Ние сме много последователни, като политическа коалиция, в налагането на разбирането, че санкциите срещу Русия са дълбоко вредни за Европа и за бъдещето на нашите взаимоотношения. Това каза председателят на \"Коалиция за България\" и лидер на АБВ Румен Петков по време на среща с ръководството на партия \"Единна Русия\", предаде репортер на  Агенция „Фокус“ . Румен Петков предостави документите, които са подписани с партия „Единна Русия“, както и младежките организации, за ясния ангажимент за реализация на нова динамика в икономическите и културно-историческите взаимоотношения. „За нас бъдещето на нашите икономически и културни отношения е неразривно свързано с реализацията на големите енергийни проекти – централата в Белене. Ние продължаваме да считаме, че България е точката на пряка доставка на руска газ за Европа и това е убеждението на всички страни - от Сърбия до Австрия след нас. Убедени сме, че с нашето активно партньорство и съдействие ще намерим решения на тези въпроси“, заяви Петков.  \r\nИрина ИВАНОВА", "date": "2019.05.09", "title": "Европейски избори 2019: Румен Петков: Санкциите срещу Русия са дълбоко вредни за Европа и за бъдещето на нашите взаимоотношения"}
{"url": "http://www.focus-news.net/news/2019/05/09/2655808/knsb-izdrazhkata-na-zhivot-e-narasnala-prez-parvite-tri-mesetsa-na-godinata.html", "text": "Издръжката на живот за четиричленно домакинство у нас е нараснала с 32 лева през първите три месеца на годината - това показва редовното изследване на КНСБ на потребителските цени и нужните средства за издръжка, огласено от президента на КНСБ Пламен Димитров и изследователя Виолета Иванова, съобщиха от  КНСБ . \r\nКъм края на март за едно семейство с двама възрастни и две деца са нужни 2442 лева за посрещане на разходите за храна, облекло, битови сметки, транспорт. \r\nЗа да се осигури нужния доход за нормално посрещане на месечните нужди от храна, разходи за жилището, транспорт, образование, здравеопазване и почивка в четиричленно домакинство всеки от родителите трябва да заработва поне 1221 лева месечно след удръжките при условие, че заплатата е единственият източник на доходи. \r\nНа фона на това данните на КНСБ показват, че през 2018 г. средната работна заплата у нас е 1135 лева. \r\nОсновните причини за поскъпване на издръжката през първите три месеца на тази година са увеличената цена на природния газ, с пряко отражение върху цените на парното, тока и хранителните продукти. Нагоре са тръгнали цените на питейната вода, селскостопанската продукция и горивата. \r\nТревожна е ситуацията при доходите на пенсионерите. Средното увеличение на пенсиите с 3.8% от средата на 2018 година почти се заличава от инфлацията. Така техните реални доходи нарастват едва с 1% или де факто остават почти без промяна. Очакваното увеличение на пенсиите от 1 юли 2019 г. с 5.7% в известна степен ще компенсира нарастването на цените, но тези темпове на нарастване не са достатъчни, за да осигурят по-достоен живот на възрастните хора, след като почти всеки трети на 65 и повече години живее в бедност, заяви анализаторът в ИССИ на КНСБ Виолета Иванова. \r\nСпоред данните от изследването съотношението на доходите на най-богатите и най-бедните 20% от населението в България бележи намаление и достига 7.7 пъти. Ситуацията обаче остава критична, въпреки отчетеното слабо намаление спрямо предходната година (8.2 пъти). Причините са ниските нива на социални разходи, недостатъчната степен на преразпределение през бюджета и липсата на справедливо данъчно облагане. \r\nПо повод нужните средства за живот изследването показва и други тревожни тенденции: \r\n27.9% от домакинствата са с общ доход на 1 лице до 348 лв. (официална линия на бедност за 2019 г.), или близо до 2 012 000лица. Спрямо същия период на предходната година броят нараства с около 122 хил. лица. Основната причина е нарастването на официалната линия на бедност от началото на 2019 г. с 27 лв.; \r\n42.5% от домакинствата са с общ доход на 1 лице от линията на бедност (348 лв.) до необходимите средства за живот (или около 3 066 000 лица). За едногодишен период се отчита намаление с около 332 хил. лица (при  47,1% през същия период на 2018); \r\n29.6% от домакинствата са с общ доход на 1 лица над издръжката на живот (610 лв.), а това представлява около 2 135 000 лица (нарастване с около 209 хил. лица), след като през същия период на 2018 г. са 26.7%. \r\nПрезидентът на КНСБ поиска актуализация на бюджета за тази година - допълнителни 18,6 млн. лева, с които да се увеличат заплатите на социалните работници, служителите в музеи, галерии, библиотеки, духовите оркестри и фолклорните ансамбли, както и на работещите на трудов договор в затворите.", "date": "2019.05.09", "title": "КНСБ: Издръжката на живот е нараснала през първите три месеца на годината"}
{"url": "http://www.focus-news.net/news/2019/05/09/2655809/nachaloto-na-116-iya-praznik-na-rozata-v-kazanlak-shte-bade-postaveno-s-nauchnata-konferentsiya-balgarskata-maslodayna-roza-istoriya-traditsii-nauka.html", "text": "Първото събитие в програмата на 116-те Празници на розата е научна конференция „Българската маслодайна роза – история, традиции, наука“, която ще бъде открита на 10 май от 12.00 часа в Музея на розата. Това каза за  Радио „Фокус”  Сребра Касева, началник на кабинета на кмета. Тя посочи, че конференцията е посветена на 150 години от създаването на Българска академия на науките и е организирана от Регионалния академичен център в Казанлък, който е част от Националната академична мрежа. В конференцията ще вземат участие представители на академичната общност в България, които ще представят атрактивни доклади и презентации, свързани с темата.   \r\nСпектакълът за избор на Царица Роза 2019 ще се проведе на 17 май от 19.00 часа на сцената на Дома на културата. В конкурса ще вземат участие 18 абитуриентки от казанлъшки училища. Водещ на спектакъла, в който ще бъде избрана 51-вата Царица Роза, ще бъде Орлин Павлов. „Главна сюжетна линия в представянето на младите момичета е фолклорът и красотата на девойката от Долината на розите”, каза Касева. Водещ на спектакъла на бъде и популярния дизайнер Елена Христова, утвърден автор – популяризатор на българската шевица.  \r\nСред множеството събития от програмата на Празника на розата са и традиционното изложение с конкурсен характер на български хляб и традиционни ястия „Хлябът на българина“ с участието на Ути Бъчваров, както и Фестивалът на виното розе. \r\nАлиолувата къща ще бъде притегателен център за ценителите на театралното изкуство с програмата на Общински театър „Любомир Кабакчиев“. \r\nВ рамките на Празника на розата ще се проведат и традиционната „Улица на занаятите“, Цветният базар в парк „Розариум“ и Националното изложение за български производители „С любов към българското“. \r\nПрисъствието на българската маслодайна роза в бита, културата и обичаите на българина ще бъдат пресъздавани чрез ритуала „Розоварене“ в Етнографския комплекс до 9 юни, включително. \r\nВ програмата са включени и традиционни събития като „Тъпан бие, хоро се вие“ – национално надиграване на фолклорни състави и клубове от цялата страна, детското надиграване „За ръчица“, Националният фолклорен конкурс „Димитър Гайдаров“, който се провежда за четвърта поредна година, като над 1500 фолклорни изпълнители от цялата страна са заявили участие до момента, 11-и Национален конкурс за индивидуални изпълнители „Една българска роза“, 9-и Национален конкурс за класически, модерни и характерни танци за купа „Българска роза“ в различни възрастови групи, Регионален конкурс за детска рисунка „В долината на розите и тракийските царе“, както и 29-и конкурс за детска песен и 5-и Национален конкурс за детска песен „Искричка“.  \r\nКулминацията на Празника на розата ще бъде празничното карнавално шествие на 2 юни, в което ще вземат участие над 4 хиляди участници. \r\nСлавяна ГАЙДАРОВА", "date": "2019.05.09", "title": "Началото на 116-ия Празник на розата в Казанлък ще бъде поставено с научната конференция „Българската маслодайна роза – история, традиции, наука“"}
{"url": "http://www.focus-news.net/news/2019/05/09/2655812/dimitar-stefanov-nch-yordan-yovkov-1870-g-dobrich-chitalishteto-e-mnogo-aktivno-v-kulturniya-zhivot-na-grada.html", "text": "Читалището е много активно в културния живот на град Добрич. Това каза в предаването „Добрич - Блян вихрен, понесен над степ ековита...“ на  Радио „Фокус“  Димитър Стефанов, експерт „Връзки с обществеността“ в Народно читалище „Йордан Йовков 1870 г.“. „Стараем се постоянно да измисляме нови инициативи. Читалището играе важна роля не само в града, но и в цялата област. Идеята е не само да привличаме нови хора, но и да бъдем полезни на обществеността“, каза Димитър Стефанов. Той отбеляза, че през миналия месец Васил Василев, председател на Общобългарския комитет „Васил Левски“, е гостувал на читалището. Визитата е била в контекста на една кауза - идея за възраждане на комитета „Васил Левски“ на местно ниво. Става въпрос за общинския комитет. През последните няколко години въпреки съществуването си, този комитет не осъществява дейност. „Искаме това да се промени, тъй като в цялата страна комитетите са много активни. Има и клубове „Млади възрожденци“, в които членуват различни училища от различни градове“, подчерта Димитър Стефанов. По време на представянето в Добрич Васил Василев е съобщил, че тези комитети наброяват над 300. Желанието на екипа на читалището е този комитет да се възроди и да стане активен и действен и в град Добрич. През май в този контекст е предвидено провеждането на отчетно-изборно събрание, за да може на местно ниво комитетът да избере своя председател. Ще имат възможност да се включат като членове всички граждани, които имат отношение към културата, към просветата, към личността и делото на Левски.  \r\nОт два месеца в читалището е в ход записването за участие в Летния детски център. „Това е една традиция, която вече спазваме доста години. Имаше запитвания още в края на март месец. Летният детски център винаги предлага една много богата програма за малките. Децата имат възможност да посещават различни институции и да се запознават с работата там, например пожарната и полицията. На място служители разказват на децата как се осъществява работният процес. Друго интересно място за децата от този център е зоопаркът. И трите летни месеца той е обичано място както за игра и отдих, така и за придобиване на нови знания за природата“, каза Димитър Стефанов.  \r\nСтефанов посочи, че една интересна инициатива, която започва да се развива в последно време, са езикови курсове за чужденци. От няколко месеца Даниела Янева е част от екипа на читалището. Тя е завършила английска филология, специализирала е в Русия и това ѝ дава възможност да преподава български език на чужденци. С изброеното инициативите в Народно читалище „Йордан Йовков - 1870 г.“ не свършват.  \r\nВ края на този и началото на следващия месец се очаква гостуване на поредната изложба на Българската академия на науките в читалището. От известно време то работи изключително добре с Академията и вече са представени съвместно няколко интересни изложби в добруджанския град.  \r\nЖулиета НИКОЛОВА", "date": "2019.05.09", "title": "Димитър Стефанов, НЧ „Йордан Йовков 1870 г.“ - Добрич: Читалището е много активно в културния живот на града"}
{"url": "http://www.focus-news.net/news/2019/05/09/2655806/evropeyski-izbori-2019-georgi-parvanov-prezident-2002-2012-traynata-moderna-arhitektura-na-evropeyska-sigurnost-e-nevazmozhna-protiv-ili-bez-rusiya.html", "text": "Трайната модерна архитектура на европейска сигурност е невъзможна против или без Русия. Това каза президентът на България в периода 2002 – 2012г. и основател на ПП АБВ Георги Първанов по време на среща с ръководството на партия \"Единна Русия\", предаде репортер на  Агенция „Фокус“ . „Това, което днес видяхте, тези тържества, както и тържествата на 3 март по случай Освобождението на България и края на Руско-турската освободителна война, са свидетелство за трайната историческа памет на българите за доброто и за освободителната мисия на Русия. Тези дни, обаче, трябва не само да празнуваме, тържествата трябва да ги има, но е важно да прочетем добре уроците на 9 май. Един от тези уроци, за мен, винаги е бил, че трайната модерна архитектура на европейска сигурност е невъзможна против или без Русия“, заяви президентът Първанов. Той посочи, че „Коалиция за България“ празнува, но с тревога наблюдава новите предизвикателства пред Европа и пред човечеството. „Едно от тези предизвикателства, без съмнение, е жестоката надпревара във въоръжаването. Тези дни излезе информация, че за миналата година са похарчени повече средства за въоръжаване, отколкото за която и да е от предишните 30 години“, подчерта Първанов. Той отбеляза, че и АБВ и „Коалиция за България“ са антивоенната сила на България. „Ние сме последователни и категорични против разполагането на нови въоръжения на територията на страната. Против тази гонка на въоръжаването, която в крайна сметка знаем добре, че не е насочена срещу друг, а е срещу нашите руски приятели. Сега сме в избори и не искаме да подвеждаме под този знаменател нашите силни антивоенни идеи за мир, но след изборите надявам се да дойде времето за един референдум, в който българският народ да се произнесе категорично против тези нови въоръжения на българската територия и против въвличането ни в действия срещу Русия, срещу нашите приятели в региона“, посочи още той. \r\nИрина ИВАНОВА", "date": "2019.05.09", "title": "Европейски избори 2019: Георги Първанов, президент 2002 - 2012: Трайната модерна архитектура на европейска сигурност е невъзможна против или без Русия"}
{"url": "http://www.focus-news.net/news/2019/05/09/2655798/inzh-daniel-panov-kmet-myastoto-na-balgariya-i-na-veliko-tarnovo-e-v-evropa-stranata-ni-e-lyulka-na-evropeyskata-tsivilizatsiya.html", "text": "Мястото на България и на Велико Търново е в Европа. Това заяви в празничното си слово по повод Деня на Европа кметът на Велико Търново инж. Даниел Панов, предаде репортер на  Радио „Фокус“ – Велико Търново . Той подчерта, че  България е люлка на европейската цивилизация и е дала много за развитието на стария континент, като това се доказва от историята. Кметът на Велико Търново припомни делото на личности като цар Борис I Михаил  – българският покръстител, като създателите на буквите, на които днес пишат 300 млн. души – светите братя Кирил и Методий, просветителя Симеон Велики, царете Петър, Асен, Калоян и Иван Асен II, издигнали България до нивото на голямата европейска империя, а също и Васил Левски, мечтата на когото е била за чиста и свята Република, равна с останалите европейски държави. Даниел Панов припомни и делото на бащите на българската държавност в Учредителното събрание, които преди 140 години са изработили първата българска конституция, останала в историята в историята си като Търновската конституция. Той подчерта, че тя е достижение на българския народи и е сред най-модерните за времето си в цяла Европа.  \r\n„Затова наш дълг е да възпитаваме децата и младите хора да израстват, чувствайки се горди, че са българи и че живеят в старопрестолния град и историческата и духовна столица на България – Велико Търново. Както виждаме, България е люлка на европейската цивилизация и е дала много за развитието на стария континент, а българската история, славните моменти и събития, делата на бележитите българи – всичко това е неизменна част от историята“, посочи Даниел Панов. Той подчерта, че днес Европа ни дава възможност да инвестираме средства за по-добрия облик на градовете, на училищата, детските градини и университетите. По думите му Обединена Европа дава шанс за свободно пътуване, за опазване на културното и историческото наследство, на традициите и обичаите на държавите от Европейския съюз (ЕС).  \r\n„По този начин всички ние, но най-вече - децата и младите хора, могат да се убедят, че България е люлка на европейската цивилизация. Най-важното обаче е, че Обединена Европа издига на най-високо място най-важните ценности – мир, хуманизъм, свобода, равенство и опазване на човешките права. Нека продължим да защитаваме проекта за Обединена Европа, в която на първо място стоят точно тези ценности, както и желанието за прогрес чрез иновациите. Благодаря на всички, които работиха за пълноправното членство на България в ЕС, благодаря на хората,  които до ден днешен помагат за утвърждаването на европейските ценности. Нека да работим заедно за по-доброто бъдеще на Велико Търново, за по-доброто бъдеще на България, на нашите деца, за по-добрия жизнен стандарт, но за да стане това, ние не трябва да се отделяме от европейския път на развитие и трябва да бъдем единни българи“, допълни инж. Даниел Панов. \r\nНадежда КРЪСТЕВА", "date": "2019.05.09", "title": "Инж. Даниел Панов, кмет: Мястото на България и на Велико Търново е в Европа, страната ни е люлка на европейската цивилизация"}
{"url": "http://www.focus-news.net/news/2019/05/09/2655813/yambol-v-grada-shte-se-sastoi-kontsert-na-grupata-dzhipsi-kings-na-16-yuni.html", "text": "В града ще се състои концерт на групата „Джипси Кингс“ на 16 юни. Това съобщиха от пресцентъра на  Община Ямбол . \r\n„Скъпи приятели, ще се видим на 16 юни в Ямбол, България, за да направим една изключителна Джипси фиеста! Viva la musica!“ С тези думи основателите на „Джипси Кингс“ - Канут Рейес, Пол Рейес и Чико Бучики се обръщат в специално изявление към родните фенове по повод предстоящия концерт. \r\nНа 16 юни музикантите, обединени във формата „Original Gypsies“, ще излязат на площада в Ямбол на безплатен концерт по повод празника на града. Почитателите на фламенко, салса и поп музиката ще имат възможността да чуят легендарните „Bamboleo\", „Djobi Djoba\", „Volare\", „Un Amor\" и още много горещи хитове. Повече от 17 световни изпълнители ще се качат на сцената в Ямбол за истинско музикално пиршество с много емоции и танц.  \r\nТова е първият за България подобен концерт с участието на трима от създателите на групата или както сами се наричат „старите и исторически „Джипси Кингс“. Събитието е кулминацията на празниците, посветени на Деня на Ямбол и е с вход свободен за жителите и гостите на града.  \r\nВидеото с поканата към феновете може да бъде видяно на сайта на Община Ямбол, както и  .", "date": "2019.05.09", "title": "Ямбол: В града ще се състои концерт на групата „Джипси Кингс“ на 16 юни"}
{"url": "http://www.focus-news.net/news/2019/05/09/2655811/evropeyski-izbori-2019-elena-yoncheva-golyamata-bitka-v-evroparlamenta-shte-bade-za-sazdavane-na-obshta-evropeyska-otbrana.html", "text": "Днес Европа е изправена пред нови предизвикателства - тероризъм и огромен бежански поток, и затова голямата битка в Европарламента ще бъде за създаване на обща европейска отбрана. Това каза на пресконференция в Шумен Елена Йончева, водач на листата на „БСП за България“ на предстоящите на 26 май избори за членове на Европейския парламент, предаде репортер на  Радио „Фокус“-Шумен . „В момента разговорите са дали има обща воля за едно такова обединение на основата на обща отбрана и външна политика и дали Европа може да си го позволи, дали финансовите и ресурси ще стигнат за една такава политика“, заяви Йончева. По думите й, ако Европа не намери начин да наложи свой контрол и своята воля при решаване на конфликти като тези в Сирия, в Северна Африка, Близкия изток, това означава, че не може да контролира и последиците от такива войни.  \r\n„Една обща европейска отбрана би спестила минимум 30 милиарда евро на европейците, които могат да бъдат инвестирани в малки и средни предприятия, не само в областта на отбраната, но и в областта на IT технологиите, на транспорта“, подчерта Елена Йончева. Тя посочи, че 9 май е и ден на равносметка за това накъде върви България. „Ние живеем в условия с явни признаци на авторитарно управление, в страна, където социалното разслоение и бедността стават все по-големи, 40% от населението живее на границата на бедността и социалното изключване, според доклад на Европейската комисисия. 1.5 милиона българи живеят с доходи под прага на бедността и тенденцията е за увеличаване на тази прослойка бедни българи“, каза Елена Йончева.  \r\nТя посочи, че борбата с корупцията е изключително важна за България. „Нашата национална сигурност зависи от това дали ще се справим с корупцията. Ежегодно България губи 11 милиарда евро в резултат на този грабеж. Кражби от еврофондове, сива икономика, организирана престъпнност - загуби за бюджета. За 11 милиарда евро България може да възроди своята икономика, за 11 милиарда евро 2.5 милиона българи могат да получат средни заплати, това са три пъти повече средства, отколкото е бюджетът за здравеопазване“, заяви Елена Йончева.  \r\nВ началото на пресконференцията тя поздрави жителите на Шумен с Деня на победата. „9 май е дата, на която се слага край на най-разрушителната война в човешката история и в същото време е датата, на която започва възраждането на Европа. На 9 май ние почитаме всички, които са отдали живота си за свободата на Европа - българи, руснаци, британци, французи, американци. Почитаме всички тези антифашисти и български патриоти, които са дали всичко от себе си, живота си, в борбата срещу нацизма в Европа. Не бива да забравяме, че над 30 000 души - ятаци и партизани, са загинали по време на тази битка. Ако не беше техният подвиг, не се знае дали България днес щеше да я има. Ако не беше подвигът на 450 000 български войници и офицери, които се включиха във втората част на войната. Ако не беше 9 май, не са знае дали щеше да има и България, защото, нека си спомним, че Чърчил предупреди тогавашното българско правителство, че страната ще бъде жестоко наказана след края на войната заради участието си в Тройния пакт. 9 май е и датата, на която трябва да помним, че българската история не може да бъде подменяна. Не бива да забравяме, че по силата на Закона за защита на нацията от т. нар. нови български земи бяха депортирани над 11 000 души от еврейски произход в лагерите на смъртта и малцина от тях се завърнаха“, каза още Елена Йончева. \r\nИвелина ИВАНОВА", "date": "2019.05.09", "title": "Европейски избори 2019: Елена Йончева: Голямата битка в Европарламента ще бъде за създаване на обща европейска отбрана"}
{"url": "http://www.focus-news.net/news/2019/05/09/2655801/ivitsa-dachich-sarbiya-e-malka-no-ne-i-glupava-strana.html", "text": "Сръбският външен министър Ивица Дачич заяви, че \"Сърбия е малка, но не и глупава страна\", съобщиха сръбските медии, цитиран от македонското електронно издание  “МКД“ .  \r\nТой отбеляза, че докато Сърбия говори за компромис и диалог, Прищина и Тирана се споразумяват за създаването на \"Велика Албания\" под масата. \r\nДачич, който говори пред сръбската обществена телевизия РТС, каза, че разговорът между президента на Косово Хашим Тачи и албанския премиер Еди Рама за \"националното обединение\" заслужава остър отговор. \r\n\"Сърбия не говори за това (за\" Велика Албания \"), а Тачи и Рама го правят. Те се изплюха в лицето на целия ЕС, на всички,  които убеждават Сърбия, че трябва да бъдем конструктивни и мирни. Ние седим на масата, а те преговарят за създаването на „Велика Албания“ под същата маса, заяви ръководителят на сръбската дипломация. \r\nСпоред него, преговорите на Рама и Тачи са голям позор за албанските политици, защото на среща на върха, която говори за регионално сътрудничество, те говорят за \"поправяне на исторически несправедливости\". \r\nДачич добави, че \"Сърбия е малка, но не и глупава\". \r\nВъншният министър смята, че сега въпросът е дали Сърбия трябва да участва в срещи като сегашната в Тирана, защото, както той каза, идеята за \"Велика Албания\" е „пробутана зад гърба ни“. \r\n\"Принципите на неизменността на границите изглеждат позволени само, когато човек трябва да атакува Сърбия,\" каза Дачич и попита какво ще стане, ако (сръбски президент Александър) Вучич и (сръбски член на председателството на Босна и Херцеговина Милорад) Додик се срещнат, за да обсъдят обединението на сърбите. \r\nДачич подчерта, че не става въпрос за отваряне на кутията на Пандора, тъй като според него тя е отворена с признаването на Косово и нарушаването на принципа за неизменност на границите. \r\n\"Това е представянето  на \"Велика Албания\", на което никой не реагира. Къде са тези, които критикуват Сърбия за някаква престъпна идея? Казаха, че няма да има промяна в границите, къде са били вчера?“ - попита той. \r\nСърбия, както каза той, няма никакъв таен, а само публичен план - не признава едностранно обявената независимост на Косово.  Юлиян Марков", "date": "2019.05.09", "title": "Ивица Дачич: Сърбия е малка, но не и глупава страна"}
{"url": "http://www.focus-news.net/news/2019/05/09/2655814/evropeyski-izbori-2019-andrey-novakov-gerb-paketat-mobilnost-i-finansiraneto-za-transgranichnite-rayoni-e-vazhen-sektoren-vapros-v-politikata-na-evropeyskiya-sayuz.html", "text": "Пакетът „Мобилност“ и финансирането за трансграничните райони е важен секторен въпрос в политиката на Европейския съюз. Това каза в Кюстендил кандидатът за евродепутат от листата на ГЕРБ и СДС Андрей Новаков, предаде репортер на  Радио „Фокус” – Кюстендил . Евродепутатът взе участие в среща-дискусия на тема „Превозвачи и бюджет“, която се проведе в парк-хотел „Кюстендил”. Присъстваха областният координатор на ПП ГЕРБ за Кюстендил Виктор Янев и общинският председател на партията Михаела Крумова. „Финансирането за трансграничните региони засяга конкретно Кюстендил. Първо ще кажа, че това, което си поставихме за цел, а именно пакет „Мобилност“ да не влиза в сила, се получи. Пакет „Мобилност“ не бе одобрен, преговори не започнаха, в момента българските превозвачи возят така, както са возели винаги. Целта е да продължим тази битка и в следващия мандат. Когато се стигне до ново гласуване, да може да прокараме текстове, които са най-близо до позицията на нашите превозвачи”, каза Андрей Новаков.  \r\nПо думите му в доклада на Европейския парламент е заложено увеличаване на парите за трансграничните райони. „Не би било достатъчно само да увеличим средствата, а за мен е важно в трансграничните райони да може да се прокарват или да се разширяват гранични пунктове. Да може Европейският съюз да финансира реално свързаност, като се прокарват пътища на места на които ги няма или там, където граничният пункт е с недостатъчен капацитет, той да бъде разширен”, заяви Андрей Новаков. По думите му в момента по в момента по трансгранични програми се финансират много важни проекти, включително свързани с опазване на околната среда, с повишаване на информираността, с насърчаване на туризма, с подкрепа на малък и среден бизнес, но е важно като допустима дейност да бъдат и строително-монтажните дейности. „Така че, ако Кюстендил реши да разшири граничните си пунктове, дали към Сърбия, дали към Северна Македония, това да може да се случи. Изключително важно е това за тези региони. Само така ще може да преодолеем различията от двете страни на границата и мисля, че това ще бъде в полза за всички”, каза Андрей Новаков.  \r\nТой постави акцент и върху програмата „Свързана Европа”, която финансира проекти за изграждане на трансевропейска мрежа. Тя е насочена към изграждането на магистрали, железопътни линии, мостове и друга инфраструктура на места, където е изключително важно да се завърши самата мрежа. „Такива средства ще има. Преборихме се и за това парите, заделени само за кохезионните държави, да не бъдат намалявани и по тази програма ще се финансира изграждането на магистрала от София до Калотина. Важно е, че тази програма ще продължи да работи и ще има финансиране по нея”, посочи Андрей Новаков.  \r\nТой коментира и предизборната кампания, в която основният опонент на ПП ГЕРБ намества много вътрешнополитически теми. „Не бива да се подвеждаме по тона на нашите опоненти, защото по това, което чувам от тях – няма нищо градивно. Ние търсим доверието на хората, да отидем в Европейския парламент и да продължим всичко, което и до момента е правено за България”, каза Андрей Новаков. По думите му не става въпрос само да има нови пътища, железопътни линии, пристанища, летища, театри, опери и паркове, но да има и инвестиции в хората. „За първи път от 30 години насам хората, които се връщат в България, са повече от тези които я напускат. За първи път имаме такава положителна тенденция. Това е оценката на хората. Тя е важната за нас, а не тази на нашите политически опоненти”, отбеляза Андрей Новаков. По думите поради тази причина е важно да се продължи, да се осигури достатъчно финансиране чак до 2027 година, за общини като Кюстендил, Бобов дол, Бобошево и те да могат да се възползват. „Ясно е, че на тези места трудно иначе ще може да наваксаме с изоставането, ако разчитаме само на собствените си сили или на местните приходи. Затова европейското финансиране е приоритет. Единствените сме, които знаем как да печелим доверието на Европейската комисия така, че такова финансиране да има”, каза Андрей Новаков. \r\nВенцеслав ИЛЧЕВ", "date": "2019.05.09", "title": "Европейски избори 2019: Андрей Новаков, ГЕРБ: Пакетът „Мобилност“ и финансирането за трансграничните райони е важен секторен въпрос в политиката на Европейския съюз"}
{"url": "http://www.focus-news.net/news/2019/05/09/2655815/yambol-v-mestnostta-bakadzhik-shte-se-provede-parviyat-za-godinata-natsionalen-motosabor.html", "text": "На 10 май в местността Бакаджик започва първият за годината Национален мотосъбор. Това съобщиха от пресцентъра на  Община Ямбол . Събитието е организирано от Мото клуб \"The Riders MC\" и се провежда с подкрепата на Община Ямбол. На Бакаджишките възвишения се очакват над 5 000 участници, мотористи от България, Гърция, Турция, Сърбия, Македония и Словения. \r\nОфициалното откриване на събитието ще бъде даден с гръм от черешово топче на 10 май в 18.00 часа, но най-атрактивната част от програмата е на 11 май, когато ще се проведе и традиционната рокерска обиколка. Колоната ще премине през централните улици на Ямбол и ще спре пред паметника на Георги Дражев с отдаване на почит към загиналите във войните. Началото внушителната мото-процесия е от 12.00 часа. На 11 май след 13.00 часа е стартът на състезателните игри, провеждани на пистата край село Тенево. Организаторите са приготвили още много изненади, забавни игри и мощен рок от сцената на събора. По традиция, събирането ще завърши със запалването на факли в памет на загиналите по пътищата мотоциклетисти.", "date": "2019.05.09", "title": "Ямбол: В местността Бакаджик ще се проведе първият за годината Национален мотосъбор"}
{"url": "http://www.focus-news.net/news/2019/05/09/2655816/mkd-makedoniya-feribot-s-350-patnitsi-bedstva-v-adriatichesko-more.html", "text": "Ферибот с 350 пътници бедства в Адриатическо море, информира македонското електронно издание  “МКД“ \r\nСпоред информациите е отказал един от двигателите и вече в продължение на часове  плавателният съд е спрял в района на хърватския нос Коранти още рано сутринта. Фериботът се движи по линията Анкона – Сплит и е собственост на Кипърска фирма. Става дъма за моторен кораб „Аурелия“ с дължина 150 метра \r\nСпасителната операция е поета от Морския център за проследяване и спасяване в Риека. \r\nСитуацията е усложнена допълнително поради лошото време и силния вятър. Според последната информация няма пострадали пътници.  Юлиян Марков", "date": "2019.05.09", "title": "„МКД“ (Македония): Ферибот с 350 пътници бедства в Адриатическо море"}
{"url": "http://www.focus-news.net/news/2019/05/09/2655820/burgas-istoricheskiyat-muzey-i-muzeyat-na-solta-v-pomorie-shte-se-vklyuchat-v-evropeyskata-initsiativa-nosht-na-muzeite-za-peta-poredna-godina.html", "text": "За пета поредна година Историческият музей (ИМ) и Музеят на солта в Поморие ще се включат в европейската инициатива „Нощ на музеите” на 18 май 2019 г. (събота). Това съобщиха от пресцентъра на  Община Поморие . Двата музейни обекта са подготвили за своите гости богата културна програма. Официалното откриване ще започне в 18.00 ч. с представяне на гостуващата изложба от Регионален исторически музей (РИМ) – Хасково: „Девет товара коприна и още девет – везани”. Програмата включва и много забавления за малки и големи, като прожекции на стари документални филми, настолни игри, демонстрация на средновековни оръжия, както и зрелищна комбинация от цветове и музика в спектакъла „Звук и Светлина”, който ще превърне сградата на Историческия музей произведение на изкуството. Входът е свободен. \r\nПредвидена е следната програма: \r\n- 18.00 ч. – Официално откриване на гостуваща изложба на РИМ – Хасково: „Девет товара коприна и още девет – везани”. Експонатите, включени в експозицията са от XIX- XXв. Най- ценните качества на коприната са нейните здравина и трайност. Тя излъчва благородство. Затова в чеиза на всяка  девойка  най – представителни и скъпи са били свилените облекла и покривки, бродирани с коприна. Приготвяни са с много търпение и любов, за да им служат през целия живот в делник и празник, за дарове и спомен; \r\n– пътят на коприната – българската следа: музикално матине с пиано и виола – Крум Петров; \r\n- 18.30 ч. – Музей на солта: „Спомен за Поморие” – прожекции на стари документални филми; \r\n- 19.00 ч. – Забавна археология за деца: Програма„ Млад откривател” ще събуди любопитството на всяко дете и ще превърне ученето в игра! Тя ще бъде част от лятната програма на ИМ – Поморие. Подходяща възраст - от 6 до 106 години; \r\n- 19.30 ч. – Настолна игра „Цар на историята”, с участието на ученици от Поморие и Бургас. Играта е създадена от ученици и превръща ученето на дати и събития от българската история в интересна надпревара между бъдещите царе на историята; \r\n- 20.30 ч. – Демонстрация на средновековни оръжия и бойни техники – Сдружение за исторически възстановки „Чигот”, гр. Варна; \r\n- 22.00 ч. – Спектакъл „Звук и Светлина”. Истински подарък за жителите и гостите на град Поморие. Те ще се насладят на комбинация от цветове и музика,  които ще превърнат сградата на музея в произведение на изкуството; \r\n- 23.00 ч. – Документално кино – ретроспективен поглед към минали участия на ИМ – Поморие в Европейската нощ на музеите и подбрани филми на историческа тематика. \r\nВ Нощта на музеите Исторически музей – Поморие и Музеят на солта ще бъдат отворени до 01.00 ч.", "date": "2019.05.09", "title": "Бургас: Историческият музей и Музеят на солта в Поморие ще се включат в европейската инициатива „Нощ на музеите” за пета поредна година"}
{"url": "http://www.focus-news.net/news/2019/05/09/2655810/andrey-arkadievich-klimov-edinna-rusiya-ot-taka-narechenite-sanktsii-sreshtu-rusiya-stradat-parvo-horata-koito-sa-gi-vaveli.html", "text": "От така наречените „санкции“ срещу Русия страдат първо хората, които са ги въвели. Това каза зам.-секретарят на Генералния съвет и ръководител на Международния отдел на партия КП „Единна Русия“ Андрей Аркадиевич Климов по време на среща с ръководството на \"Коалиция за България\", предаде репортер на  Агенция „Фокус“ . „Аз бих нарекъл антируските санкции \"противозаконни рестрикции\", само Съветът по безопасността може да налага санкции, други санкции в международната практика няма, не са предвидени в устава на ООН, нито в другите международни документи. Така че, всичко което се прави не са санкции а \"антизаконни рестрикции\", които противоречат на международното право, тоест хората, които го правят нарушават международен закон“, заяви Климов. Той посочи, че от тези, така наречените „санкции“, страдат първо хората които са ги въвели.  „Ето един прост пример: Ние имаме търговски взаимоотношения със САЩ и с България, след въвеждане на така наречените санкции, оборотът на стоките между нас и България се намали, а със САЩ е 5 пъти по-голям, от колкото с България. Това е за сведение на всички и трябва да се има предвид от гражданите, за да правят самостоятелно изводи“, каза още той. \r\nИрина ИВАНОВА", "date": "2019.05.09", "title": "Андрей Аркадиевич Климов, „Единна Русия“: От така наречените „санкции“ срещу Русия страдат първо хората, които са ги въвели"}
{"url": "http://www.focus-news.net/news/2019/05/09/2655819/evropeyski-izbori-2019-g-momchil-nekov-otbelyaza-denya-na-pobedata-i-denya-na-evropa-v-teteven.html", "text": "Кандидатът за евродепутат от \"БСП за България\" Момчил Неков поднесе цветя пред паметника на загиналите през войните от региона на град Тетевен. Това съобщиха от пресцентъра на  БСП . Събитието, което не беше уважено от кмета на града, събра представители на различни организации и съсловия, включително ветерани от войната.  \r\nМомчил Неков поднесе цветя и на паметника на антифашистите в града. \r\n“С края на войната започват първите стъпки за създаването на Обединена Европа. Благодарение на храбрите дейци антифашисти, днес има мир в Европа. Ние сме длъжни да отдадем почит на героизма на загиналите. Отношението към антифашизма е мерило за нашето отношение към мира”, заяви кандидатът за евродепутат от “БСП за България” пред паметника на Пенка Михайлова и Иван Туйков в града. „Обединена Европа днес нямаше да бъде такава, каквато я знаем и живеем. Тя е гарант за мира. Зависи от всяка една държава да осмисли усилията и саможертвата на загиналите, като осигури достоен живот и благоденствие на своите граждани\", каза още Момчил Неков пред събралите се граждани. \r\n„За ГЕРБ мерило за успех не е как живеят милионите български граждани, които едва оцеляват, а колко пари са отпуснали от Европейския съюз - пари, които явно пак ще бъдат разпределяни сред техни кадри и приближени. Не за тази Европа са се борили антифашистите. Не е това Европа, която искат и българите. Социална Европа е възможна и тя ще върне самочувствието, че и ние българите сме европейци и можем да живеем достойно. И тя ще се случи с победа на БСП на предстоящите избори за Европейски парламент на 26 май“, каза Момчил Неков.", "date": "2019.05.09", "title": "Европейски избори 2019 г.: Момчил Неков отбеляза Деня на победата и Деня на Европа в Тетевен"}
{"url": "http://www.focus-news.net/news/2019/05/09/2655821/evropeyski-izbori-2019-g-vodachat-na-listata-na-gerb-i-sds-mariya-gabriel-shte-otkrie-turnir-po-tenis-v-pernik-na-11-may.html", "text": "На 11 май водачът листата на ГЕРБ и СДС за изборите за членове на Европейския парламент Мария Габриел и кандидатът за евродепутат Лиляна Павлова ще открият турнир по тенис по двойки в Перник. Това съобщиха от пресцентъра на  ПП ГЕРБ . Спортната надпревара се организира от ГЕРБ-Перник и тенис клуб „АСАТ“ и е посветена на Деня на Европа. \r\nУчастие в турнира ще вземе зам.-председателят на ПГ на ГЕРБ и народен представител от област Перник Красимир Велчев. \r\nСпортното събитие е с начален час 9.30 часа и ще се проведе на тенис корта в пернишкия квартал “Монте Карло”. За участниците са предвидени награди, грамоти и медали. \r\nКрайният срок за записване за участие е 10 май. Жребий, изтеглен същата вечер, ще определи разпределението на двойките, които ще мерят сили по време на състезанието.", "date": "2019.05.09", "title": "Европейски избори 2019 г.: Водачът на листата на ГЕРБ и СДС Мария Габриел ще открие турнир по тенис в Перник на 11 май"}
{"url": "http://www.focus-news.net/news/2019/05/09/2655823/dobrich-v-sredata-na-mesets-may-shte-se-provede-28-oto-izdanie-na-evropeyskiya-mladezhki-pop-rok-konkurs-sarandev.html", "text": "В средата на месец май ще се проведе 28-ото издание на Европейския младежки поп-рок конкурс „Сарандев“. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Елена Карабельова, вокален педагог в Студио за поп-рок певци „Сарандев“ в Общинския младежки център „Захари Стоянов“. Този престижен конкурс с дългогодишни традиции и доказано високо ниво дава възможност за изява на талантливи млади поп изпълнители от страната и чужбина, на възраст от 11 до 30 години. Датите на провеждане на конкурса са 15, 16 и 17 май. Заявките за участие са били над 77. Тази година след предварителна селекция са допуснати 55 млади певци от България, Румъния, Узбекистан, Молдова, Казахстан, Украйна и Гърция. „Този интерес е много радостен за нас организаторите“, каза Елена Карабельова. Тя припомни, че през минали години в конкурса е имало много силно участие на певци от Казахстан. Сред утвърдените имена в българската поп музика има и такива на победители в този конкурс. Сред тях са Миро и Михаела Филева.  \r\nЗа поредна година председател на журито ще бъде Хагашод Агасян. Съставът на членовете е обновен. \"За първи път ще участват като жури Славин Славчев, млад български поп изпълнител, Алишер Каримов от Казахстан, млад поп изпълнител с много добро име в своята страна, както и Мансур Ташматов, виден диригент и музикант от Узбекистан\", посочи Елена Карабельова. Сред познатите членове е Николай Текелиев. Водещи са популярните поп изпълнители Пламен и Иво, родени в Добрич.  \r\nСпоред регламента участниците се изявяват с една песен на роден език и една по избор на изпълнителя. Традиционно много силно е участието на възпитаниците от Студио за поп-рок певци „Сарандев“ в Общинския младежки център „Захари Стоянов“ в Добрич. През 1990 г. в Общинския младежки център „Захари Стоянов“ е създадено Студиото за поп-рок певци „Сарандев“. То има богати музикални традиции и забележителни творчески успехи. Вокален педагог от 1990 г. до началото на 96-та е Георги Сарандев, с чието име са свързани редица художествени постижения, както създаването и развитието на Европейски младежки поп-рок конкурс „Сарандев“. \r\nЗа кратък период от време с младите дарования работи Людмил Дончев (Лъки). През творческите сезони от 1996 до 1998 г. вокален педагог е Николай Нейчев. Голям е приносът на доцент д-р Божана Байчева, която 14 години ръководи Студио „Сарандев“ - до 2012 г. От тогава до днес вокален педагог е Елена Карабельова. По думите ѝ в добруджанския град има много даровити деца и много добри музикални школи, а всичко се случва постепенно във времето, с малки стъпки, постоянство и труд. Според музикалния педагог изисква време децата да натрупат сценичен опит и да развият своите артистични дарби. По традиция Европейският младежки поп-рок конкурс „Сарандев“ се провежда под патронажа на кмета на град Добрич. \r\nЖулиета НИКОЛОВА", "date": "2019.05.09", "title": "Добрич: В средата на месец май ще се проведе 28-ото издание на Европейския младежки поп-рок конкурс „Сарандев“"}
{"url": "http://www.focus-news.net/news/2019/05/09/2655824/evropeyski-izbori-2019-g-vodachat-na-listata-na-gerb-i-sds-mariya-gabriel-shte-poseti-oblast-veliko-tarnovo-na-10-may.html", "text": "Водачът на листата на ГЕРБ и СДС Мария Габриел ще посети великотърновското село Ресен на 10 май. Това съобщиха от пресцентъра на  ПП ГЕРБ . В 10.00 часа в парка в центъра на селото тя ще присъства на празник, с който ще бъдат открити нова детска площадка и площадка с фитнес съоръжения.  \r\nВ 11.00 часа същия ден Мария Габриел ще уважи официалното откриване на Осмия национален събор на овцевъдите в България. Събитието ще се проведе в района на Петропавловския манастир край Лясковец и ще събере над 200 изложители от цялата страна.", "date": "2019.05.09", "title": "Европейски избори 2019 г.: Водачът на листата на ГЕРБ и СДС Мария Габриел ще посети област Велико Търново на 10 май"}
{"url": "http://www.focus-news.net/news/2019/05/09/2655822/aleksandar-andreev-tsik-191-sektsii-v-64-strani-shte-badat-otvoreni-izvan-stranata.html", "text": "Извън страната ще бъдат отворени 191 секции за гласуване в 64 страни. Това каза говорителят на ЦИК Александър Андреев на брифинг на Централна избирателна комисия, предаде репортер на  Агенция \"Фокус\" . „В държавите-членки на ЕС са: 24 секции във Великобритания, в Германия – 24, в Испания – 16, в Гърция – 13 и във Франция – 10“, обясни той. “Ако трябва да направим една съпоставка, въпреки че критериите за образуване на избирателни секции бяха различни от тези, предвидени в изборите за членове на ЕС през 2014, тогава имаше възможността да бъдат образувани така наречените \"автоматични секции\" на местата, където български граждани са гласували в предходните избори“, допълни той. „През 2014 година общият брой на избирателните секции са 179 в 35 държави, като във Великобритания те са били 25. В германия – 10, от които в последствие с наше решение са намалени на 8 с оглед не получаване на съгласие от приемащата държава. В Испания са били 46, в Гърция – 11 и във Франция – 12“, каза още Андреев.  \r\nТеодора ПАТРОНОВА", "date": "2019.05.09", "title": "Европейски избори 2019: Александър Андреев, ЦИК: 191 секции в 64 страни ще бъдат отворени извън страната"}
{"url": "http://www.focus-news.net/news/2019/05/09/2655818/premierat-boyko-borisov-v-sibiu-samo-edna-obedinena-i-silna-evropa-mozhe-da-garantira-mira-i-spravedlivostta.html", "text": "Само една обединена и силна Европа може да гарантира мира и справедливостта. Това заяви министър-председателят Бойко Борисов в изказването си по време на работния обяд на държавните и правителствени ръководители на страните-членки на ЕС, съобщиха от  правителствената информационна служба .. Европейските лидери участват в Среща на върха в румънския град Сибиу.   \r\nПремиерът Борисов призова Европа да запази единството си чрез спазването на европейските ценности и декларирането на отговорност спрямо бъдещето на гражданите. Българският министър-председател изброи пред лидерите предизвикателствата, пред които е изправена Общността – глобални миграционни потоци, заплахите върху сигурността, темпото на демографските и технологичните промени и все по-тежки екологични опасности. „Предвид тези предизвикателства трябва да зададем стратегическата рамка, така че ЕС да запази лидерството си в многостранни подход на търсене на решения. Затова от ключово значение е утвърждаването на Европа, която обединява, Европа, която защитава, Европа - лидер в световен мащаб и Европа на иновациите“, изтъкна Бойко Борисов в изказването си. \r\nПред лидерите в Сибиу българският премиер Борисов отбеляза, че  насърчаването на икономическото, социалното и териториалното сближаване, както и на солидарността между държавите-членки на ЕС следва да останат водещи принципи. Фокус в изявлението на министър-председателя Бойко Борисов беше и обединяването на европейските усилия в борбата с тероризма, нелегалната миграция, кибератаките и дезинформацията, както и гарантирането на сигурността на външните граници. В тази връзка българският премиер акцентира пред участниците в срещата, че Европейската политика за съседство и политиката за разширяване на ЕС със Западните Балкани имат важна роля. „Ускоряването на процеса на реформи в тези страни е от съществено значение за постигането на устойчива стабилност, просперитет и сигурност за региона и за Европа като цяло“, подчерта още Бойко Борисов. Той заяви, че България ще продължи да подкрепя шестте държави от Западните Балкани по пътя им към ЕС, въз основа на собствените им заслуги и при изпълнение на критериите за разширяване и допълни, че страната ни подкрепя започването на преговори с Република Северна Македония и Албания през юни 2019 г. за присъединяване към Европейския съюз.  \r\nПред участниците в срещата българският премиер Бойко Борисов подчерта, че ефективното управление на миграцията и борбата с тероризма изискват засилване на контрола по всички граници на общоевропейско ниво, както и подобрено сътрудничеството между компетентните органи. „Ще продължим да отстояваме категоричната си позиция, че е необходимо солидарно разпределение на тежестта и че никоя държава-членка не трябва да бъде оставена сама да се справя с предизвикателствата на миграцията“, изтъкна още министър-председателят.  \r\nБългарският премиер заяви, че въпреки вътрешните и външните предизвикателства, Европейският съюз продължава да осигурява мир и просперитет. „Но мирът не е даденост и неговото съхранение изисква толерантност и сплотеност“, подчерта Бойко Борисов пред европейските лидери и завърши изказването си с посланието, което Негово Светейшество Папа Франциск отправи в София - „Мир на земята“.", "date": "2019.05.09", "title": "Премиерът Бойко Борисов в Сибиу: Само една обединена и силна Европа може да гарантира мира и справедливостта"}
{"url": "http://www.focus-news.net/news/2019/05/09/2655828/veliko-tarnovo-7540-kasa-tsigari-bez-banderol-sa-izzeti-ot-zhilishte-na-54-godishna-zhena-ot-zlataritsa.html", "text": "7540 къса цигари от различни марки са иззети от жилище на 54-годишна жена от Златарица, съобщиха от  Областна дирекция на МВР – Велико Търново .  Вчера при специализирана полицейска операция за противодействие разпространението на акцизни стоки без бандерол в жилището са установени и иззети 7540 къса цигари от различни марки, без акцизен бандерол. Работата по изясняване на случая продължава.", "date": "2019.05.09", "title": "Велико Търново: 7540 къса цигари без бандерол са иззети от жилище на 54-годишна жена от Златарица"}
{"url": "http://www.focus-news.net/news/2019/05/09/2655817/evropeyski-izbori-2019-prof-boyan-durankev-koalitsiya-za-balgariya-evropeyskata-kultura-razvitieto-i-badeshteto-na-evropa-bez-rusiya-e-nevazmozhno.html", "text": "Възпитанието, което се стараем да дадем на нашите деца и внуци, е да проумеят, че европейската култура, развитието и бъдещето на Европа без Русия е невъзможно. Това каза водачът на листата на \"Коалиция за България\" проф. Боян Дуранкев по време на среща с ръководството на партия \"Единна Русия\", предаде репортер на  Агенция „Фокус“ . „Ние, когато излизаме в чужбина, в Европа, в САЩ и Русия, казваме, че сме граждани на България и това не е съвсем точно, така наречените „санкции“ и така наречените „граждани“. Ние сме възпитаници на България и това е нещо различно“, заяви проф. Боян Дуранкев. Той подчерта, че възпитанието на българския народ е както българско, така и европейско и в него присъства и цялата руска култура. „И не само това, ние знаем, че нашата земя е напоена с руска кръв и не забравяме. И за това възпитанието, което се стараем да дадем на нашите деца и внуци, е да проумеят, че европейската култура, развитието и бъдещето на Европа без Русия е невъзможно. И за това бих казал, че ще се постараем да предадем и малко обич от нас на нашите деца и внуци към Русия. За това ще Ви помолим, г-н Климов, ако може и Вие малко да предадете от Вашата любов към България на Вашите деца и внуци“, обърна се проф. Дуранкев към Андрей Аркадиевич Климов от партия КП „Единна Русия“. \r\n„Тази година имаме един прекрасен юбилей- 140 години от установяването на дипломатическите отношения между България и Русия“, заяви председателят на „Коалиция за България“ и лидер на АБВ Румен Петков. „Трябва да възложим и нашите младежки организации да се ангажираме и ние, за да направим специална културна програма от български ансамбли в Русия и от руски ансамбли в България, защото това е изключителна дата. Сигурно има държави, които са със 140-200 години държава, а ние имаме 140 години дипломатически отношения и можем да направим нещо, което действително си заслужава духа, в който и проф. Боян Дуранкев говори“, каза Румен Петков. \r\nИрина ИВАНОВА \r\nИрина ИВАНОВА", "date": "2019.05.09", "title": "Европейски избори 2019: Проф. Боян Дуранкев, \"Коалиция за България\": Европейската култура, развитието и бъдещето на Европа без Русия е невъзможно"}
{"url": "http://www.focus-news.net/news/2019/05/09/2655827/kyustendil-obshtina-dupnitsa-shte-otbelezhi-svetovniya-den-na-predizvikatelstvoto-na-11-may.html", "text": "Община Дупница ще отбележи Световния ден на предизвикателството на 11 май. Това съобщи за  Радио „Фокус” – Кюстендил  Христо Апостолов, пресаташе на Община Дупница. Събитието ще започне от 11.00 часа  в парк „Рила”. Предвидена е томбола с много награди, осигурени от Община Дупница, музикална програма, демонстрации на различни видове спорт и щафетни игри. Целта е проявата да се превърне в  един прекрасен и незабравим спортен ден за всички.  \r\nДенят на предизвикателството е проява от програмата на Международната асоциация спорт за всички и се провежда ежегодно от 1983 година през месец май в над 100 страни на всички континенти. Националната кампания „Ден на предизвикателството 2019“ цели да се популяризират системните занимания с физически упражнения и спорт и тяхната роля за здравето, добрата форма, работоспособността и дълголетието на хората, независимо от тяхната възраст, пол, социален и здравен статус. В него могат да вземат участие всички желаещи, чрез практикуване на даден вид спорт или конкретна двигателна активност поне 15 минути без прекъсване, в зависимост от собствените физически възможности.  \r\n„Това е една възможност за участие в индивидуални или отборни спортни занимания и тренировки, които в ежедневието се практикуват единствено във фитнес зали и спортни клубове. В събитието могат да се включат начинаещи, активно спортуващи, хора от различни възрастови, социални, целеви групи и хора в неравностойно положение”, каза Христо Апостолов. \r\nВенцеслав ИЛЧЕВ", "date": "2019.05.09", "title": "Кюстендил: Община Дупница ще отбележи Световния ден на предизвикателството на 11 май"}
{"url": "http://www.focus-news.net/news/2019/05/09/2655829/dobrich-edna-kniga-mnogo-izdaniya-e-ozaglavena-nay-novata-izlozhba-koyato-predstavya-regionalna-biblioteka-dora-gabe.html", "text": "„Една книга – много издания“ е озаглавена най-новата изложба, която представя Регионална библиотека „Дора Габе“. Това каза в предаването „Добрич - Блян вихрен, понесен над степ ековита...“ на  Радио „Фокус“  Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“. Изложба на библиотечни документи е организирана по повод 24 май - Ден на славянската писменост, на българската просвета и култура. Експозицията представя различни популярни заглавия от литературната съкровищница и техни издания през годините от фондовете на библиотеката. Най-старите издания показани в изложбата се съхраняват в библиотечна колекция „Редки и ценни издания”.  \r\nПосетителите могат да видят трето издание на „Под игото” от 1896 г., с 30 илюстрации, между които и на Иван Мърквичка, издание от 1943 г., както и издания до наши дни, също първо издание на „Записки по българските въстания” - историко-мемоарното съчинение на писателя и революционер Захари Стоянов, отпечатано в Пловдив през 1884 г. и различни по-нови издания, „Ад” - известната част от поемата „Божествена комедия” на Данте Алигиери от 1906 г., със 76 илюстрации от Гюстав Доре и биографически очерк за Данте, първо и единствено прижизнено за Константин Величков издание на първия негов превод на Дантевия „Ад” на български език, както и 6 издания от различни години на XX в., луксозно издание от 1905-1906 г. на класическата трагедия „Фауст” на Гьоте, в превод на Александър Балабанов, с илюстрации от Ал. Майер и 4 други издания. В изложбата намират място луксозното руско издание от 1947 г. на „Мъртви души” на Гогол, издание от 1940 г. в превод от Христо Радевски и Георги Караславов, издание от 1950 г. в превод на Димитър Подвързачов и Г. Миндов, както и издания от различни години, „На западния фронт нищо ново” на Ерих Мария Ремарк, издание от 1929 г. и съвременни издания, 6 издания на книгата за големи и малки „Ние, врабчетата” на Йордан Радичков.  \r\nСпециална витрина представя големите добруджански имена в литературата – Йордан Йовков и Дора Габе – издания на цикъла разкази „Земляци” на Йовков от 1929 г., 1938 г. до наши дни, 5 издания на „Малкият добруджанец” от 1927 г. до днес и др. Значителна част от представената изложба заемат издания за деца. Посетителите могат да видят различни издания на „Алиса в страната на чудесата” и „Алиса в огледалния свят” на Луис Карол, „Коледна песен” на Ч. Дикенс, „Островът на съкровищата” на Р.Л. Стивънсън, „Малкият принц” на Екзюпери, вечните приказки „Котаракът в чизми”, „Червената шапчица” и др., между които озвучени и нестандартни издания. Библиотеката се стреми да комплектува съвременни и атрактивни детски издания, за да провокира сред най-малките си читатели интерес към книгата и четенето. Изложбата е експонирана в централното фоайе на библиотеката и може да бъде разгледана до 28 май 2019 г. \r\nЖулиета НИКОЛОВА", "date": "2019.05.09", "title": "Добрич: „Една книга – много издания“ е озаглавена най-новата изложба, която представя Регионална библиотека „Дора Габе“"}
{"url": "http://www.focus-news.net/news/2019/05/09/2655807/federika-mogerini-es-e-napalno-angazhiran-sas-zapazvane-na-iranskoto-yadreno-sporazumenie.html", "text": "Европейският съюз е изцяло ангажиран с поддържането на Съвместния всеобхватен план за действие (СВПД) относно иранската ядрена програма, заяви шефът на дипломацията на ЕС Федерика Могерини, пристигайки на неформална среща на върха на ЕС в Сибиу, цитирана от  TACC .  \r\n„Надявам се на нашият пълен ангажимент да запазим този важен документ“, каза тя. \r\nМогерини още веднъж подчерта, че сделката СВПД играе ключова роля за сигурността на ЕС и на целия свят. \"Ще я спазваме, докато Иран я спазва и докато Международната агенция за атомна енергия (МААЕ) потвърждава това в своите доклади\", добави тя. \r\nНа 8 май иранският президент Хасан Роухани обяви спирането на изпълнението на част от задълженията по СВПД. Според него, Техеран ще възобнови работата си по обогатяване на уран и ще спре модернизирането на реактора с тежка вода в Арак, ако страните по сделката не изпълнят изискванията на споразумението, включително тези, свързани с банковата дейност и търговията с петрол, в рамките на 60 дни. \r\nФренският президент Еманюел Макрон обяви, че ще постави въпроса за СВПД по иранската ядрена програма на неформална среща на върха на държавните и правителствените ръководители на Европейския съюз. Той направи съответното изявление при пристигането си на върха. \r\n\"Без съмнение ще обсъдим този въпрос\", отбеляза той. Според Макрон Франция остава ангажирана с тази сделка. \r\nФранция подкрепя допълването на Съвместния цялостен план за действие, като се вземе предвид иранската ракетна програма. Това съобщи в четвъртък френският президент Еманюел Макрон при пристигането си на неформална среща на върха на ЕС в Сибиу, Румъния. \r\n\"Тази сделка не е достатъчна, бихме искали да я допълним по отношение на дейностите на Иран в сферата на ракетите, неговите дейности в региона,\" каза той. \r\nСпоред Макрон ЕС трябва да направи всичко, за да може Иран да остане в сделката.  Юлиян Марков", "date": "2019.05.09", "title": "Федерика Могерини: ЕС е напълно ангажиран със запазване на Иранското ядрено споразумение"}
{"url": "http://www.focus-news.net/news/2019/05/09/2655831/evropeyski-izbori-2019-g-nikolay-dikov-kandidat-za-evrodeputat-malkiyat-i-sreden-biznes-sa-klyuchat-kam-silnata-ikonomika.html", "text": "Малкият и среден бизнес са ключът към успеха в България. Само когато има силно проспериращ малък и среден бизнес, може да има разцвет на икономиката. Ще продължим да работим за развитието му, за повече инвестиции и иновации. Ще работим, за да направим утрешния ден по-добър. Това каза кандидатът за евродепутат Николай Диков в една от фирмите за производство на осветителни тела в Стара Загора, съобщиха от пресцентъра на  ПП ГЕРБ . Той разясни пред работещите в предприятието значимостта на членството ни в Европейския съюз и ползите за страната. „Преди беше много по-трудно да се придвижват хора, стоки и услуги. Благодарение на ЕС имаме по-широк пазар и икономиката се разрасна“, допълни още Диков. \r\nПо време на срещата в една от големите вериги строителни хипермаркети в страната кандидатът за евродепутат призова работещите да гласуват, противопоставяйки се на езика на омразата. „На 26 май предстоят много важни избори. Те са важни не за партиите, а за всеки един от нас, защото няма по-добра платформа за развитието на страната ни от Европейския съюз“, призова Николай Диков. Той коментира хода на изпълняваните в момента европроекти в Стара Загора, сред които и този за центъра на града. Работещите се интересуваха от изграждането на велоалея на реновирания с европейски средства надлез, водещ към работното им място. „Тя ще бъде построена и свързана със съществуващата към момента веломрежа, която е общо 8 км в Стара Загора”, обясни кандидатът за евродепутат.   \r\nТой подчерта, че друг водещ приоритет и акцент в работата му е развитието и защитата на комплекса “Марица изток”, който е от изключителна важност не само за региона, а и за националната сигурност на страната ни.", "date": "2019.05.09", "title": "Европейски избори 2019 г.: Николай Диков, кандидат за евродепутат: Малкият и среден бизнес са ключът към силната икономика"}
{"url": "http://www.focus-news.net/news/2019/05/09/2655825/vitseprezidentat-iliyana-yotova-vreme-e-da-se-pomisli-za-evropeyski-fond-za-borba-s-bednostta.html", "text": "Време е да се помисли за Европейски фонд за борба с бедността. Това подчерта Илияна Йотова на дискусия със студенти в Софийския университет, съобщиха от  прессекретариата на държавния глава .    \r\nСмели личности, които да взимат отговорни решения, очаква вицепрезидентът Илияна Йотова в следващия мандат на европейските институции. Заедно със студенти от Софийския университет „Св. Климент Охридски“ вицепрезидентът обсъди предизвикателствата пред европейския проект и мястото на България в него. Студентската лаборатория „Тема: Европа“ бе част от поредицата дебати, която Илияна Йотова организира в български университети. Целта е да се чуе гласът на младите хора по въпросите за бъдещето на Европейския съюз.    \r\nСтудентите, изпълнили Аулата на Алма матер, с интерес очакваха да разберат мнението на вицепрезидента по редица европейски въпроси, като изтъкнаха експертизата от работата ѝ в Европейския парламент. „Най-доброто оръжие срещу евроскептицизма е подробна, обвързана със срокове програма за развитие за следващите години. Това очакваме да чуем от политическите партии в предизборната кампания за Европейски парламент, това трябва да бъде и разговорът в европейските общества“, посочи вицепрезидентът. По думите на Илияна Йотова в посланията на основните политически семейства в Европа присъства думата „промяна“, но липсват конкретните предложения как тя да се осъществи.    \r\n„Не приемам, че има конфликт или противопоставяне на национални и европейски теми. Суверенитетът не отрича Европа, а Европа не отрича националната идентичност. Ако днес сме недоволни от състоянието на съюза, усилията трябва да са в промяната, която ние да направим“, заяви вицепрезидентът. „Нашето поколение е поколение на мира – приемаме го за постоянна величина, градим проектите си върху нея. „Чудото на мира“ – чудесният израз на Пиер Флимлин, не би било възможно без Шуман, Моне, Аденауер, Де Гаспери, Спаак – големи личности от различен политически цвят, обединени от един идеал – мира“, отбеляза Илияна Йотова. Вицепрезидентът посочи, че без победата над хитлерофашизма днес нямаше да честваме Деня на Европа.   \r\nИлияна Йотова подчерта, че 74 години след края на Втората световна война крайният национализъм и ксенофобията са най-голямата заплаха за Европа. „Тези настроения се подхранват от нерешените кризи, от слабите отговори на партии и политици“, изтъкна вицепрезидентът.    \r\nВ изказването си Илияна Йотова очерта проблемите в ЕС, които трябва безспорно да получат своя отговор – сигурността и борбата с тероризма, бежанската криза и липсващата миграционна политика. Вицепрезидентът заяви, че Европа трябва да възвърне лидерските си позиции в световен мащаб и да забрави ролята на наблюдател, защото именно Старият континент плаща най-тежката цена от конфликтите в Близкия изток, климатичните промени и бедността в Африка. Европейските държави трябва да постигнат и съгласие по отношение на партньорите си на Изток и на Запад. Според Илияна Йотова България, благодарение на стратегическото си разположение, може да бъде добър посредник.    \r\nВицепрезидентът очаква и промяна в отношенията ЕС – Русия в новия мандат на европейските институции. Илияна Йотова изтъкна формалното подновяване, без никакъв анализ, на антируските санкции. „Едни държави страдат от тях, а други продължават да развиват търговските и икономическите си отношения“, заяви вицепрезидентът.    \r\nКато основен Илияна Йотова определи проблема с разделението в Европа – на стари и нови страни членки, на ядро и периферия.  „Болезнен за България, за цяла Източна и Централна Европа е въпросът за двойните стандарти – в храните, стоките, услугите, в отношението“, посочи вицепрезидентът. Илияна Йотова отбеляза липсващата координация между различните български институции по европейските политики. „Необходими са ни общи български позиции, които са над партийните различия“, заяви вицепрезидентът.   \r\n„Време е да се помисли за Европейски фонд за борба с бедността – всеки европейски гражданин да има храна, покрив и достъп до енергия. Кризата от 2008 г. не получи политически отговор, а икономиите доведоха до още по-дълбока социални криза“, подчерта Илияна Йотова. „Трябва да се чуе гневът на европейските граждани“, изтъкна вицепрезидентът.  \r\nИлияна Йотова подчерта, че европейските регулации са прекалено големи там, където не са необходими, а липсват, където са повече от необходими. Според вицепрезидента от промяна се нуждае и начинът, по който функционират европейските институции и се избират европейските комисари.", "date": "2019.05.09", "title": "Вицепрезидентът Илияна Йотова: Време е да се помисли за Европейски фонд за борба с бедността"}
{"url": "http://www.focus-news.net/news/2019/05/09/2655832/gabrovo-inspektsiyata-po-truda-e-zapochnala-proverka-vav-vrazka-s-intsidenta-pri-koyto-dvama-rabotnitsi-postradaha-ot-voltova-daga.html", "text": "Инспекцията по труда в Габрово е започнала проверка във връзка с инцидента, при който двама работници пострадаха от волтова дъга. Това съобщи за  Радио „Фокус“ – Велико Търново  директорът Катя Колева. Проверката е започналавчера и към момента продължава. Информация около случая се очаква да бъде обявена след приключването им. Катя Колева съобщи, че двата мъже не са пострадали  тежко. „Фокус“ припомня, че около 15.36 часа на тел. 112 е подаден сигнал, че двама ел. монтьори към „ЕРП – Север“ АД, на 56 и 32 години, са получили изгаряния вследствие на волтова дъга. Двамата са пострадали при работа по подмяна на електромер в трафопост на бул. „Бойката“ № 4. Пострадалите са прегледани в МБАЛ „Д-Р Тота Венкова“, след което са транспортирани за лечение в УМБАЛСМ „Н.И. Пирогов“, като 56-годишният служител във фирмата е с опасност за живота . \r\nНадежда КРЪСТЕВА", "date": "2019.05.09", "title": "Габрово: Инспекцията по труда е започнала проверка във връзка с инцидента, при който двама работници пострадаха от волтова дъга"}
{"url": "http://www.focus-news.net/news/2019/05/09/2655830/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.09", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/09/2655826/milorad-dodik-izyavleniyata-za-obedinenie-na-kosovo-i-albaniya-sa-nepriemlivi.html", "text": "Председателят на председателството на Босна и Херцеговина Милорад Додик заяви в Тирана, където участва на срещата на високо равнище във формата \"Бърдо-Бриони\",  че изявленията на лидерите на Албания и Косово за националното обединение и отварянето на границите са неприемливи, защото застрашават преговорите и не допринасят за решаване на откритите въпроси, цитира димите му македонската агенция  “Макфакс“ . \r\nОтговаряйки на въпроси на журналисти, Додик каза, че сръбският президент Александър Вучич и той могат да проведат среща за национално обединение като албанския премиер Еди Рама и президента на Косово Хашим Тачи и попита как ще реагира международната общност. \r\nДодик каза, че босненската Република Сръбска подкрепа Сърбия, когато става въпрос за Косово и не „долива масло в огъня“. \r\nПрезидентът на Косово Хашим Тачи обяви вчера в социалната мрежа „Фейсбук“, че е разговарял с албанския премиер Еди Рама в Тирана за необходимостта от пълно отваряне на границите между Косово и Албания и за формиране на \"албанско пространство без граници\" под евроатлантически патронаж.  Юлиян Марков", "date": "2019.05.09", "title": "Милорад Додик: Изявленията за обединение на Косово и Албания са неприемливи"}
{"url": "http://www.focus-news.net/news/2019/05/09/2655834/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху провелата се панорама на средното образование в града. В рамките на инициативата всички шест учебни заведения, които имат прием след 7-и клас презентираха на свои щандове специалностите, които предлагат и възможностите за обучение. Темата ще продължим с информация за традиционната подкрепа, която общинското ръководство в Дупница оказва на бъдещи абитуриенти в неравностойно социално положение. Ще говорим и за това, колко ученици са поискали помощ по действащата наредба за стимулиране на деца с изявени дарби. В рамките на предаването ще ви запознаем и с две събития, които предстои да се проведат тази вечер в града. С изложба, подредена в Историческия музей,  в Дупница ще бъде отбелязана 110-годишнината от рождението на писателя Димитър Димов. Тя е озаглавена „Испания- мечта и вдъхновение“, а повече по темата ще научим от Милена Катошева, уредник на къща музей „Димитър Димов“. В изложбена зала „Джамията“ ще бъде представена изложбата на картини от художествения фонд на галерия „Дим арт“.  По темата ще говорим с Катя Йоцова, уредник на Общинска художествена галерия – Дупница. \r\nПредаването „Дупница – ключът към Рила“ се излъчва на честотите на Радио „Фокус“ – Пирин  от 16.00 до 17.00 часа всеки четвъртък, с водещ Венцеслав Илчев.", "date": "2019.05.09", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/05/09/2655833/fotodokumentalna-izlozhba-shte-predstavi-istoriyata-na-praznika-na-rozata-v-kazanlak-ot-samoto-mu-nachalo-do-80-te-godini-na-minaliya-vek.html", "text": "Ретроспективната фотодокументална изложба с автентични кадри на открито „Началото…“ е един от акцентите в програмата на Празник на розата 2019. Това каза за  Радио „Фокус”  началник на кабинета на кмета Сребра Касева. Тя посочи, че организатор на проявата е фотограф-художникът Бедрос Азинян. Фотосите проследяват историята на празника от самото му начало до 80-те години на миналия век. Тя ще бъде открита официално на 28 май на централния площад „Севтополис“. \r\nЗа седми пореден път в Казанлък ще се проведе международната изложба за съвременна малка графика „Мини принт“ с участието на графици от цял свят. След представянето на „Мини принт“ в Казанлък изложбата ще гостува в София и други градове в страната. \r\nСедмият фотопленер „В долината на розите“ ще представи творчеството на 10 фотографи, като четирима от тях са от страната и представители на домакините от Казанлък. В изложбата ще бъдат включени 40 творби. \r\nСлавяна ГАЙДАРОВА", "date": "2019.05.09", "title": "Фотодокументална изложба ще представи историята на Празника на розата в Казанлък от самото му начало до 80-те години на миналия век"}
{"url": "http://www.focus-news.net/news/2019/05/09/2655837/evropeyski-izbori-2019-g-elena-yoncheva-poseti-nay-golemiya-zavod-za-aluminievi-produkti-v-balgariya.html", "text": "„Повишаването на цените на енергоносителите  - тока и газта, ще повлияе върху цялата индустрия на България. Увеличението ще повлияе не само на цените на продукцията, като ще намали нейната конкурентоспобност, но и на възможността на предприятията да правят инвестиции в ново оборудване, да плащат на служителите си заплати, достойни на труда им, както и на инвестициите у нас”. Това каза водачът на листата на „БСП за България” Елена Йончева след срещата си с мажоритарния собственик на „Алкомет” АД Фикрет Индже, съобщиха от пресцентъра на  БСП . Тя заяви, че липсата на предвидимост, заедно с корупцията и неефективната съдебна система, е причина за намаляването на  чуждестранните инвестиции у нас с 11 пъти през последните 10 години. „Цената на енергоносителите има пряко отношение върху сигурността на България. Цената на газта се влияе от международните пазари и тук е моментът да попитаме- защо проекти като „Южен поток”, например, бяха спрени”, каза още Йончева.  \r\n„В Алкомет виждаме, че големите частни инвеститори у нас могат да са социално отговорни, екологично насочени и да предлагат достойно заплащане на своите работници. За съжаление такива предприятия останаха малко заради срива на чуждестранните инвестиции в България”, коментира Елена Йончева. Тя добави, че без да търси подкрепата на държавата, фирмата непрекъснато инвестира в нови технологии, усъвършенства вече съществуващите мощности и инвестира в технологии, които не позволяват вредните емисии от претопяването на алуминий да достигат до въздуха. „Социалната програма, провеждана от предприятието, която е много близка до целите, които ние залагаме в нашите документи,  ми даде надежда, че можем да ги осъществим на национално ниво”, заключи водачът на листата на „БСП за България”.", "date": "2019.05.09", "title": "Европейски избори 2019 г.: Елена Йончева посети най-големия завод за алуминиеви продукти в България"}
{"url": "http://www.focus-news.net/news/2019/05/09/2655836/sliven-obshtinata-spesti-5-miliona-leva-po-operativni-programi.html", "text": "Около 5 млн. лв. е успяла да спести Община Сливен от проекти по Оперативна програма „Региони в растеж“ 2014-2020. Това съобщиха от пресцентъра на  Община Сливен . „Успяхме да спестим средства от процедурите, които сме провели до сега. Те ще бъдат добавени към бюджета на Общината и по този начин ще можем да реализираме още идеи“. Това заяви кметът Стефан Радев по време на брифинг на общинското ръководство. \r\nПо думите на заместник-кмета по икономическото развитие Стоян Марков Общината е успяла да спести около 800 000 лв. от проекта за интегриран градски транспорт. 260 000 са спестените средства от дейности в образователната инфраструктура, които включват реновирането на четири детски градини в града. Това ще позволи на Общината да инвестира спестените средства в други проекти, които са част от Инвестиционната й програма. Той допълни, че общият ресурс в програмата е вече 5 млн. лв., които да се използват допълнително. Част от тях ще бъдат насочени в социални проекти, а останалите в облагородяване на градската среда, енергийна ефективност, културна, социална и образователна инфраструктура.", "date": "2019.05.09", "title": "Сливен: Общината спести 5 милиона лева по оперативни програми"}
{"url": "http://www.focus-news.net/news/2019/05/09/2655838/aleksandar-andreev-tsik-do-momenta-v-komisiyata-sa-postapili-15-signala-i-10-zhalbi.html", "text": "До момента в комисията са постъпили 15 броя сигнали и 10 жалби. Това каза говорителят на ЦИК Александър Андреев на брифинг на Централна избирателна комисия, предаде репортер на  Агенция \"Фокус\" . Андреев обясни, че всички те са разгледани. „6 от сигналите са във връзка с провеждането на предизборната кампания. По отношение на жалбите – една от тях е от такъв тип, която днес ще бъде разгледана“, допълни той. Андреев уточни, че отделно от това жалби срещу решения на ЦИК са подадени 25 и към момента висящи са само две. „Във вчерашния ден имаше произнасяне от страна на Върховния административен съд във връзка с жалбата на Гражданското движение „Боец“ срещу нашето решение, с което ние отворихме с писмо, че по отношение на всички кандидати е извършена проверка дали те отговарят на пасивното избирателно право, което се установи и от проверката на ГРАО и няма пречка те да участват в тези избори“, каза още той.  \r\nПо думите му по отношение на наблюдателски организации към момента са подадени заявления за регистрация от 7 неправителствени организации, регистрирани в обществена полза за защита на политическите права на българските граждани. Той допълни, че пет от тях са регистрирани. „Общият брой на заявените податели е 63 от различните седем организации. Като към момента са регистрирани 39, по отношение на другите се извършва проверката и в следващите дни ще бъдат регистрирани“, обясни Андреев. „Подадени са искания за регистрация от организации за участие с международни наблюдатели – Европейски младежки форум с двама и Парламентарната асамблея за черноморско икономическо сътрудничество с 4 броя. В момента ги докладват и ЦИК ще се произнесе с решение относно тях“, съобщи още говорителят на ЦИК.  \r\nТеодора ПАТРОНОВА", "date": "2019.05.09", "title": "Европейски избори 2019: Александър Андреев, ЦИК: До момента в комисията са постъпили 15 сигнала и 10 жалби"}
{"url": "http://www.focus-news.net/news/2019/05/09/2655840/kyustendil-obshtestveniyat-posrednik-v-za-obshtinata-initsiira-diskusiya-po-problemite-na-patnata-bezopasnost.html", "text": "Общественият посредник за община Кюстендил инициира дискусия по проблемите на пътната безопасност. Това стана ясно по време на провелата се пресконференция на Васил Иванов, обществен посредник за територията на община Кюстендил, предаде репортер на  Радио „Фокус” – Кюстендил . Дискусията ще се проведе от 17.30 часа на 6 юни в залата на Възрожденското училище. Причината за нея са изпратени писма от страна на жители на община Кюстендил и коментари по темата в социалните мрежи. В тази връзка ще бъдат изпратени покани за участие в дискусията до всички отговорни и заинтересовани институции. В инициативата се включва и общинският съветник Огнян Атанасов. „При мен има два сигнала, касаещи големи групи от хора живеещи на територията на общината. Те касаят организацията по безопасност на движението. Единият от сигналите е свързан с организацията на паркиране на паркинга при общинската поликлиника. Другият сигнал е свързан с организацията на движение по улица „Димитър Беровски”, каза Васил Иванов. По думите му всеки желаещ да участва в анонсираната дискусия, може да заяви това предварително. Желателно е да се подготвят конкретни въпроси и предложения по темата. \r\nВенцеслав ИЛЧЕВ", "date": "2019.05.09", "title": "Кюстендил: Общественият посредник в за общината инициира дискусия по проблемите на пътната безопасност"}
{"url": "http://www.focus-news.net/news/2019/05/09/2655842/evropeyski-izbori-2019-elena-yoncheva-dobrata-novina-e-che-i-evropeyskata-smetna-palata-e-poiskala-proverka-na-balgarskite-patishta.html", "text": "Ние ще направим тази проверка, колкото и да ни бавят, но добрата новина е, че и Европейската сметна палата е поискала проверка на българските пътища, заяви в Шумен Елена Йончева, водач на листата на „БСП за България“ ьа предстоящите на 26 май избори за членове на Европейския парламент, в отговор на журналистически въпрос за поисканата от нея проверка на магистралите, предаде репортер на  Радио „Фокус“-Шумен . „Посочили сме 46 точки от четири магистрали, пътя Видин-Кулата и околовръстния път на София, на които европейски лицензирани лаборатории да направят  анализ, поискали сме цялата техническа документация за тези 46 точки, АПИ засега ни бавят, протакат и с това на практика ни отказват такава проверка. Поискали сме цялата техническа документация за 46 точки, това са построени и ремонтирани пътища в последните пет години. Очевидно се страхуват какво ще покаже проверката“, коментира Елена Йончева. По думите и, се икономисва от дебелината на всички слоеве на настилката, икономисва се при материалите, като вместо по-скъпи се използват  по-евтини, нарушават се и самите рецепти, по които се изгражда състава на всеки един слой.  \r\n„АПИ бавят тази техническа документация и не ни дават все още разрешение, за да направим въпросния анализ, не можем да вземем ядка без разрешение на АПИ, иначе нарушаваме закона. Ние ще направим тази проверка, колкото и да ни забавят, добрата новина е, че и европейската сметна палата е поискала да се направи проверка на българските пътища. Не знаем дали само по документи или чрез лабораторен анализ и вземане на ядка, но ако ние не успеем да ги пипнем, Европа ще ги хване и ще ги накаже. Европа вижда, че тази политика, която води Борисов у нас, която увеличава бедността, която вкарва голяма част от хората в ситуация на липса на всякаква перспектива, създава у нас евроскептицизъм. Европа няма нужда от евроскептична страна и затова Европа сама ще накаже Борисов и неговата шайка, както те сами се наричат. Ние знаем, че от тези магистрали ГЕРБ краде, че 40% от стойността на самите пътища се връщат обратно към управляващите. Това е обществена тайна сред експертите. Това го знаем. И при анализ на ядките ще се види разликата между техническата документация и реалното изпълнение, но по-важното от тази проверка е да се разбере, че в бъдеще в България не може да продължава така да се строи. И това се отнася не  само за пътища, защото повечето обществени поръчки се изпълняват по този начин. Трябва да се разбере, че всеки, който дойде на власт, може да бъде проверен. ГЕРБ правят тези кражби, защото смятат, че няма кой да ги хване и кой да ги накаже. Но ако покажем, че има кой, никое друго следващо правителство, защото ГЕРБ си отиват, това е ясно,  което дойдат на власт, да не може по този начин да краде от нашия живот, от нашето здраве. И аз смятам, че това ще се случи“, коментира Елена Йончева. \r\nИвелина ИВАНОВА", "date": "2019.05.09", "title": "Европейски избори 2019: Елена Йончева: Добрата новина е, че и Европейската сметна палата е поискала проверка на българските пътища"}
{"url": "http://www.focus-news.net/news/2019/05/09/2655843/veliko-tarnovo-zaupokoyna-liturgiya-i-panihida-v-pamet-na-pochetniya-grazhdanin-dobra-nedyalkova-byaha-otsluzheni-v-dva-hrama-v-obshtina-svishtov.html", "text": "Две служби бяха отслужени в памет на една от най-щедрите дарителки на църкви и манастири в община Свищов, съобщиха от пресцентъра на  Общината . Още в 9.00 часа сутринта архиерейският наместник отец Руслан Личев и свещениците от Свищовска духовна околия отслужиха заупокойна литургия в най-стария храм „Св. Димитър“, в Свищов, а от 11.00 часа в манастира „Успение Богородично“, край село Царевец бе отслужена и панихида в памет на Добра Недялкова. \r\nПриживе, в памет на своя съпруг – свищовски офицер от авиацията Недялко Недялков и неговия брат,  Добра Недялкова подпомага с крупни дарения свищовските манастири и църкви. С нейни лични средства са ремонтирани манастирът „Успение Богородично“ и манастирът „Св. Петър и Павел“. Госпожа Недялкова прави дарение на Свищовската районна служба по пожарна и аварийна безопасност и за параклиса „Св. Пророк Илия“, намиращ се в двора на службата. Благодарение на нейния щедър дарителски жест изцяло преди години бе обновена и най-старата църква в Свищов „Св. Димитър“. \r\n„Вярата и църквата са много важни за народността… Манастирите и църквите са живата история на България… Църквата е тази, която е запазила българската народност и език“, казва Добра Недялкова в интервю за свищовска медия преди години. \r\nЗа своята щедрост и загриженост към Свищов на 28.10.2004 г. Добра Недялкова е удостоена от Общински съвет – Свищов със званието „Почетен гражданин на град Свищов“. \r\nНа панихидата в Свищов присъстваха кметът на Общината Генчо Генчев, председателят на ОбС – Свищов д-р Кристиян Кирилов, почетният гражданин Стефан Димитров, представители на медиите и граждани.", "date": "2019.05.09", "title": "Велико Търново: Заупокойна литургия и панихида в памет на почетния гражданин Добра Недялкова бяха отслужени в два храма в община Свищов"}
{"url": "http://www.focus-news.net/news/2019/05/09/2655845/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-pernik-blagoevgrad-sliven-pazardzhik-stara-zagora-veliko-tarnovo-dobrich-smolyan-haskovo-i-vidin.html", "text": "Кандидатите за евродепутати от листата \"БСП за България\" ще посетят областите Перник, Благоевград, Сливен, Пазарджик, Стара Загора, Велико Търново, Варна, Добрич, Смолян, Хасково и Видин на 10 май 2019 г. (петък). Това съобщиха от пресцентъра на  БСП . \r\nПредвидена е следната програма: Добрич \r\nВ 10:00 часа, на площад \"Защитата на Каварна\", в гр. Каварна, Елена Йончева ще вземе участие в XVI Общобългарски фолклорен събор \"С България в сърцето - 2019\". \r\nВ 16:30 часа, в гр. Добрич, в клуба на БСП, Елена Йончева ще даде пресконференция. В 18:00 часа,  в огледална зала \"Нели Божкова\" тя ще се срещне с обществеността. \r\nВ 11:00 часа, в клуба на пенсионера, в с. Нова Камена, в общ. Тервел, Петър Витанов ще се срещне с жители. В 14:00 часа, в клуба на БСП, в с. Крушари, Петър Витанов ще се срещне с обществеността. В 18:00 часа, в читалище \"Васил Левски\", в гр. Балчик, Петър Витанов ще се срещне с граждани. Перник \r\nВ 10:00 часа в Народно читалище \"Гюрга Пинджурова\" в гр. Трън, Димитър Данчев ще се срещне с граждани. В 12:30 часа в с. Врабча, общ. Трън, той ще поднесе цветя на паметната плоча на Симо Соколов. В 14:30 часа в с. Филиповци, общ. Трън, Димитър Данчев ще се срещне с обществеността. В 17:00 часа в Народно читалище \"Просвещение\" в гр. Брезник, Данчев ще се срещне с граждани. Благоевград \r\nВ 11:00 часа в с. Баня, общ. Разлог Деница Златева ще се срещне с работещите в цех за металообработване. В 13:30 часа, в гр. Банско, Деница Златева ще се срещне с граждани на главната улица в града. В 14:30 часа Златева ще се срещне с работещите в цех за производство на битово обзавеждане. В 17:00 часа, в читалището, в гр. Гърмен, тя ще се срещне с обществеността. В 18:15 часа, в Изложбената зала в Дом на културата, в гр. Гоце Делчев, Златева ще се срещне с жителите. Сливен \r\nВ 16:30 часа, в гр. Твърдица Валери Жаблянов ще се срещне с граждани в Общинския съвет на БСП. В 18:30 часа, в гр. Сливен той ще се срещне с  обществеността в зала \"Графити\" на х-л \"Национал-Палас\". Пазарджик \r\nВ 10:30 часа, в х-л \"19-ти век\", в гр. Стрелча, Цветелина Пенкова ще се срещне с жители. \r\nВ 13:00 часа, в кафе \"Бонжур\", в гр. Панагюрище, тя ще се срещне с граждани. В 14:30 часа Пенкова ще посети Музейният комплекс в гр. Панагюрище. В 18:00 часа, в читалище \"Просвета\", в гр. Костандово, общ. Ракитово Цветелина Пенкова ще вземе участие в честване на годишнина от създаване на читалището. Стара Загора \r\nВ 12:00 часа, в камерната зала на Дома на културата \"Арсенал\" в Казанлък, Сергей Станишев ще се срещне с граждани. В 13:45 часа, в централната част на града той Станишев ще се срещне с граждани. В 18:00 часа, в х-л Верея, в гр. Стара Загора Станишев ще се срещне с обществеността и ще присъства на представянето на книгата на Велислава Дърева \"Атентатът 1925\" Велико Търново \r\nВ 10:30 часа, в Петропавелския манастир, в гр. Лясковец, Момчил Неков ще вземе участие в 8-ми Национален събор на овцевъдите в България и ще се срещне с граждани. В 16:30 часа, в гр. Павликени, той ще се срещне с ръководството и служителите на фирма за производство на рози и декоративни растения. В 18:00 часа, на площад \"11-ти май\", в гр. Бяла черква, общ. Павликени Момчил Неков ще вземе участие в честването на 143 години от Априлското въстание и 43 години гр. Бяла черква. Смолян \r\nВ 13:30 часа, в конферентната зала, в гр. Девин, проф. Румен Гечев ще се срещне с обществеността. В 17:30 часа, в конферентната зала на х-л \"Родопски дом\", в гр. Чепеларе, той ще се среще с жители.  Хасково \r\nВ 12:00 часа, в читалище \"Св. Св. Кирил и Методий\", в гр. Тополовград, Велизар Енчев ще се срещне с жители. В 14:30 часа, в клуба на БСП, в гр. Любимец, той ще се срещне с граждани. В 18:00 часа, в големия салон на читалището в гр. Симеоновград, Енчев ще се срещне с обществеността. Видин \r\nВ 17:00 часа, в салона на кметството на гр. Дунавци, Емил Георгиев ще се срещи с жители.", "date": "2019.05.09", "title": "Европейски избори 2019: Кандидатите за евродепутати от \"БСП за България\" ще посетят областите Перник, Благоевград, Сливен, Пазарджик, Стара Загора, Велико Търново, Добрич, Смолян, Хасково и Видин"}
{"url": "http://www.focus-news.net/news/2019/05/09/2655835/stara-zagora-uchenitsi-ot-starozagorski-uchilishta-se-sabraha-v-park-trakiya-za-da-otbelezhat-dena-na-evropa.html", "text": "Ученици от старозагорски училища се събраха в парк „Тракия“, за да отбележат Дена на Европа. Това съобщиха от пресцентъра на  Община Стара Загора . Организатори на празника са Община Стара Загора, Международен младежки център и Център за подкрепа за личностно развитие (ЦПЛР). Празникът започна с изпълнение на Одата на радостта – химн на Европейския съюз. \r\nНа 9 май се отбелязва годишнината от историческата реч на френския външен министър Робер Шуман, в която той споделя своята идея за нова форма на политическо сътрудничество в Европа, която да направи войната между европейските народи немислима. Неговата идея е да се създаде европейска институция, която да обедини и управлява производството на френските и западногерманските въглища и стомана. Само година по-късно е подписан договорът за създаване на подобна институция. Предложението на Шуман се счита за началото на това, което днес наричаме Европейски съюз, припомни водещата Евгения Пекова.   \r\nГости на празника бяха Пенка Чавдарова, началник отдел „Образование и младежки дейности“ в Община Стара Загора и Петя Чакърова, зам. областен управител. \r\n„Трябва да бъдем обединени и в нашите цели, и в нашите ценности. Нека има свобода и мир по света. Бъдете достойни граждани на България и Европа, вие сте бъдещето“, пожела Пенка Чавдарова. \r\nСтарт на празника дадоха с техно ръченица мажоретките от Центъра за подкрепа за личностно развитие. След тях публиката покориха с уникалните си изпълнения членовете на Вокална студия „Траяна глас“. \r\nПрисъстващите ученици от Пето основно училище „Митьо Станев“, Шесто основно училище „Свети Никола“ и от Професионалната гимназия облекло и хранене „Райна княгиня“ се включиха във викторината, в която отговаряха на въпроси свързани със създаването на Европейския съюз, членуващите в него държави, официални езици и др. Отговорилите правилно получиха подаръци.   \r\nПразникът продължи с изпълнения на Клуба за хип- хоп танци при ЦПЛР , Школа за поп музика при Народно читалище „Георги Бакалов“, Фолклорен ансамбъл „Траянци“ и фолклорна формация „Китчица“. \r\nСтотици балони полетяха в небето като символ на мира и свободата.", "date": "2019.05.09", "title": "Стара Загора: Ученици от старозагорски училища се събраха в парк „Тракия“, за да отбележат Дена на Европа"}
{"url": "http://www.focus-news.net/news/2019/05/09/2655846/evropeyski-izbori-2019-kandidatite-za-evrodeputati-ot-gerb-podkrepiha-iskaneto-na-knsb-za-evropeyski-zaplati-v-balgariya-obzor.html", "text": "КНСБ проведе разговор с кандидатите за евродепутати от ГЕРБ, като срещата е част от серия от срещи на конфедерацията с основните партии, издигнали кандидати за европейските избори на 26 май. \r\nПредседателят на КНСБ Пламен Димитров заяви, че конфедерацията иска бъдещите евродепутати от България да насърчават правото на сдружаване и колективното трудово договаряне, да се борят за повече средства за базови дигитални умения за работещите българи, както и да работят за енергийна независимост и конвергенция на заплатите. Според Димитров у нас доходите растат, но не пропорционално, което задълбочава неравенството. Затова КНСБ ще настоява за приемането за рамкова директива, която да отразява минималните заплати в ЕС, с цел да се намали социалният дъмпинг. Той посочи още, че ако работещите българи нямат базови дигитални умения, „и „Фолксваген“ да дойде, ще си отиде“. По думите му цифровите способности за населението са национална кауза. Димитров открои и темата за енергийната независимост на страната, като подчерта, че тя е свързана с националната ни сигурност. Според синдикатите на преден план трябва да се постави грижата за въглищните централи. \r\nВодачът на евролистата на ГЕРБ Мария Габриел заяви, че позицията на кандидатите на ГЕРБ също е за европейски заплати в България. Според нея обаче тази позиция трябва още много обяснявана на обществото, за да не се сметне за популизъм. Тя заяви, че ГЕРБ споделя и желанието за достигане до няколко години на 60% от средноевропейското заплащане, както и исканията за подобряване на дигиталните умения на работещите българи. От своя страна, кандидатът за евродепутат Жечо Станчев коментира темата за българската енергийна сигурност. „Енергийната ни сигурност минава през местния добив, от ГЕРБ искаме да запазим нашата енергийна независимост чрез въглищните централи“, заяви той. По думите му трябва да се запази и подходът всяка една държава да определя сама енергийния си микс. \r\nКНСБ и ГЕРБ се обединиха и около това, че се наблюдава увеличение на радикалните настроения в ЕС. Президентът на КНСБ отбеляза, че проблемът за радикалния популизъм и крайния национализъм силно занимава синдикатите, защото това е най-голямата заплаха, която може да разруши европейския проект. Мария Габриел посочи, че Европа е на кръстопът и се намира в ситуация, в която омразата и желанието на определени хора за разделение са на първа линия, но българските евродепутати като стена ще пазят европейските ценности. \r\nПреди около месец КНСБ разработи манифест по повод изборите за Европейски парламент, където са описани исканията на конфедерацията. Срещата с ГЕРБ е първата среща с кандидати за евродепутати, като предстоят срещи с представители на всички основни партии, които ще се явят на евровота в края на май. \r\nЦветилена СИМЕОНОВА", "date": "2019.05.09", "title": "Европейски избори 2019: Кандидатите за евродепутати от ГЕРБ подкрепиха искането на КНСБ за европейски заплати в България (ОБЗОР)"}
{"url": "http://www.focus-news.net/news/2019/05/09/2655847/sofiya-vremenno-dvizhenieto-pri-km-8-i-km-9-na-am-trakiya-v-posoka-plovdiv-se-osashtestvyava-v-izprevarvashtata-lenta.html", "text": "Временно движението при км 8 на АМ „Тракия“ в посока Пловдив се осъществява в изпреварващата лента поради аварирал товарен камион. Това съобщиха от  Агенция „Пътна инфраструктура“ . Временно движението при км 9 на АМ „Тракия“ в посока Пловдив се осъществява в изпреварващата лента поради частични ремонтни дейност.", "date": "2019.05.09", "title": "София: Временно движението при км 8 и км 9 на АМ „Тракия“ в посока Пловдив се осъществява в изпреварващата лента"}
{"url": "http://www.focus-news.net/news/2019/05/09/2655839/apelativniyat-spetsializiran-nakazatelen-sad-otstrani-ot-dlazhnost-kmeta-na-selo-chuprene-vanyo-kostin.html", "text": "Апелативният специализиран наказателен съд уважи протеста на Специализираната прокуратура срещу отказа на първата инстанция да отстрани от длъжност кмета на село Чупрене Ваньо Костин. Това съобщиха от пресцентъра на  Апелативна специализирана прокуратура . Съдът мотивира отстраняването с това, че престъплението, за което Костин е обвинен, е в качеството му на длъжностно лице. Освен това, служебното му положение може да създаде пречки за разкриването на обективната истина. \r\nКостин бе задържан на 9 април 2019 г. при операция на Специализираната прокуратура, подпомогната от КПКОНПИ и Дирекция „Жандармерия“. Ден по-късно бе привлечен към наказателна отговорност за длъжностно и за документно престъпление (по чл. 282 и чл. 313 от НК) - за продажбата на общински земи на фирми на родственици, в т.ч. и на негово недекларирано дружество. Всичките тези общински земи попадат в територията на бъдещия ски комплекс „Миджур“, за който вече има изготвен и одобрен от Върховния административен съд общински проект. \r\nПо време на извършените действия по разследването на 9 април 2019 г. в общинската сграда и на адреси в Чупрене, с. Долни лом и Белоградчик бяха намерени и иззети 20 договора за продажби, повечето от които извършени без законна тръжна процедура. \r\nРешението на съда, с което Костин се отстранява от длъжност, е окончателно и не подлежи на обжалване.", "date": "2019.05.09", "title": "Апелативният специализиран наказателен съд отстрани от длъжност кмета на село Чупрене Ваньо Костин"}
{"url": "http://www.focus-news.net/news/2019/05/09/2655848/burgas-forumat-na-otkrito-alternativni-metodi-na-obuchenie-i-na-obrazovanie-shte-se-provede-v-kts-morsko-kazino-na-10-may.html", "text": "Утре от 13.30 ч. в КЦ \"Морско казино\" ще започне форумът \"На открито - алтернативни методи на обучение и на образование\", съобщиха от пресцентъра на  Община Бургас . В събитието ще се акцентира върху обучението извън класната стая, което е един от приоритетите на Община Бургас. През последните години тя се старае да прилага тук всички успешни европейски практики в областта на образованието. Форумът е част от инициативата \"Дни на Европа в Бургас\". В него ще вземат участие представители на общинската администрация, музеите, академичните среди, бургаски преподаватели и ученици.", "date": "2019.05.09", "title": "Бургас: Форумът \"На открито - алтернативни методи на обучение и на образование\" ще се проведе в КЦ \"Морско казино\" на 10 май"}
{"url": "http://www.focus-news.net/news/2019/05/09/2655849/evropeyski-izbori-2019-mariya-gabriel-v-modernoto-proizvodstvo-vizhdame-na-praktika-vazhnostta-na-tsifrovite-umeniya.html", "text": "Водачът на листата на ГЕРБ и СДС Мария Габриел посети водеща фирма за производство на метални конструкции. Тя разговаря с ръководството на предприятието и работниците за възможностите, предоставяни от ЕС за внедряване на иновации, конкурентоспособността и подобряване на цифровите умения на работниците. Това съобщиха от пресцентъра на  ПП ГЕРБ . \r\nМария Габриел подчерта, че в модерното производство виждаме на практика важността на цифровите умения. „Именно това е Европа, която трябва да продължим да отстояваме. Да насърчаваме компаниите в България да инвестират в дигитални технологии. Поради тази причина съм предложила новата програма „Цифрова Европа“. По нея предвиждаме 2 милиарда евро да бъдат насочени за сферата на киберсигурността, 700 милиона от са предвидени за обучение за високи цифрови умения, а 2,5 милиона евро ще са за развитие на изкуствен интелект. Това е важно за бизнеса, за икономически растеж и конкурентоспособност чрез използване и внедряване на цифрови технологии, каза Мария Габриел. \r\nТя добави, че за предприятията са важни и цифровите иновационни хъбове, с които те ще могат да тестват нови бизнес идеи, да черпят ноу-хау, да помогнат на своите служители да придобият още умения и квалификации. Тези хъбове ще подпомагат фирмите в цифровата им трансформация, добави Мария Габриел. \r\nУправителят на фирмата Кирил Благоев коментира, че повече от 7 години се изпoлзват максимално възможностите, които дава Европа, чрез различни програми на съюза насочени към модернизацията и конкурентоспособността на бизнеса.  \r\nНаправените европейски инвестиции в производството са за около 2.5 млн. евро. Продължават да се търсят начини чрез средства от Европа с помощ към бизнеса, които ще дадат още по-голям тласък на родното производство.  \r\n„Именно тази солидарност е от изключителна голяма помощ за бизнеса и всеки, който твърди обратното греши. Основните програми са насочени към автоматизация на производството, за да може то да има по-голяма добавена стойност. \r\nВ срещата участваха общински съветници от ГЕРБ, районни кметове, представители на структурата на партията и на Предприемачи ГЕРБ.", "date": "2019.05.09", "title": "Европейски избори 2019: Мария Габриел: В модерното производство виждаме на практика важността на цифровите умения"}
{"url": "http://www.focus-news.net/news/2019/05/09/2655850/evropeyski-izbori-2019-kandidatat-za-evrodeputat-ot-gerb-andrey-novakov-nashata-rabota-e-balgariya-da-poluchi-poveche-sredstva-ot-evropeyskiya-sayuz.html", "text": "Нашата работа е България да получи повече средства от Европейския съюз, да защитим превозвачите, туризма, младите хора. Да направим така, че институциите да отидат при хората, а не обратното. Това заяви в Сапарева баня кандидатът за евродепутат от ГЕРБ Андрей Новаков, съобщиха от пресцентъра на  ПП ГЕРБ . Той се срещна с представители на транспортния бранш и на туризма. На срещата присъства и кметът на общината Калин Гелев, общински съветници от ГЕРБ и млади хора от Сапарева баня.  \r\n„Причината да искаме вашето доверие е, защото милеем за България, ние искаме да градим, да оставим нещо на страната. Това ни дава сили и увереност да застанем с лицата си пред вас“, посочи Новаков.  \r\nКметът на Сапарева баня и общински координатор на ГЕРБ, Калин Гелев подчерта, че от правителството на Борисов и българските евродепутати е свършена огромна работа до момента и във всяко едно населено място има какво да се покаже като добър пример. „Победа на тези избори ще гарантира, че и през следващите 7 години България ще получи финансиране“, заяви Гелев. Той посочи, че Андрей Новаков многократно е посещавал Сапарева баня по различни поводи и винаги е съдействал с каквото може.  \r\nЕвродепутатът от ГЕРБ уважи и храмовия празник на сапаревобанското село Ресилово. Стотици жители и гости на населеното място присъстваха на водосвета за здраве, отслужен пред храма „Свети Николай Летен“. Новаков поздрави местните със светлия празник, пожелавайки им здраве и благоденствие.", "date": "2019.05.09", "title": "Европейски избори 2019: Кандидатът за евродепутат от ГЕРБ Андрей Новаков: Нашата работа е България да получи повече средства от Европейския съюз"}
{"url": "http://www.focus-news.net/news/2019/05/09/2655841/kmetat-na-yambol-georgi-slavov-kakvi-sa-balgariya-i-evropa-dnes-kakvi-shte-badat-v-utreshniya-den-zavisi-ot-vseki-edin-ot-nas.html", "text": "С тържествен ритуал пред паметника на Георги Дражев и на загиналите през войните ямболци започнаха днешните чествания, посветени на 9 май в Ямбол, съобщиха от пресцентъра на  Общината . В празничното си слово кметът Георги Славов призова да имаме памет за всички изпитания, през които сме преминали, за да имаме днес мирна и обединена Европа. „Трябва да бъдем отговорни към България и Европа и дадем своя принос, защото просперираща България няма как да бъде нещо отделно от силна и благоденстваща Европа. Какви са България и Европа днес, какви ще бъдат в утрешния ден – зависи от всеки един от нас“, допълни още той. \r\nЧестването започна с празнична програма на ямболския Духов оркестър при Народно читалище „Съгласие – 1862“. Представители на държавни институции, патриотични организации, политически партии и граждани на Ямбол поднесоха цветя и венци в знак на признателност към загиналите през войните ямболци. \r\nПо повод днешния празник, 9 май ще бъде Ден на отворени врати за всички ямболски музеи – Културно-информационен център „Безистен“, Регионален исторически музей – Ямбол, Художествена галерия „Жорж Папазов“ и Музея на бойната слава “. Празничната програма ще завърши с пролетен концерт на вокална група „Пятница 13“ от 18.00 часа в Художествена галерия „Жорж Папазов“.", "date": "2019.05.09", "title": "Кметът на Ямбол Георги Славов: Какви са България и Европа днес, какви ще бъдат в утрешния ден – зависи от всеки един от нас"}
{"url": "http://www.focus-news.net/news/2019/05/09/2655855/startap-vlak-s-mladezhi-pristiga-ot-sloveniya-za-sastezanie-na-idei.html", "text": "Влак с 80 млади стартъпи от словенската програма Ustvarjalnik/USchool и 20 предприемачи и представители на бизнеса в Словения ще пристигне тази вечер на Централна гара София за финалното състезание на участниците в програмата за насърчаване на предприемачеството и стартъп културата в българските училища - „Тийноватор”. Това съобщиха от пресцентъра на  БДЖ . \r\nПо време на двудневното пътуване до София, младежите ще формират екипи, ще участват в уъркшопи и ще подготвят презентациите си за събитието в София. \r\nСтартъп състезанието ще бъде открито на 10 май в 09.00 часа в спортната зала на Централна гара в София. Младежите от България и Словения ще работят с ментори и ще представят стартъп идеите си пред жури от инвеститори. Словенските участници ще се състезават за награди в няколко категории, а българските ученици – за победител в националното състезание. \r\nИнициативата е подкрепена от Българските държавни железници (БДЖ), НКЖИ, Словенските железници и Словенския телеком А1. \r\nВ състезанието от българска страна ще се включат 60 ученици от стартъп клубовете на „Тийноватор” в столичните училища СМГ „Паисий Хилендарски“, 105 СУ „Атанас Далчев“, 32 СУИУЧЕ „Св. Климент Охридски“ и 19 СУ „Елин Пелин“. Учениците разработваха идеите си в проект за стартъп бизнес заедно с ментори предприемачи, през цялата учебна 2018-2019 година. \r\nНаградата за победителя от националното състезание у нас е участие на учениците от спечелилия клуб в специална акселераторска програма в Словения през юни и участие в международното финално състезание, което ще се проведе в президентския дворец в Любляна на 9-и септември. Стартъп клубовете „Тийноватор” се организират по авторската методика на „Ustvarjalnik“/Uschool, Словения. Чрез нея от 2011 г. до днес е изградена мрежа от над 200 училищни клуба, с над 5 000 ученици от цял свят. \r\n„Тийноватор” се реализира пилотно в България от началото на учебната 2018-2019 година в столичните училища СМГ „Паисий Хилендарски“, 105 СУ „Атанас Далчев“, 32 СУИУЧЕ „Св. Климент Охридски“ и 19 СУ „Елин Пелин“. Проектът е фокусиран върху стимулиране на креативното мислене на учениците и върху развиване на предприемаческите им умения. Ментори предприемачи от стартиращи и развити компании в България и с опит в различни сфери, помагат на ученици в 10. и 11. клас да открият страстта си и да я превърнат в печеливш стартъп проект. Методиката на обучение на „Тийноватор” е разработена на базата на успешни практики от Станфордския университет. Програма се прилага в девет държави на три континента, а България е част от нея от учебната 2018-2019 г. \r\nПрограмата е избрана за една от най-обещаващите учебни програми в света от The Unreasonable Institute, САЩ. Организатори на първото по рода си събитие са Фондация „Прознание“ и Български център по предприемачество (BEC), заедно със словенската организация Ustvarjalnik / USchool.  \r\nБДЖ традиционно подкрепя инициативи, които стимулират креативното мислене на младите хора и развиването на предприемаческия им потенциал и умения.", "date": "2019.05.09", "title": "Стартъп влак с младежи пристига от Словения за състезание на идеи"}
{"url": "http://www.focus-news.net/news/2019/05/09/2655856/evropeyski-izbori-2019-gerb-shte-predstavi-listata-si-za-evropeyskite-izbori-na-10-may-v-asenovgrad.html", "text": "ГЕРБ - Пловдив област ще представи листата на партията за европейските избори на 10 май от 19.00 часа в НЧ „Родолюбие“ в Асеновград. Това съобщиха от пресцентъра на  ПП ГЕРБ . На централното събитие на ГЕРБ в област Пловдив ще присъстват водачът на листата Мария Габриел, Лиляна Павлова, Ева Майдел, Андрей Ковачев и Младен Шишков. Преди началото на официалната част ще има и концерт.", "date": "2019.05.09", "title": "Европейски избори 2019: ГЕРБ ще представи листата си за европейските избори на 10 май в Асеновград"}
{"url": "http://www.focus-news.net/news/2019/05/09/2655852/vladimir-putin-dneshnoto-pokolenie-ne-tryabva-da-zabravya-velikata-otechestvena-voyna.html", "text": "Руският президент Владимир Путин е убеден, че сегашното поколение не трябва да губи нито спомена за Великата отечествена война, нито бдителността, цитира думите му  TACC \r\n\"Денят на голямата победа ни се дава от съдбата на страната, така че паметта, съвестта и бдителността ни никога да не избледняват\", заяви държавният глава на прием в Кремъл в чест на Деня на победата. \r\n\"От пролетта на 1945 г. са изминали 74 години, няколко поколения, но споменът за отминалата война, на доблестните защитници на Родината, които на цената на невероятните жертви и загуби смазаха нацизма, не избледнява\", подчерта Путин. Според него \"врагът е победен не само от силата на технологията и военната мощ, но най-важното е, че поразителното оръжие е в ръцете на един безкомпромисен, сплотен народ, обединен в защита на своето и родното и на фронта и в тила.\" \r\nПрезидентът отбеляза, че Денят на победата се празнува \"топло, тържествено, с синовна гордост и с такива сърдечни чувства, които е трудно да се изразят с думи\". \"Всички наши хора почитат и благодарят на поколението на победителите, неговият героичен път за всички нас не е далечна история, той е част от нашия живот, нашата морална същност, мярка на нашите стремежи и мисли, действия и дела\", каза държавният глава. \r\nПутин увери, че руснаците ще направят всичко, за да бъдат достойни за паметта на войниците, воювали по време на Великата отечествена война. \"Ние, вашите наследници, ще направим всичко, за да бъдем достойни за вас, скъпи ветерани, да изпълним основния Ви завет - да защитим Родината, да работим за нейното добро, да я обичаме с цялото си сърце\", каза президентът. \r\nДържавният глава подчерта, че всяко руско семейство има своя лична хроника на войната, която се състои от писма от фронта, погребения и пожълтели снимки, както и спомени и прощални думи на ветерани. „Младите хора се стремят да научат колкото е възможно повече за своите дядовци и пра-дядовци”, заяви той. „Участниците в движението за издирване и търсене възстановяват детайлите от войната, съдбата на изчезналите бойци, помагат на потомците да открият гробовете на роднини, които са загинали за родината си. Правят го от душите си, равняващи се на живота Ви, скъпи ветерани, вашата истинска, безусловна любов към Отечеството.\" \r\n\"Това беше патриотизъм, призив към истинските ценности, които станаха най-мощната, най-надеждна подкрепа за милиони хора по време на войната\", каза Путин. \"Те бяха различни по възраст и националност, мъже и жени, възрастни хора и дори деца. Всеки понесе своя тежък дял, за всичко - толкова много скръб и страдание, които, както изглежда, не могат да бъдат понасяни. \"Преодолели сте  всичко заради истинската Ви желязна воля да ги отблъснете, поражението на нацистите засяга не само нас, но и целия свят\", каза той, обръщайки се към ветераните. \r\nЗавършвайки речта си, държавният глава предложи тост: \"За прославеното поколение победители, за голямата победа, за просперитета на Родината!\".  Юлиян Марков", "date": "2019.05.09", "title": "Владимир Путин: Днешното поколение не трябва да забравя Великата отечествена война"}
{"url": "http://www.focus-news.net/news/2019/05/09/2655853/aleksandar-andreev-tsik-broyat-na-predlozheniyata-za-sastav-na-sektsionnite-izbiratelni-komisii-izvan-stranata-ne-e-dostatachen-za-da-badat-zapalneni-vsichki.html", "text": "Броят на предложените за състав на секционните избирателни комисии извън страната не е достатъчен, за да бъде запълнени всички секции. Това каза говорителят на ЦИК Александър Андреев на брифинг на Централна избирателна комисия, предаде репортер на  Агенция \"Фокус\" . „На 8 май беше проведена среща в ЦИК за консултации за назначаването на секционните избирателни комисии извън страната, като в тях участваха всички парламентарно представени партии и коалиции. Отделно от това имаше представител от Реформаторския блок, единствено не беше изпратен представител от ББЦ“, обясни той. Андреев обясни, че в рамките на проведените срещи са били заявени съответните предложения за членове за секциите извън страната. “Към момента този брой не е достатъчен, за да могат да бъдат запълнени всичките секции в пълния си състав така, както са определени за различните места. Но до края на деня очакваме да бъдат направени и останалите предложения от страна на политическите сили, които участваха в консултациите. Като онези места, които няма да бъдат запълнени с предложения, направени от тях, ще бъдат запълнени по предложения на неправителствените организации и на Министерство на външните работи“, каза още той.  \r\nТеодора ПАТРОНОВА", "date": "2019.05.09", "title": "Александър Андреев, ЦИК: Броят на предложенията за състав на секционните избирателни комисии извън страната не е достатъчен, за да бъдат запълнени всички"}
{"url": "http://www.focus-news.net/news/2019/05/09/2655851/vsichki-proizvoditeli-na-tok-izlizat-na-borsata-ot-1-yuli-obzor.html", "text": "Парламентът прие окончателни промени в Закона за енергетиката, които предвиждат задължаване на всички производители на ток да излязат на борсата от средата на година, въвеждане на „умни“ електромери и отпадане на таксата за пренос при износ на ток. И малките производители на ток излизат на свободния пазар от 1 юли \r\nОсновното изменение в закона е изваждането на свободния пазар на всички производители, които досега имаха преференциална цена за електроенергията. Това са малките производители с инсталирана мощност между 1МВтч и 4МВтч. Идеята е по този начин да се осигурят допълнителни количества електроенергия на борсата и подобряване на конкуренцията. Така от 1 юли 2019 г. тези производители ще преминат от преференциални цени към пазарна цена и договор за компенсиране с премия. До 31 август 2019 г. те трябва да подпишат договор за компенсиране с премия с Фонд „Сигурност на електроенергийната система“ (ФСЕС), като договорите влизат в сила не по-късно от 1 октомври 2019 г. Досега енергията от тези малки производители се изкупуваше на 100% от обществения доставчик (НЕК) и те на 100% бяха компенсирани от ФСЕС. Промените ще засегнат 12 централи с високоефективно комбинарано производство и 360 централи с възобновяеми енергийни източници. Годишно тези централи общо произвеждат около 1 500 000 МВтч електроенергия. Клиентите ще могат да следят онлайн потреблението си на ток чрез „умни“ електромери \r\nПоследните изменения на Закона за енергетиката дават възможност за поставяне на интелигентни измервателни системи и безплатен достъп до данни в реално време, което би спомогнало за по-добър енергиен мениджмънт от страна на крайните клиенти и търговците на електроенергия. Ползата би била за постигане на по-ниски разходи за балансиране. С тази промяна се прави опит за интегриране на пазара на клиентите с такива средства за търговско измерване. Разходите по монтирането на системата ще са за сметка на крайния клиент, а самото средство за търговско мерене остава собственост на съответния оператор. \r\n„Тези уреди могат да бъдат доброволно поискани от потребителите и трябва да бъдат монтирани до 30-тия ден след тяхното поискване. Така крайният клиент ще може да контролира своето потребление онлайн и съответно – да контролира своята цена. Това дава възможност за реално плащане на това, което е потребил“, подчерта председателят на парламентарната енергийна комисия Валентин Николов. Той обясни, че на всеки 15 минути тези „умни“ електромери ще дават ясна и точна информация какво е потреблението на електрическа енергия от потребителя, затова показанията им могат да послужат за обжалване на неточни фактури. Отпада таксата за пренос при износ на ток от България \r\nБългария беше единствената страна в Европейския съюз, която налагаше такса за пренос при износ върху електроенергията, произведена на нейна територия, като размеръй ѝ беше малко над 5 евро за МВтч. Отпадането на това плащане е вследствие на решение на Съда на ЕС в Люксембург от 6 декември 2018 г., с което се забранява държавите членки да налагат такса, облагаща износът на електроенергия, произведена на тяхна територия.  Няма да има промяна в цените за потребителите \r\nПредседателят на парламентарната енергийна комисия Валентин Николов обясни, че промените за Закона за енергетиката няма да увеличат цената на тока за крайния потребител. Той посочи, че очаква заради отменената такса за износ да има повишение на цената на борсата. „Ние съответно имаме буфер, който формира общата цена, която потребителят плаща на доставчика си. Т.е. не очакваме вдигане на цената на регулирания пазар, но цената на борсата се очаква да има повишаване“, обясни Николов и уточни, че работодателите знаят за това. „И понеже няма друг начин да се случи това, те са съгласни и сме преценили, че това е добре. Те поискаха да махнем съответно таксата, с която се внася ел. енергията, така че да се получат буфери при евентуално покачване на цената. Т.е. вече те могат свободно да внасят електрическа енергия“, каза още Николов. \r\nЦветилена СИМЕОНОВА", "date": "2019.05.09", "title": "Всички производители на ток излизат на борсата от 1 юли (ОБЗОР)"}
{"url": "http://www.focus-news.net/news/2019/05/09/2655858/smolyan-obshtinata-shte-bade-domakin-na-seminar-za-ranna-diagnostika-na-revmatichni-zabolyavaniya-na-13-may.html", "text": "На 13 май 2019 г., понеделник, от 17.00 часа до 19.30 часа в 247 зала в Община Смолян, ще се проведе информационен семинар за ранна диагностика на ревматични заболявания, съобщиха от пресцентъра на  Общината . По време на събитието присъстващите на семинара граждани, които нямат диагноза, но имат симптоми на ревматично заболяване ще имат възможност да се запишат за безплатен преглед при ревматолог. Прегледите са предназначени за хора на възраст от 18 г. до 50 г. с цел ранна диагностика на заболяванията в млада и работоспособна възраст. \r\nПо данни от социологическо изследване „Нагласи и предизвикателства пред пациентите с ревматични заболявания” поставянето на диагноза закъснява средно между 5 и 10 години. Закъснялата диагноза повишава риска от инвалидизация при това в млада възраст. Това се явява следствие от ненавременното разчитане на симптоматиката и закъснелия достъп до ревматолог. \r\nЛектори на семинара ще бъдат: проф. д-р Анастас Баталов, ревматолог, д-р Мария Пройнова-физиотерапевт  и др. \r\nИнформационният семинар се провежда с  подкрепата на д-р Даниела Дариткова, председател на Комисията по здравеопазване в Народното събрание. Тя ще открие кампанията и събитието в Смолян.", "date": "2019.05.09", "title": "Смолян: Общината ще бъде домакин на семинар за ранна диагностика на ревматични заболявания на 13 май"}
{"url": "http://www.focus-news.net/news/2019/05/09/2655859/mkd-makedoniya-aleksandar-vuchich-i-hashim-tachi-se-rakuvaha-hladno-v-tirana.html", "text": "Александър Вучич и Хашим Тачи се ръкуваха хладно в Тирана в присъствието на ръководителя на европейската дипломация Федерика Могерини, пише македонското електронно издание  “МКД“ \r\nСрещата на Вучич и Тачи в Тирана идва ден след като сръбският президент заяви, че никога няма да признае независимостта на Косово, а президентът на Косово заяви вчера, след като се срещна в албанската столица с премиера на Албания Еди Рама, че са обсъди пълното премахване на границата между Косово и Албания и присъединяването на трите общини с предимно албанско население в Южна Сърбия към територията на Косово. \r\nВучич каза в сряда вечерта, че това са луди идеи, нереалистични, но със сигурност ще изтъкне това пред Тачи и други официални лица, макар че, както той посочи, албанците с постоянно повторение на такива неща създават впечатлението, че това е нещо нормално.  Юлиян Марков", "date": "2019.05.09", "title": "„МКД“ (Македония): Александър Вучич и Хашим Тачи се ръкуваха хладно в Тирана"}
{"url": "http://www.focus-news.net/news/2019/05/09/2655862/evropeyski-izbori-2019-bsp-shte-podpishe-sporazumenie-za-vzaimodeystvie-s-kooso.html", "text": "На 10 май от 11.00 часа, в зала „Триадица“ на Гранд хотел „София“, лидерът на БСП Корнелия Нинова, ще подпише двустранно споразумение за взаимодействие с Конфедерацията на обществените организации от сигурността и отбраната. Това съобщиха от пресцентъра на  БСП . КООСО обединява над 20 неправителствени организации, работещи в сферата на сигурността и отбраната.", "date": "2019.05.09", "title": "Европейски избори 2019: БСП ще подпише споразумение за взаимодействие с КООСО"}
{"url": "http://www.focus-news.net/news/2019/05/09/2655861/sofiya-petata-godishna-izlozhba-arheologiya-na-sofiya-i-sofiysko-shte-bade-otkrita-v-regionalniya-istoricheski-muzey-na-14-may.html", "text": "Регионален исторически музей открива открива Петата годишна изложба \"Археология на София и Софийско\", съобщиха от пресцентъра на  Столична община . Изложбата представя резултатите от археологическите проучвания през изминалия сезон 2018. Официалното откриване е на 14 май 2019 г. (вторник) от 18:00 ч. в Музея (пл. \"Бански\" 1). \r\n\"Археология на София и Софийско\" (14 май - 01 септември 2019 г.) е ежегодна изложба, организирана от Регионалния исторически музей - София. През 2019 г. се реализира за пети пореден път. Основната ѝ цел е представянето на резултатите от проучванията през предходния археологически сезон, както и експонирането на най-значимите находки. \r\nАрхеологически разкопки на територията на София и региона са водени на общо 16 обекта през изминалата 2018 г., сред тях: Раннонеолитно селище Слатина-София (кв. Слатина), обект на пл. \"Св. Неделя\" (гр. София - център), обект Кремиковски манастир \"Св. вмчк. Георги Победоносец\" (кв. Кремиковци), обект Късноантичен стопански комплекс и средновековно селище (с. Мировяне) и др. Обектите са от различни периоди и предоставят разнообразна информация. Разкриват се части от фортификация, основи на сгради и помещения, останки от улични настилки, водопроводи, както и некрополи с различни типове гробни съоръжения. Конкретни артефакти, като акцент на откритията през изминалия сезон, са: брадва (III хил. пр. Хр.), фигурка на Ерос (III - IV в.), дръжка от поднос с печат (III - IV в.), мастилница (III - IV в.), патера (III - IV в.) и др. В изложбата през годините са показвани материали и резултати от над 50 археологически проучвания. В чест на петата годишнина от нейното организиране се издава каталог. Той съдържа 237 представени пред публика находки и информация за проучванията в София и региона за периода 2015 - 2019 г.", "date": "2019.05.09", "title": "София: Петата годишна изложба \"Археология на София и Софийско\" ще бъде открита в Регионалния исторически музей на 14 май"}
{"url": "http://www.focus-news.net/news/2019/05/09/2655860/evropeyski-izbori-2019-aleksandar-andreev-tsik-vsichki-darzhavni-organi-sa-zayavili-gotovnostta-si-da-predpriemat-neobhodimite-deystviya-za-osiguryavane-na-spokoystvieto-i-reda-v-izborniya-den.html", "text": "Всички държавни органи са заявили готовността си да предприемат необходимите действия за осигуряване на спокойствието и реда в изборния ден. Това каза говорителят на ЦИК Александър Андреев на брифинг на Централна избирателна комисия, предаде репортер на  Агенция „Фокус“ . „Днес беше проведена среща на ръководството на ЦИК с главния прокурор и неговите заместници и с министъра на външните работи и неговата делегация и представителите на Държавната агенция по национална сигурност във връзка с осигуряване на националното звено, в което е предвидено по изборния кодекс, относно осигуряването на сигурността и редът в изборния ден и деня преди изборите“, обясни той. „В рамките на тази среща беше заявено готовността на всички органи да извършат и да приемат необходимите действия за осигуряването на реда и спокойствието в изборния ден както по отношение на киберсигурността, така и по отношение на самата организация в изборния ден и пренасянето на изборните книжа, материали и машините в изборните помещения“, допълни Андреев.   \r\nТеодора ПАТРОНОВА", "date": "2019.05.09", "title": "Европейски избори 2019: Александър Андреев, ЦИК: Всички държавни органи са заявили готовността си да предприемат необходимите действия за осигуряване на спокойствието и реда в изборния ден"}
{"url": "http://www.focus-news.net/news/2019/05/09/2655857/evropeyski-izbori-2019-emil-radev-se-vklyuchi-v-initsiativa-na-mgerb-posvetena-na-denya-na-evropa.html", "text": "Евродепутатът Емил Радев и кандидат за член на ЕП от листата на ГЕРБ се включи в инициативата, с която Младежи ГЕРБ-Варна отбелязаха Деня на Европа. Това съобщиха от пресцентъра на  ПП ГЕРБ . Младите хора провокираха минувачите в центъра на морската столица да запишат своите мечти и идеи за ЕС, като продължат изречението „Моята Европа е...”. Посланията бяха изписвани на специално подготвена за целта стена, където много граждани също споделиха вижданията си за бъдещето на ЕС – за силна, просперираща и обединена Европа.  \r\n„Моята Европа е сигурна и без двойни стандарти”, написа лично Емил Радев, който през изминалия мандат поведе битка срещу двойните стандарти при храните и напитките, срещу неприемането на България в Шенген, срещу дискриминационния мониторингов механизъм за страната ни.   \r\n„Моята Европа е Варна”, написа кметът на морската столица Иван Портних, който също се включи в инициативата на младежите.  \r\nОт МГЕРБ пожелаха успех на Емил Радев в предизборната кампания и изразиха подкрепата си за европейските перспективи, които гарантират на България евродепутатите и правителството на ГЕРБ.   \r\nПо-рано днес Емил Радев присъства на тържествата, организирани от община Варна и Военноморските сили по повод 9 май – Ден на победата над хитлерофашизма и Ден на Европа. Венци и цветя бяха поднесени с военен ритуал на паметника на Осми Приморски полк, след което тръгна шествие до сградата на общината. Там по традиция бяха издигнати флаговете на България и на Европейския съюз по случай Деня на Европа.", "date": "2019.05.09", "title": "Европейски избори 2019: Eмил Радев се включи в инициатива на МГЕРБ, посветена на Деня на Европа"}
{"url": "http://www.focus-news.net/news/2019/05/09/2655863/otbelyazahme-denya-na-evropa-i-denya-na-pobedata-obzor.html", "text": "С различни събития и инициативи в цялата страна се отбелязват Деня на победата и Деня на Европа. На 9 май обединена Европа отбелязва своя празник, посветен на мира и единството, в чест на първата стъпка към създаването на Европейския съюз, направена на 9 май 1950 година. В същото време в Русия и част от бившите съветски републики датата се празнува като Деня на победата над нацистка Германия във Великата отечествена война през 1945 година. По традиция у нас и двата празника бяха отбелязани с редица мероприятия. Пред сградата на президентската институция на тържествена церемония в присъствието на държавния глава Румен Радев, председателя на Народното събрание Цвета Караянчева, представители на изпълнителната власт, депутати и официални лица, бе издигнато знамето на ЕС. По-рано през деня президентът участва и в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. На събитието присъстваха български ветерани и представители на военно-патриотични съюзи и организации. Междувременно от Паметника на Незнайния войн тръгна шествието на Безсмъртния полк, който премине през центъра на София до Паметника на Съветската армия, където бе организирана церемония по полагане на цветя. \r\nПред журналисти държавният глава  Румен Радев  заяви, че най-голямото постижение на Европа е Европейският съюз, а най-голямото постижение на Европейския съюз е опазването на мира в Европа вече повече от седем десетилетия. „Днес е празник и отбелязваме Деня на победата и Деня на Европа. За да се реализира голямата идея за обединена Европа, нямаше как да стане без победата над хитлерофашизма. За това сме длъжни да уважаваме и почитаме паметта на тези милиони жертви, дадени в борбата с нацизма и да не забравяме приноса на България. Хиляди българи загинаха във Втората световна война и днес трябва да почетем тяхната памет и да отдадем момента и на живите в момента български ветерани“, посочи президентът Радев, като подчерта, че те продължават да са пример за родолюбие и отдаденост към отечеството.  \r\nВ официалния си профил във „Фейсбук“ вицепрезидентът  Илияна Йотова  подчерта, че 9 май не бива да разделя. По думите й днес е ден за размисъл каква България и каква Европа оставяме на децата си. „Днес отдаваме почит на милионите, дали живота си в борбата срещу адската машина на хитлерофашизма, за да ни има нас днес, да живеем на континента - символ на мира и обединението. Днес празнуваме победата над фашизма, постигната с решаващата роля на съветската армия. Празнуваме възкресението от най-голямата катастрофа, която преживя човечеството - Втората световна война. И помним“, заяви Илияна Йотова. \r\nВ началото на днешното заседание на парламента председателят на НС  Цвета Караянчева  посочи, че трябва да бъде съхранена идеята за Европа, въплъщаваща надеждата за мир и разбирателство. „Честит ден на Европа - Европа на свободата, Европа на споделените демократични ценности, Европа на общото бъдеще, Европа, към която винаги са гледали и с която винаги са се равнявали строителите на съвременна България още от първите крачки на страната ни след Освобождението“, заяви Караянчева. „Нека заедно съхраним идеята за Европа, въплъщаваща надеждата за мир и разбирателство и да я запазим жизнена и действена. Нека да заявим своята решимост да продължим да работим за изграждането на Европа като общност на мир и свобода, демокрация и върховенство на закона, взаимно уважение и споделена отговорност, благоденствие, сигурност, толерантност и солидарност. Честит празник”, призова тя.  \r\nОт Румъния, където участва в среща на държавните и правителствени ръководители на страните-членки на ЕС, премиерът  Бойко Борисов  коментира, че само една обединена и силна Европа може да гарантира мира и справедливостта. Той призова Европа да запази единството си чрез спазването на европейските ценности и декларирането на отговорност спрямо бъдещето на гражданите. Пред лидерите в Сибиу българският премиер Борисов отбеляза, че насърчаването на икономическото, социалното и териториалното сближаване, както и на солидарността между държавите-членки на ЕС следва да останат водещи принципи. Фокус в изявлението на министър-председателя Бойко Борисов беше и обединяването на европейските усилия в борбата с тероризма, нелегалната миграция, кибератаките и дезинформацията, както и гарантирането на сигурността на външните граници. \r\nВицепремиерът и министър на външните работи  Екатерина Захариева  написа в социалната мрежа „Фейсбук“, че днешният ден е символ на стремежа към единство, мир и просперитет, на най-успешния процес на регионална интеграция. По думите й Европейският съюз е най-хубавото, което се е случвало на Европа.  „Наш дълг е да работим за мира, а той е възможен само ако бъдем обединени около общите си ценности. Честит Ден на Европа!“, заявви министър Захариева. \r\nДепутатът от ПГ на ГЕРБ и председател на външна комисия  Джема Грозданова , която прочете декларация от името на политическата група по повод 9 май–Ден на Европа, заяви, че Денят на Европа е празник на нашето минало, настояще и бъдеще. „Днес е ден, на който европейските народи решиха да заместят конфронтацията със сътрудничество, а разрухата от военните конфликти с просперитет“, допълни тя.  \r\nЛидерът на БСП  Корнелия Нинова  написа във „Фейсбук“, че двата празника са свързани. „Победата даде възможност за обединена и мирна Европа. Нека споменът ни прави бдителни и непримирими към съвременните прояви на фашизъм. Да пазим мира като най-висше благо за човечеството“, пише още Нинова. \r\nРъководителят на представителството на ЕК у нас  Огнян Златев  коментира за Радио \"Фокус\", че 9 май е преди всичко празник на мира, тържество на обединението на европейските народи в името на това никога повече да няма войни на континента. Той допълни, че България вече 12 години, членувайки в ЕС, е успяла многократно да докаже, че следва общочовешките принципи на съюза. „Не трябва да забравяме, че 9 май е преди всичко празник на мира. Това е тържество на обединяването на европейските народи в името на това никога повече да няма войни на континента“, заяви Огнян Златев.", "date": "2019.05.09", "title": "Отбелязахме Деня на Европа и Деня на победата (ОБЗОР)"}
{"url": "http://www.focus-news.net/news/2019/05/09/2655864/ministar-krasimir-valchev-vsyaka-godina-dobavyame-neshto-novo-v-sistemata-i-na-uchilishtnoto-i-na-vissheto-obrazovanie.html", "text": "Всяка година добавяме нещо ново в системата и на училищното, и на висшето образование. Това каза министърът на образованието и науката Красимир Вълчев на брифинг преди публична лекция на тема „Образованието като публично благо. Финансиране на системата на образованието в България“ в Югозападен университет „Неофит Рилски“ - Благоевград, предаде репортер на  Радио „Фокус“-Пирин . „Финансирането е един от инструментите, с които подпомагаме и регулираме системата. Съвсем различно е, когато говорим за училищно и за висше образование, но и в двете системи основната ни цел е да осигурим равен достъп до добро образование. В училищното образование целта ни е всяко едно дете да бъде обхванато и да завърши средно образование, докато във висшето образование целите ни не са такива. Въпреки това ние трябва да осигурим равен достъп до висшето образование, а той се осигурява чрез системата на държавните училища“, заяви той.  \r\nМинистър Вълчев допълни, че се осигурява издръжката на обучението, а отделно от това има инструменти, насочени към подпомагане на достъпа на студентите до висшето образование. По думите му тези инструменти са стипендиите, финансирането и поевтиняването на храненето в студентските столове, както и на пребиваването в студентските общежития. Той посочи, че от 2010 година функционира и система за студентско кредитиране, като характерното при нея е, че студентът може да си вземе заем, независимо от имущественото си състояние, тоест - има равен достъп до тези заеми. Министърът на образованието добави, че догодина най-вероятно ще бъде добавено като инструмент и въвеждането на национални програми в сферата на висшето образование, каквито до момента има в училищното образование. Според него чрез тези програми от министерството ще успеят да насочат висшите училища в определена област, като отделно от това се финансира и материално-техническата база. „През последните 2-3 години имаме значително увеличение на средствата за научна дейност, макар че това не е насочено към пряка субсидия на висшите училища. Миналата година увеличихме стипендиите на докторантите. Увеличихме средствата за фонд „Научни изследвания““, каза още министър Красимир Вълчев. \r\nНатали СТЕФАНОВА", "date": "2019.05.09", "title": "Министър Красимир Вълчев: Всяка година добавяме нещо ново в системата и на училищното, и на висшето образование"}
{"url": "http://www.focus-news.net/news/2019/05/09/2655854/kardzhali-denyat-na-pobedata-i-denyat-na-evropa-beshe-otbelyazan-s-tarzhestven-ritual-pred-pametnite-plochi-na-zaginalite-vav-vtorata-svetovna-voyna-pred-pametnika-na-ruskiya-voin.html", "text": "Денят на победата 9 май беше отбелязан с поднасяне на венци и цветя пред паметните плочи на загиналите във Втората световна война пред паметника на Руския воин в градината пред храм „Св. Георги Победоносец“, предаде кореспондент на  Радио Фокус  . Кърджалийска област е дала много жертви в заключителната фаза на Втората световна война, когато българската армия се присъединява към съюзническата коалиция. В тежките боеве, които българската армия води на територията на Сърбия и Унгария, при Страцин, Драва, Ниш и Печ от град Кърджали и областта падат 88 воини. Слово прочете Ани Иванова, председател на областната организация на ветераните от войните и началник на Военния клуб-Кърджали. Тя каза, че никой не е забравен и нищо не е забравено, че помним и се прекланяме пред паметта на тези, които са извоювали победата. \"Цялата изтерзана планета Земя на 9 май 1945 година е жадувала мир и човечеството е било спасено от най-безчовечната и най-зловещата война на света\", заяви Ани Иванова. Приветствена реч изнесе председателя на Клуба на руските съграждани Олга Стоянова. Поздрави за празника към всички присъстващи отправи и председателят на Областния съюз на антифашистите в България Йордан Митев.  \r\n Дарина ДЕЕНИЧИНА", "date": "2019.05.09", "title": "Кърджали: Денят на победата и Денят на Европа беше отбелязан с тържествен ритуал пред паметните плочи на загиналите във Втората световна война пред паметника на Руския воин"}
{"url": "http://www.focus-news.net/news/2019/05/09/2655867/plovdiv-apartament-na-shestiya-etazh-v-blok-na-ul-kiev-e-izgoryal-pri-pozhar-nyama-postradali-hora.html", "text": "Апартамент на шестия етаж в блок на ул. „Киев“ 10 в Пловдив е изгорял при пожар. Това съобщи за  Радио „Фокус”-Пловдив  говорителят на пожарната инспектор Цвятко Дешев. Сигналът е подаден в 13.53 часа. На място са били изпратени два противопожарни автомобила, авариен екип и противопожарна стълба. „Пожарът вече е погасен, няма пострадали хора”, каза Дешев. \r\nТепърва ще се изясняват причините за пожара. Предполага се, че може да е гръмнал бойлер. \r\nЦветана ТОНЧЕВА", "date": "2019.05.09", "title": "Пловдив: Апартамент на шестия етаж в блок на ул. „Киев“ е изгорял при пожар, няма пострадали хора"}
{"url": "http://www.focus-news.net/news/2019/05/09/2655865/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. С поднасяне на цветя пред паметника на загиналите в Отечествената война Асеновград отбеляза Деня на победата над хитлерофашизма и Деня на Европа. Церемонията по поднасяне на цветя се състоя в Поделение 24490 с участието на Община Асеновград, Военно формирование – Асеновград, Съюз на офицерите и сержантите от запаса и Съюз на ветераните от войните и военноинвалидите. Повече за това как премина церемонията и какво послание ни носи днешния ден, ще попитаме капитан Емил Григоров, старши специалист в командването на Четвърти артилерийски полк в Асеновград. \r\nПрезидентът Румен Радев ще присъства на Празника на Асеновград на 12 май. Самият Ден на Асеновград ще започне с тържествена Света литургия в църквата „Св. Николай Чудотворец“. Ще се състои церемония по удостояване на граждани с почетни звания, също празнично шествие към центъра на града. Повече за програмата на 12 май – Празника на Асеновград ще научим от инж. Мария Вълканова, зам.-кмет на общината. \r\nОт 1 май пещерата „Добростански бисер“ отново е достъпна за посещения от жителите и гостите на града. Нараства ли интересът към този туристически обект и превръща ли се в емблема на Асеновград? Въпросите си ще зададем на Димитър Кирков, директор на ОП „Туризъм“ в Асеновград. Той ще анонсира и специална изненада, подготвена за посетителите по повод Празника на града на 12 май. \r\nВ последните минути на предаването днес ще ви запознаем с подробности за изложбата „Нестинарството – българската магия с огнена жарава“, която ще гостува в Етнографската къща. Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.05.09", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/05/09/2655866/sem-obyavi-protseduri-za-izbor-na-novi-generalni-direktori-na-bnr-i-bnt.html", "text": "Днес, 9 май 2019 г., Съветът за електронни медии, в изпълнение на правомощието си по чл. 32, ал. 1, т. 2 от Закона за радиото и телевизията, обяви процедури за избор на генерален директор на Българското национално радио и за избор на генерален директор на Българската национална телевизия, съобщиха от  СЕМ . \r\nСроковете за отделните етапи на процедурите са: \r\n- За генерален директор на БНР: подаване на документи – до 27 май 2019 г.; оповестяване на кандидатите, които са допуснати до процедурата – до 18 юни 2019 г.; оповестяване на кандидатите, които са допуснати до изслушване – до 24 юни 2019 г.; изслушвания – 26-27 юни 2019 г.; избор на генерален директор – 28 юни 2019 г. \r\n- За генерален директор на БНТ: подаване на документи – до 3 юни 2019 г.; оповестяване на кандидатите, които са допуснати до процедурата – до 25 юни 2019 г.; оповестяване на кандидатите, които са допуснати до изслушване – до 1 юли 2019 г.; изслушвания – 3-4 юли 2019 г.; избор на генерален директор – 5 юли 2019 г.", "date": "2019.05.09", "title": "СЕМ обяви процедури за избор на нови генерални директори на БНР и БНТ"}
{"url": "http://www.focus-news.net/news/2019/05/09/2655869/pleven-izlozhbata-az-sam-balgarka-shte-bade-otkrita-na-10-may-v-panorama-plevenska-epopeya.html", "text": "Изложбата „Аз съм българка“ ще бъде открита на 10 май в Панорама „Плевенска епопея“, предаде кореспондентът на  Радио „Фокус“ . Изложбата се организира във връзка с Празника на Плевен 15 май и Европейската инициатива „Нощ в музея” 2019. Официалното представяне на идеята пред публиката в Плевен ще се състои на 10 май от 17.00 часа в Панорама „Плевенска епопея 1877“, където може да бъде видяна в продължение на един месец. „Изложбата включва 28 табла със снимки със сюжетите от втората част по проекта и снимки от представянето на проекта. Създаден е филм, пренасящ зрителите в деня и часа на мястото на снимките“, каза авторът на изложбата Радослав Първанов. „Филмът е озвучен със създадена по идея моя идея авторска музика, дело на Иван Петков – DJ 89, нашумял със сполучливата си електронна музика с етно мотиви. Мелодията „Аз съм Българка!“ е уникална и може да бъде чута единствено във филма“, допълни Първанов. „Очаквам гражданите и гостите на Плевен на 10 май на среща в Панорама „Плевенска епопея“. Това е прекрасна възможност да се потопят в една типично българска атмосфера и да видите знакови места от българската история“, заяви Радослав Първанов.  \r\nВиолета КРЪСТЕВА", "date": "2019.05.09", "title": "Плевен: Изложбата „Аз съм българка“ ще бъде открита на 10 май в Панорама „Плевенска епопея“"}
{"url": "http://www.focus-news.net/news/2019/05/09/2655844/afp-severna-koreya-e-izstrelyala-dve-raketi-s-malak-obseg.html", "text": "Северна Корея е изстреляла две ракети с малък обсег на фона на посещението на американския пратеник в Сеул Стивън Биегун, предава  AFP . \r\nСтивън Биегун пристигна в Сеул късно в сряда за разговори с южнокорейските служители относно подхода на съюзниците към Пхенян, при първото му посещение след срещата на върха в Ханой. \r\nСеверна Корея \"изстреля нещо, което изглеждаше като две ракети с малък обсег на действие\", се казва в изявлението на Сеул, добавяйки, че двете ракети са летели на изток за 270 и 420 км съответно, а южнокорейските и американските военни са анализирали съвместно изстрелванията. \r\nТова е \"дълбоко обезпокоително\" развитие, заяви говорителят на президентския офис на Южна Корея, \"тъй като не помага за подобряване на междукорейските отношения и усилията за облекчаване на военното напрежение\".  Юлиян Марков", "date": "2019.05.09", "title": "AFP: Северна Корея е изстреляла две ракети с малък обсег"}
{"url": "http://www.focus-news.net/news/2019/05/09/2655868/tass-tank-t-34-otkri-parada-v-pridnestrovieto.html", "text": "Танк Т-34 с копие от знамето на Победата премина начело на военния парад в Приднестровието в чест на Деня на победата, а зад него в униформи от Втората световна война курсанти от военния институт със знамена на Червената армия, предава  TACC \r\nОбщо 10 парадни блока от 750 души взеха участие в марша, включително военнослужещи от непризнатата република, както и представители на Оперативната група на руските сили, провеждащи мироопазваща операция на Днестър и възпитаници  на военни училища. \r\nВ обръщението си ръководителят на републиката Вадим Красноселски подчерта, че 9 май е специална дата за няколко поколения приднестровци. „Гордеем се, че нашите сънародници бяха в редиците на онези, които изковаха Победата в тила, постигнаха я с оръжие на всички фронтове на Великата отечествена война. 27 милиона съветски граждани са паднали на бойните полета, починали от глад, измъчвани в концентрационни лагери ”, каза лидерът на Приднестровието. \r\nВ края на парада участниците положиха цветя на гробовете на защитниците в Мемориала на Славата, от които започна вече традиционното шествие на Безсмъртния полк, в което, според организаторите, взеха участие около петнадесет хиляди души. Повече от 40 хиляди местни жители на републиката са се били в редиците на Червената армия, над 18 хиляди от тях са загинали или изчезнали на фронта, войната е отнела  живота на около 50 хиляди цивилни от региона. \r\nЗа празника в центъра на Тираспол бе открита изложба на военна техника, разкрита е полева кухня. Празненствата ще завършат днес с концерт и празничен поздрав. В градовете Бендери, Рибница, Дубосари и други населени места в региона се провеждат и шествия на \"Безсмъртния полк\", концерти и други празнични събития.  Юлиян Марков", "date": "2019.05.09", "title": "ТАСС: Танк Т-34 откри парада в Приднестровието"}
{"url": "http://www.focus-news.net/news/2019/05/09/2655870/ministar-krasimir-valchev-v-obrazovanieto-mnogo-trudno-se-otsenyava-vazvrashtaemostta-na-vlozhenite-sredstva-zashtoto-efektite-ot-nego-sa-dalgosrochni-i-nevidimi.html", "text": "В образованието много трудно се оценява възвращаемостта на вложените средства, защото ефектите от него са дългосрочни и невидими. Това каза министърът на образованието и науката Красимир Вълчев на брифинг преди публична лекция на тема „Образованието като публично благо. Финансиране на системата на образованието в България“ в Югозападен университет „Неофит Рилски“-Благоевград, предаде репортер на  Радио „Фокус“-Пирин . „Факт е, че държавата максимално либерализира приема в системата на висшето образование на държавните висши училища и той достигна максимума си през 2014-2015 година. През 90-те години едва 30% от завършващите средно образование са продължавали с висше образование, а преди 5 години достигнахме близо 80%. Това доведе и до висок процент нерационално търсене на висше образование“, посочи той. Министър Вълчев отбеляза, че това се е проявило преди всичко в търсене на образование в областта на социалните, стопанските и правните науки, а за съжаление - и в инженерните и педагогическите науки, където има най-голям очакван бъдещ недостиг. По думите му вече се провежда политика за преструктуриране на приема и финансиране за висши училища и професионални направления, като се увеличава приемът в едни професионални направления, а се намалява в други. „Въведохме т. нар. приоритетни професионални направления като механизъм, за да обвържем търсенето на образование с търсенето на пазара на труда. Това са два различни пазара с различна логика“, добави още Красимир Вълчев. \r\nНатали СТЕФАНОВА", "date": "2019.05.09", "title": "Министър Красимир Вълчев: В образованието много трудно се оценява възвращаемостта на вложените средства, защото ефектите от него са дългосрочни и невидими"}
{"url": "http://www.focus-news.net/news/2019/05/09/2655874/unay-emeri-shansovete-za-klasirane-ostavat-50-na-50.html", "text": "Мениджърът на Арсенал Унай Емери бе предпазлив пред медиите в навечерието на реванша. Както е известно, той е бивш треньор на Валенсия и смята, че няма изявен фаворит за попадането във финала. \"За нас този мач все едно е първи. Шансовете за класиране остават 50 на 50 и резултатът от срещата в Лондон с нищо не променя плановете ми. Това, в което съм сигурен е, че утре (б.р. - днес) ще бъде доста напрегнат и сложен мач. Разбира се, че се вълнувам отново да се завърна на \"Местая\", заяви баскът. Мениджърът на артилеристите каза още, че тимът няма да прави сметки, а ще се стреми към успеха. \"Да, целта ни е да победим. А за да се случи това, трябва да отбележим един или няколко гола. Валенсия обаче е много добре организиран в дефанзивен план отбор и ще ни създаде проблеми. Освен това притежават много класни атакуващи футболисти, с които няма как да не се съобразим\", завърши Емери.", "date": "2019.05.09", "title": "Унай Емери: Шансовете за класиране остават 50 на 50"}
{"url": "http://www.focus-news.net/news/2019/05/09/2655872/sliven-grazhdani-postaviha-svoi-problemi-pred-rakovodstvoto-na-obshtinata.html", "text": "Граждани на Сливен се срещнаха с ръководството на Общината в рамките на приемния ден. Това съобщиха от пресцентъра на  Община Сливен . Кметът Стефан Радев беше запознат с проблемите и работата на помощния персонал в една от детските ясли в града. \r\nЗаместник-кметът Румен Иванов отговори на въпроси, свързани с благоустройството на Сливен. Той се запозна с интереса на гражданите от програмата за саниране. \r\nСекретарят на общината Валя Радева беше запозната с казуси от личен характер, свързани с граждани, живеещи в общински жилища. \r\nЗаписването на граждани за приемния ден на кмета, заместниците му и секретарят на общината става от 08.30 часа в Центъра за административно обслужване на гражданите – източен вход на Общината. Жалби и сигнали се приемат и по електронна поща.", "date": "2019.05.09", "title": "Сливен: Граждани поставиха свои проблеми пред ръководството на общината"}
{"url": "http://www.focus-news.net/news/2019/05/09/2655876/evropeyski-izbori-2019-rik-kyustendil-e-razporedila-na-administratsiyata-v-obshtina-rila-da-publikuva-izbiratelnite-spisatsi-na-svoyata-internet-stranitsa.html", "text": "Районната избирателна комисия (РИК) в Кюстендил е разпоредила на администрацията в Община Рила да публикува избирателните списъци на своята интернет страница. Това съобщиха за  Радио „Фокус”-Кюстендил  от Районна избирателна комисия – Кюстендил. Решението е взето на провелото се на 8 май заседание на комисия. На него е разгледано питане, изпратено по електронната поща, касаещо сигнал за това, че на интернет страниците на община Кюстендил и на община Рила не са публикувани предварителните избирателни списъци част І, съгласно Изборния кодекс. След извършена проверка от членове на Районна избирателна комисия е установено, че на интернет страницата на община Кюстендил списъците са публикувани. Комисията е указала на община Рила незабавно да публикува на интернет страницата си избирателни списъци част І. \r\nВенцеслав ИЛЧЕВ", "date": "2019.05.09", "title": "Европейски избори 2019: РИК-Кюстендил е разпоредила на администрацията в Община Рила да публикува избирателните списъци на своята интернет страница"}
{"url": "http://www.focus-news.net/news/2019/05/09/2655873/hashim-tachi-s-vuchich-imame-raznoglasiya.html", "text": "Президентът на Косово Хашим Тачи заяви пред репортери в Тирана днес, че има разногласия в диалога между него и сръбския президент Александър Вучич, цитира думите му македонското електронно издание  “МКД“ .  \r\nТой заяви, че разногласията са възникнали, защото Вучич отрича престъпленията в Косово и Метохия. \r\nУсловието за продължаване на диалога с Белград чрез премахване на митата е несправедливо и решението за въвеждането им е справедливо, каза Тачи, цитиран от албанските медии. \r\nАлбанският президент Илир Мета, попитан дали лидерите на Сърбия и Косово в Тирана са доближили позициите си в диалога и дали може да се очаква, че процесът ще продължи, той отговори: \r\n\"Не знам дали тази среща на върха доближи позициите на Косово и Сърбия, но знам, че атмосферата беше много положителна.\" \r\nМета добави, че би било добре диалогът да е приключил вчера, а не днес или утре.  Юлиян Марков", "date": "2019.05.09", "title": "Хашим Тачи: С Вучич имаме разногласия"}
{"url": "http://www.focus-news.net/news/2019/05/09/2655878/zadarzhaha-organizirana-prestapna-grupa-za-trafik-na-hora-chrez-fiktivni-brakove.html", "text": "Служители от Главна дирекция „Гранична полиция“ разкриха и задържаха организирана престъпна група за трафик на хора чрез фиктивни бракове. Това съобщиха от пресцентъра на  МВР . Четирима членове на организираната престъпна група – две жени и мъж български граждани, както и един индиец, са задържани вчера в хода на предприети действия, осъществени от оперативни служители и разследващи полицаи на ГД „Гранична полиция“ и полицаи от СДВР. Операцията е проведена под ръководството на Специализираната прокуратура. Извършени са претърсвания на адреси в столицата, откъдето са иззети веществени доказателства.  \r\nРаботата по случая започнала в отдел „Противодействие на контрабандата и престъпността през държавната граница“ в ГДГП през 2017 г. и  до момента информацията за организираната престъпна група за трафик на хора продължава да се придобива, разширява и документира.  \r\nПо първоначални данни четиримата участници в групата набирали жени на територията на София, с които мъже от Индия и Пакистан да сключат фиктивни бракове. Жените били примамвани с обещания за финансова изгода. Целта на пакистанците и индийците е била нелегална миграция чрез законови разрешителни режими въз основа на сключени бракове с гражданки от Европейския съюз. Сключването на браковете се е извършвало на територията на България, в страни от Западна Европа и в Република Кипър. Впоследствие чуждите граждани се регистрирали на адреси в съответните държави и кандидатствали за продължително пребиваване на територията на страни от Западна Европа, възползвайки се от сключените фиктивни бракове с българските гражданки. Жените, въвлечени в незаконната дейност, били принуждавани да съдействат на индийците и пакистанците пред съответните миграционни власти в различни страни – Австрия, Белгия, Дания и др.  \r\nЧетиримата участници в организираната престъпна група са привлечени в качеството на обвиняеми и задържани за 72 часа с прокурорско разпореждане. Процесуално-следствените действия продължават под ръководство на наблюдаващ прокурор от Специализираната прокуратура.", "date": "2019.05.09", "title": "Задържаха организирана престъпна група за трафик на хора чрез фиктивни бракове"}
{"url": "http://www.focus-news.net/news/2019/05/09/2655880/burgas-sedem-mezhdunarodni-otlichiya-specheliha-vokalnite-talanti-na-ou-aleksandar-georgiev-kodzhakafaliyata.html", "text": "Само в рамките на десет дни, музикалните дарования от вокална грипа Inovakids с ръководител Станислава Чернева към ОУ „Александър Георгиев-Коджакафалията“-Бурас обраха овациите и призовете на два авторитетни международни фестивала в република Черна гора и в република Турция. Това съобщиха от пресцентъра на  Община Бургас . Първото голямо постижение младите певци завоюваха на Международния фестивал на изкуствата „Перлите на Адриатика“ 2019 в гр. Будва, Черна гора. При груповото си представяне децата получиха I награда, a при индивидуалните изпълнения завоюваха следните отличия: Росина Денева от I клас – 1-ва награда във 2 възрастова група, раздел поп музика; Ивайла Маркова от I клас – 1-ва награда във втора възрастова група, раздел народна музика. Миналият уикенд INOVAKIDS се представиха и на VI Международен конкурс на изкуствата „Арт таланти“, Кушадасъ, Турция, където превзеха челните места в общо три категории. Второкласничката Росина Денева  спечели I награда, II възрастова група в раздел Поп музика и I награда, II възрастова група в раздел Изобразително изкуство, а Иванжелина Трендафилова от шести клас бе отличена с I награда, III възрастова група, раздел Фолклор и I награда, III възрастова група, раздел Изобразително изкуство. Така възпитаниците на иновативното училище доказаха, че талантите им се простират далеч отвъд сферата на новите технологии, в която вече неведнъж засвидетелстват своето превъзходство.", "date": "2019.05.09", "title": "Бургас: Седем международни отличия спечелиха вокалните таланти на ОУ „Александър Георгиев-Коджакафалията“"}
{"url": "http://www.focus-news.net/news/2019/05/09/2655871/premierat-boyko-borisov-v-sibiu-es-se-dokaza-kato-unikalen-instrument-za-sotsialno-i-ikonomichesko-sblizhavane.html", "text": "Европейският съюз се доказа като уникален инструмент за социално и икономическо сближаване. Затова трябва да продължим с политиките, допринасящи максимално за растеж и заетост, за да няма Европа на много скорости. Това заяви министър-председателят Бойко Борисов в изказването си по време на работната сесия на Неформалното заседание на държавните и правителствените ръководители на страните членки на ЕС в румънския град Сибиу, съобщиха от  правителствената информационна служба . \r\nВъв фокуса на работната сесия бяха поставени споразумението по новата Многогодишна финансова рамка на ЕС за периода 2021-2027 г. и продължаването на работата по темите, залегнали в Стратегическия дневен ред от 2014 т.   \r\n„За да можем да постигнем нашите амбиции през следващия институционален цикъл е необходим адекватен и ефективен бюджет“, отбеляза министър-председателят Бойко Борисов. Той подчерта, че от особено значение е да се запази ролята на бюджета на ЕС като инструмент за инвестиции и в него да се съхранят традиционните политики като Кохезионната и Общата селскостопанска политика, които са доказали своята добавена стойност за ЕС. „Тези политики продължават да имат ключова роля за преодоляване на различията между регионите, за укрепване на  конкурентоспособността на Европа, както и за справяне с негативните екологични, демографски и социални предизвикателства“, добави премиерът Борисов на работната сесия в Сибиу. \r\nБългарският министър-председател посочи, че от стратегическо значение за бъдещето на ЕС е завършването и пълноценното функциониране на Единния пазар. „За България основен акцент следва да бъде индустриалната политика, съобразена, както с националните специфики, така и с предизвикателствата на дигиталната икономика и целите, свързани с опазването на околната среда и климатичните промени“, каза още премиерът Борисов. \r\nАкцент в изказването си министър-председателят постави и върху изграждането на Цифровия пазар, развитието на иновациите и високите технологии, които са от голямо значение за конкурентоспособността на ЕС. Премиерът Бойко Борисов се спря също на важността от изграждането на напълно интегриран Енергиен съюз с оглед на гарантирането на достъпна, сигурна и устойчива енергия.  \r\n„За България ключов приоритет за възвръщането на доверието в банковия сектор и цялостната икономическа стабилност в Европа е задълбочаването на Икономическия и паричен съюз“, каза още министър-председателят Бойко Борисов по време на изказването си в Сибиу. „България се подготвя за членство в еврозоната и очаква положително решение. Ключов приоритет за страната ни продължава да е и пълноправното членство в Шенгенското пространство“, добави премиерът Борисов. \r\n В заключение той призова всички в общността да продължат да работят за повишаването на еврооптимизма, на положителните примери и на добавената стойност от нашето обединение – Европейски съюз.", "date": "2019.05.09", "title": "Премиерът Бойко Борисов в Сибиу: ЕС се доказа като уникален инструмент за социално и икономическо сближаване"}
{"url": "http://www.focus-news.net/news/2019/05/09/2655879/ministar-krasimir-valchev-yuzu-neofit-rilski-e-edno-ot-pette-shirokoprofilni-visshi-uchilishta-v-stranata.html", "text": "Югозападен университет (ЮЗУ) „Неофит Рилски“-Благоевград е едно от петте широкопрофилни висши училища в страната. Това каза министърът на образованието и науката Красимир Вълчев на брифинг преди публична лекция на тема „Образованието като публично благо. Финансиране на системата на образованието в България“ в университета, предаде репортер на  Радио „Фокус“-Пирин . „Ние реализираме политика за профилна оптимизация, в резултат на която почти всички висши училища ще обучават в по-малко професионални направления в бъдеще, отколкото са сега. Една такава специализация е неизбежна. Югозападният университет ще остане широпрофилен, въпросът е до каква степен. В момента от всички 37 държавни висши училища, тук, в ЮЗУ, се обучава в най-много професионални направления. Една такава широка профилност е подходяща от една страна, но от друга страна е трудна за поддържане на фона на стесняващия се пазар на висше образование и намаляващия брой студенти“, коментира той. Министър Вълчев подчерта, че през следващите години системата ще се настрои към това да работи с по-малък брой студенти. Той отбеляза и факта, че през последните години, когато се либерализира докрай приемът, държавата е била абсолютно дезангажирана, включително и по отношение на вземането на решения за профилната структура на университетите. \r\nНатали СТЕФАНОВА", "date": "2019.05.09", "title": "Министър Красимир Вълчев: ЮЗУ „Неофит Рилски“ е едно от петте широкопрофилни висши училища в страната"}
{"url": "http://www.focus-news.net/news/2019/05/09/2655881/evropeyski-izbori-2019-premierat-boyko-borisov-kolkoto-plevneliev-beshe-ednakvo-otdalechen-ot-bsp-i-gerb-tolkova-e-i-radev.html", "text": "Видно е, че президентът Румен Радев не е еднакво отдалечен от всички партии, всяко негово изказване е в полза на опозицията. Това каза пред журналисти в Сибиу министър-председателят Бойко Борисов, предаде репортер на  Агенция „Фокус“ . \r\nНа въпрос прави ли се кампания с държавни пари, Борисов заяви: „Президентът Радев я прави всеки ден, вместо да каже на неговите хора да се върнат на работа – защото не може да се водиш на работа в парламента и да не ходиш. Аз си показах цялата програма. Ако е против да се дадат 20 млн. за училищни автобуси - да каже. 9 млн. лв. дадохме за машини за гласуване“. Борисов посочи, че дори със самото си изказване президентът е взел страна. „Освен това, защо трябва да му напомням на кой пленум ходи като президент? Случайно са се озовали неговите хора в листата на БСП. Той ни прави на кьорави вече. Аз проявявам джентълменство. Изцяло ние свършихме работата за военното училище в Долна Митрополия. Той 10 години се е борил и не е успя. Защо училището не го пуснаха в мандата на Орешарски“, коментира Борисов. „Президентът с държавни пари прави кампания и трябва да се чуя с колегите от ГЕРБ да сезираме и ние ЦИК. Всяко негово изказване е в полза на опозицията. Завчера говорихме за училището в Долна Митрополия колко се радва“, каза още министър-председателят. „Президентът отива на пленум на БСП и след това казва, че е еднакво отдалечен. И после аз трябва да му коментирам думите. Видно е, че не е еднакво отдалечен. Колкото Плевнелиев беше еднакво отдалечен от БСП и ГЕРБ, толкова е и Радев. Защо трябва да проявяваме лицемерие, от негова страна всъщност“ заяви Борисов.", "date": "2019.05.09", "title": "Европейски избори 2019: Премиерът Бойко Борисов: Колкото Плевнелиев беше еднакво отдалечен от БСП и ГЕРБ, толкова е и Радев"}
{"url": "http://www.focus-news.net/news/2019/05/09/2655883/", "text": "САЩ обявиха Арктика за своя отбранителна линия, пише руският вестник  “Независимая газета“ . \r\nАрктика скоро ще се превърне в ново място за противопоставяне на глобалните играчи. Такива заключения могат да бъдат направени от последното заседание на Арктическия съвет във финландския град Рованиеми. Краят на международния форум, в който бяха разгледани не само климата, но и въпросите на сигурността, съвпадна с изслушванията в един от подкомитетите на комисията по въоръжените сили на Камарата на представителите на САЩ, на която говори говорителят на Северното командване генерал Терънс О'Шонеси. Командирът открито заяви, че Вашингтон трябва да увеличи военното си присъствие на север. Това, според него, е предната линия на отбраната на САЩ и Канада. \r\nО'Шонеси, на чиито рамене лежи защитата на континенталната част на САЩ и администрацията на американско-канадската аерокосмическа отбрана на Северна Америка (NORAD), трябваше да се яви по искане на конгресмени. Законодателите поискаха от командира да изясни забележките от писменото си становище от февруари до членовете на подкомисията за стратегически сили. В писмото се казва, че \"Арктика е водеща в защитата на Съединените щати и Канада\". \"Ние мислим така в светлината на заплахите, които съществуват днес\", потвърди на 8 май ръководителят на Северното командване. Видеозапис на речта му е публикуван на официалния сайт на комисията по въоръжените сили на САЩ в Камарата на представителите. \r\nСпоред О'Шонеси тези заплахи са свързани с възможността за използване на крилати ракети, самолети и хиперзвукови оръжия срещу американски военни. \"Ревизионистките сили - Русия и Китай - са променили световния стратегически импулс, като са разгърнали напреднали оръжейни системи на далечни разстояния и участват във все по-агресивни операции за разширяване на глобалното си присъствие и влияние\", каза генералът. \"Ако не предприемем действия сега, ще има ситуация, когато имаме неравни възможности\", каза О'Шонеси. \r\n\"Например, ако погледнете от позицията на Русия, тогава, ако ще атакувате Северна Америка, вероятно ще изберете тази посока\", предложи О'Шонеси, имайки предвид арктическия регион. Командирът се изказа в подкрепа на \"разширяването на възможностите за провеждане на операции\" на север, както и за САЩ да бъдат \"проактивни\" пред потенциалните заплахи. \r\nИзявлението на шефа на Северното командване предшестваше срещата на Арктическия съвет във Финландия. Участниците в международния форум не се опитваха да скрият, че Северът постепенно се превръща в ново поле на борба за международни играчи. „Регионът вече се превърна в арена на световни сили и тяхната конкуренция“, заяви държавният секретар на САЩ Майкъл Помпео. Според експерти на ООН до 2050 г. температурата в Арктическия регион ще се повиши с 3-5 градуса. В действителност, това означава, че ще бъде по-лесно и по-удобно да се стигне до находищата на въглеводороди, намиращи се там. Това отваря нова страница на енергийната конфронтация на световните сили. Ръководителят на Държавния департамент потвърди това в речта си, като отбеляза, че топенето на ледниците отваря нови морски пътища. Невъзможно е да не се забележи, че „загряването” на Арктика се дължи и на растежа на парниковите газове, които подписалите Парижкото споразумение за климата са се опитали да ограничат. Администрацията на президента Доналд Тръмп бойкотира тези споразумения, публично оспорвайки всички аргументи на защитниците на климата. \r\nПо-интересното е изказването на Помпео във Финландия, което, опитвайки се да критикува американските стратегически съперници, призова за необходимостта от опазване на климата. \"Действията на Китай са довели до екологични бедствия в други региони, така че ние сме загрижени за поведението му в Арктика\", заяви шефът на американската дипломация. \"Арктика винаги е била голяма екосистема, нейната защита е нашата обща отговорност.\" Парадоксално, както отбелязва The New York Times, членовете на американската делегация, макар и да се съгласяват с окончателната декларация във Финландия, категорично се противопоставиха на документа, който споменава по някакъв начин Парижките споразумения или миналогодишния доклад на експертната група на ООН, който се отнася до необходимостта от намаляване на вредните емисии газове в атмосферата. Очевидно е, че темата за екологията все още не е така добре представена от американската администрация. Нейните представители изглеждат много по-убедителни, когато говорят за геополитическото съперничество. \r\nГоворейки на заседание на Арктическия съвет, Помпео не може да не обърне внимание на интересите на Руската федерация и Китай в региона, което, разбира се, противоречи на интересите на САЩ. \r\n\"Ние сме загрижени за претенциите на Русия към международните води на Северния морски път, включително нови планове за неговата връзка с Китайския морски път на коприната\", каза Помпео, говорейки във Финландия. Според него, \"по Северния морски път Москва вече е поискала от други страни да искат разрешение за преминаване, пускайки чужди кораби само с руски пилоти под заплаха от използване на военна сила и потопяване  на тези, които не изпълняват това изискване.\" \r\nКогато дойде ред на руския външен министър Сергей Лавров, той очерта целите на Москва в Арктика по следния начин: „Стратегическата цел на Русия остава да осигури устойчиво развитие на региона в три измерения: икономически, екологичен и социален. Ние последователно вярваме, че икономическото развитие на Арктика трябва да се извършва в съответствие с високите екологични стандарти, като същевременно се зачитат интересите на хората, които живеят там, включително начинът на живот на коренното население.“  Юлиян Марков", "date": "2019.05.09", "title": "„Независимая газета“: САЩ обявиха Арктика за своя отбранителна линия"}
{"url": "http://www.focus-news.net/news/2019/05/09/2655885/evropeyski-izbori-2019-andrey-novakov-gerb-za-parvi-pat-ot-30-godini-nasam-horata-koito-se-vrashtat-v-balgariya-sa-poveche-ot-tezi-koito-ya-napuskat.html", "text": "Kандидатът за евродепутат от листата на ГЕРБ и СДС Андрей Новаков взе участие в среща-дискусия на тема: „Превозвачи и бюджет“, която се проведе в парк-хотел „Кюстендил“ в областния център. Това съобщиха от пресцентъра на  ПП ГЕРБ . На дискусията присъстваха областният координатор на ГЕРБ - Кюстендил Виктор Янев и общинският председател на политическата сила Михаела Крумова.  \r\n„Финансирането за трансграничните региони засяга конкретно Кюстендил. Поставихме си за цел пакет „Мобилност“ да не влиза в сила и се получи. Пакет „Мобилност“ не бе одобрен, преговори не започнаха, в момента българските превозвачи возят така, както са возели винаги. Целта е да продължим тази битка и в следващия мандат\", каза Андрей Новаков. По време на дискусията той посочи, че в доклада на Европейския парламент е заложено увеличаване на парите за трансграничните райони. „Не би било достатъчно само да увеличим средствата, а за мен е важно в трансграничните райони да може да се прокарват или да се разширяват гранични пунктове. Да може Европейският съюз да финансира реално свързаност, като се прокарват пътища на места, на които ги няма или там, където граничният пункт е с недостатъчен капацитет, той да бъде разширен\", каза Андрей Новаков. Той обясни, че в момента по трансгранични програми се финансират много важни проекти, свързани с опазване на околната среда, с повишаване на информираността, с насърчаване на туризма, с подкрепа към малкия и среден бизнес. „Така че, ако Кюстендил реши да разшири граничните си пунктове, дали към Сърбия, дали към Северна Македония, това да може да се случи. Изключително важно е това за тези региони. Само така ще може да преодолеем различията от двете страни на границата и мисля, че това ще бъде в полза за всички\", подчерта Андрей Новаков.  \r\nПо време на срещата-дискусия в Кюстендил евродепутатът постави акцент и върху програмата „Свързана Европа\", която финансира проекти за изграждане на трансевропейска мрежа. Тя е насочена към изграждането на магистрали, железопътни линии, мостове и друга инфраструктура на места, където е изключително важно да се завърши самата мрежа. „Такива средства ще има. Преборихме се и затова парите, заделени само за кохезионните държави, да не бъдат намалявани и по тази програма ще се финансира изграждането на магистрала от София до Калотина. Важно е, че тази програма ще продължи да работи и ще има финансиране по нея\", каза Андрей Новаков.  \r\nТой коментира и предизборната кампания, в която основният опонент на ПП ГЕРБ намесва много вътрешнополитически теми. „Не бива да се подвеждаме по тона на нашите опоненти, защото по това, което чувам от тях – няма нищо градивно. Ние търсим доверието на хората, да отидем в Европейския парламент и да продължим всичко, което и до момента е правено за България\", каза Андрей Новаков.  \r\n„За първи път от 30 години насам хората, които се връщат в България, са повече от тези които я напускат. За първи път имаме такава положителна тенденция. Това е оценката на хората. Тя е важната за нас, а не тази на нашите политически опоненти\", каза Андрей Новаков. По думите поради тази причина е важно да се продължи, да се осигури достатъчно финансиране чак до 2027 година, за общини като Кюстендил, Бобов дол, Бобошево и те да могат да се възползват. „Ясно е, че на тези места трудно иначе ще може да наваксаме с изоставането, ако разчитаме само на собствените си сили или на местните приходи. Затова европейското финансиране е приоритет. Единствените сме, които знаем как да печелим доверието на Европейската комисия\", бе категоричен българският евродепутат.", "date": "2019.05.09", "title": "Европейски избори 2019: Aндрей Новаков, ГЕРБ: За първи път от 30 години насам хората, които се връщат в България, са повече от тези, които я напускат"}
{"url": "http://www.focus-news.net/news/2019/05/09/2655884/blagoevgrad-zapochna-obnovyavaneto-na-detska-ploshtadka-kray-aleyata-za-park-bachinovo.html", "text": "Започнаха строително-монтажните работи за обновяване на детска площадка край алеята за парк „Бачиново“. Това съобщиха от пресцентъра на  Община Благоевград . Тя се намира в градинката между алеята и блокове 67 и 68 на ул. „Катина и Никола Хайдукови“. В момента на място се демонтират старите съоръжения, които ще бъдат заменени с нови, абсолютно отговарящи на стандартите за безопасност. Площадката е  предназначена за деца от 0-3 г. и от 3-12 г.   \r\nВ Инвестиционната програма за 2019 г. са предвидени за изграждане 14 нови и детски площадки.  Част от тях ще бъдат обособени в кварталите „Еленово“, „Бялата висота“, „Орлова чука“ „Грамада“, в селата Рилци, Дъбрава и др. Голяма част от тях са по предложения на жители, направени в рамките на инициативата „Ти предложи! Кмете, направи!“.", "date": "2019.05.09", "title": "Благоевград: Започна обновяването на детска площадка край алеята за парк „Бачиново“"}
{"url": "http://www.focus-news.net/news/2019/05/09/2655886/evropeyski-izbori-2019-premierat-boyko-borisov-mnozinstva-v-sledvashtiya-evropeyski-parlament-shte-se-pravyat-s-tezhki-kompromisi.html", "text": "Мнозинства в следващия Европейски парламент ще се правят с тежки компромиси. Това каза пред журналисти в Сибиу министър-председателят Бойко Борисов, предаде репортер на  Агенция „Фокус“ . \r\n„Нека да честитим Деня на Европа, Деня на победата. Исторически това е един ден, в който всички празнуват. И мисля, че е добре да се каже за тези времена, които са били, какво се е случило – кaк сме се отървали от фашизма и сега се намираме в една силна и обединена Европа. И как една Германия, разрушена тогава до основи, в момента е най-голямата икономическа сила в Европа“, заяви Борисов и посочи, че победените тогава сега са първи в Европа по социален статус, икономически растеж и мощна икономика, а победителите са доста накрая. „Историята е доста интересна и трябва да се чете и да се вадят поуки. Защото и днес в контекста на европейските избори има популисти, социалисти, крайно леви, крайно десни. Много сложни са нещата. Да се надяваме, че ще се развият в положителен за Европа план“, коментира министър-председателят. \r\nБорисов заяви, че на Срещата на върха е говорил много за Западните Балкани и за конфликтите, които зреят. По думите му направеното от България се отчита. „Много е направено, но в най-важната сфера – увеличаване на доходите, все още сме последни, така че много трябва да се помисли и за нашия регион“, обясни той. \r\nПремиерът посочи, че мнозинства в следващия Европейски парламент ще се правят както в България – с тежки компромиси. „Това златно време, когато леви и десни управляваха Европа и се разбираха за кой президента, за кой премиера, беше лесно и хубаво. Сега ще се правят много тежки конфигурации“, заяви Борисов. Той посочи, че трябва да се гласува за системните партии.", "date": "2019.05.09", "title": "Европейски избори 2019: Премиерът Бойко Борисов: Мнозинства в следващия Европейски парламент ще се правят с тежки компромиси"}
{"url": "http://www.focus-news.net/news/2019/05/09/2655890/balgariya-i-sasht-obsadiha-vazmozhnosti-za-podpomagane-na-pravoslavnite-obshtnosti-po-sveta.html", "text": "Чрез помощите си за развитие България и САЩ могат да подкрепят православните общности в Северен Ирак и Сирия, като участват във възстановяването на храмове. Тази възможност обсъдиха вицепремиерът и министър на външните работи Екатерина Захариева и посланикът за специални поръчения в Държавния департамент на САЩ по въпросите на свободата на вероизповеданията Самюел Браунбек, съобщиха от пресцентъра на  МВнР .  \r\n„България традиционно има добър поглед върху Сирия и Северен Ирак и е силно обезпокоена от случващото се с религиозните общности там“, подчерта министър Захариева. Тя изтъкна, че подобно сътрудничество е важно за българската държава, която работи последователно за равноправието и свободата на религиите. Като пример тя посочи, че в България има малка, но добре развита и интегрирана сирийска общност.  \r\nСамюел Браунбек посочи, че подобни проекти са важни за общностите в  зони на конфликт, не само защото гарантират свободата им на вероизповедание, но им дава допълнителен стимул да останат по родните си места, вместо да емигрират.  \r\nКато друга възможност за подпомагане на религиозните общности по света министър Захариева повдигна въпроса за нуждата на българите в САЩ от православни храмове.  \r\nВ хода на разговора посланик Браунбек предаде положителната оценка на САЩ за последователната борба на българското правителство с езика на омразата и религиозната нетърпимост.  \r\n„В България не делим хората по вяра, а правителството ни реагира незабавно на всички изяви на религиозна нетърпимост и реч на омразата“, подчерта външният ни  министър.  \r\nЕкатерина Захариева и Самюел Браунбек обсъдиха и неотдавнашната визита на папа Франциск в България. Вицепремиерът и министър на външните работи подчерта масовия и радушен прием, и топлото отношение на българите към главата на Римокатолическата църква.", "date": "2019.05.09", "title": "България и САЩ обсъдиха възможности за подпомагане на православните общности по света"}
{"url": "http://www.focus-news.net/news/2019/05/09/2655888/shumen-denyat-na-pobedata-i-denyat-na-evropa-byaha-otbelyazani-s-tarzhestven-ritual-v-grada.html", "text": "Денят на победата и Денят на Европа бяха отбелязани с тържествен ритуал в Шумен, предаде репортер на  Радио „Фокус“-Шумен . Пред Паметника на загиналите във войните шуменци на пл. „Кристал“ прозвучаха химните на Европа и България. На ритуала присъстваха кметът на Шумен Любомир Христов, представители на местната власт, областният управител проф. Стефан Желев, ректорът на Шуменския университет проф. Георги Колев, представители на инстуции, общественици и граждани. Сред гостите бяха и  кметът на румънския град Браила Виорел Мариан Драгомир, съпругата му Космина Драгомир и зам.-кметът по техническите въпроси Александру Джантия Крикан, които са в Шумен по повод празника на града 11 май. Слово произнесе деканът на Факултет „Артилерия, ПВО и КИС“ полковник Дилян Димитров. \r\n„На 9 май преди 74 години се слага край на жестоката и унищожителна война в Европа, която историята познава. 74 години ни делят от онзи момент, в който последните артилерийски залпове по фронтовете се сливат в мощен артилерийски тържествен салют на победата, разнасящ радостната вест за края на войната. Светът си отдъхва от ужасите на войната, от терора и от все още димящите камери на концлагерите. Заслугта за победата е на всички страни и армии, воювали срещу хитлерофашизма. Ние, бъдните поколения не бива да забравяме колко неимоверен е трудът и пътят за тази победа“, каза в словото си полковник Димитров. Той припомни част от големите битки през Втората световна война – при Брестката крепост, Ленинград, Севастопол, Одеса, Москва, Сталинград и др.  \r\n„На 9 май през 1950 г. Робер Шуман, министър на външните работи на Франция, предлага неговата страна, Германия и другите западноевропейски държави да обединят производството си на въглища и стомана като първа реална стъпка към създаването на Европейската федерация. Шуман призовава да се създаде наднационална европейска институция, която да отговаря за управлението на икономиките. Това предложение остава в историята като Декларацията на Шуман и се счита за основополагащо за днешна обединена Европа. Днес трябва да търсим и да утвърждаваме това, което ни обединява в общата цел, а не онова, което ни разделя. В света има още много страдания, несправедливост, насилие и болка. Именно с тези врагове сме длъжни да се борим, а не с призраците от миналото.  9 май е еднакво достоен Ден на Европа и Ден на победата. Да ни е честит празникът!“, завърши словото си полковник Димитров. На Паметника на загиналите във войните шуменци  бяха поднесени венци и цветя. \r\nИвелина ИВАНОВА", "date": "2019.05.09", "title": "Шумен: Денят на победата и Денят на Европа бяха отбелязани с тържествен ритуал в града"}
{"url": "http://www.focus-news.net/news/2019/05/09/2655892/evropeyski-izbori-2019-vesela-lecheva-bsp-zlataritsa-ima-pravo-na-spravedlivi-dohodi-i-badeshte-za-talanta-na-balgariya.html", "text": "С парите на целия български народ Бойко Борисов прави щедри предизборни подаръци. Чрез тях те искат да си осигурят победа. Вчера те отпуснаха 27 млн. лв. за нова болница в Ямбол. Да, тя е нужна, но трябва да си отговорим на въпроса – защо цената ѝ стана двойна и така ли ГЕРБ смятат да печелят изборите. Това заяви народният представител от „БСП за България“ Весела Лечева пред жителите на Златарица, където беше официален гост по случай празника на града, съобщиха от пресцентъра на  БСП . \r\nЛечева подчерта, че изграждането на нова болнична сграда е обещание на ГЕРБ от 2012 г., което те ежегодно повтарят. Народният представител уточни, че в края на 2018 г.,  при гласуване за приемането на бюджета за тази година, ГЕРБ са отхвърлили предложението на „БСП за България” да се осигурят 12 милиона за болницата в Ямбол чрез държавната хазна. „Как така нужните средства нараснаха двойно? И се питаме - къде ли ще отиде разликата?“, допълни депутатът. \r\nМного жители поздравиха Весела Лечева и използваха срещата с нея, за да пожелаят успех в кампанията на „БСП за България“.  \r\n„За борческа, родолюбива, патриотична Златарица десетки граждани са дали труда си. Днес е възможност да покажем успехите и възможностите на местните хора. Днес отговорните политици казваме, че Златарица има право на справедливи доходи и бъдеще за таланта на България“, обърна се към жителите Лечева. Тя поднесе цветя пред паметника „Майка България“ в центъра на града.", "date": "2019.05.09", "title": "Европейски избори 2019: Весела Лечева, БСП: Златарица има право на справедливи доходи и бъдеще за таланта на България"}
{"url": "http://www.focus-news.net/news/2019/05/09/2655893/veliko-tarnovo-gabrovo-pleven-targovishte-haskovo-i-sofiyska-oblast-s-dostap-do-evropeysko-finansirane-za-modernizatsiya-na-vik-mrezhite.html", "text": "Още шест области в страната ще могат да разработят Регионални прединвестиционни проучвания /РПИП/, за да дефинират ВиК обектите, които ще реконструират или изградят с европейско финансиране. Това стана ясно в рамките на форума „Проектни предложения на ВиК оператори за финансиране по ОПОС 2014-2020 г.“, организиран от МРРБ, съобщиха от пресцентъра на  Министерството . Областите Велико Търново, Габрово, Плевен, Търговище, Хасково и Софийска област ще могат да получат безвъзмездна европейска помощ за ВиК проекти през следващия програмен период 2021-2027 г. Така още близо 1 милион жители ще имат достъп до нови и модерни системи за доставка на питейна вода, отвеждане и пречистване на отпадъчни води.  \r\n14 ВиК дружества, които са бенефициенти по ОПОС 2014-2020 г. подадоха предсрочно проекти за финансиране по процедурата \"Изграждане на ВиК инфраструктурата\". ВиК – Смолян е сключило договор с оперативната програма, а Столична община разработва РПИП, стана ясно още на срещата. В консолидираните области в страната ще се работи на над 400 обекта – водопроводи, канализация, пречиствателни станции за отпадъчни и питейни води, помпени станции и др.  В рамките на проекта са изготвени и анализи за водните баланси за всички региони, както и за промените в климата, свързани с намаляване на водоизточниците. Определени са места за изграждане на нови водоизточници, както и мерки за отвеждане на водите от интензивни валежи.", "date": "2019.05.09", "title": "Велико Търново, Габрово, Плевен, Търговище, Хасково и Софийска област с достъп до европейско финансиране за модернизация на ВиК мрежите"}
{"url": "http://www.focus-news.net/news/2019/05/09/2655887/ventsi-paskov-zam-kmet-na-vidin-dnes-se-preklanyame-pred-samozhertvata-na-zaginalite-vav-vtorata-svetovna-voyna-i-praznuvame-svobodata-na-desetki-narodi.html", "text": "Днес се прекланяме пред саможертвата на загиналите във Втората световна война и празнуваме свободата на десетки народи, каза Венци Пасков, заместник кмет на Община Видин, по време на церемония за Деня на Европа и Деня на Победата на Руското военно гробище, предаде репортер на  Радио „Фокус“ – Видин . Той посочи, че имаме привилегията да бъдем част от една силна общност, чиито най-големи ценности са мирът и солидарността. „Ние, видинчани, като признателни потомци всяка година идваме на това свято място, за да сведем глава в знак на почит и признателност. В Деня на победата и Деня на Европа да си пожелаем никога повече човечеството да не допуска такива опустошителни войни, да вървим заедно в хармония и разбирателство и издигнем високо знамето на солидарността“, каза Венци Пасков. Заупокойна молитва в памет на загиналите отслужиха архимандрит Исаак и иконом Методи.Десетки видинчани се събраха, за да почетат паметта на загиналите руски войници и офицери от Трети украински фронт на бившата Съветска армия, погребани на видинска земя и да поднесат цветя пред паметните им плочи на Руското военно гробище. По традиция събитието се организира от Руски клуб „Видин – 2002“, със съдействието на Община Видин. \r\nС едноминутно мълчание присъстващите отбелязаха паметта на героите, загинали в името на една мирна Европа. \r\nАнна ЛОЗАНОВА", "date": "2019.05.09", "title": "Венци Пасков, зам.-кмет на Видин: Днес се прекланяме пред саможертвата на загиналите във Втората световна война и празнуваме свободата на десетки народи"}
{"url": "http://www.focus-news.net/news/2019/05/09/2655889/evropeyski-izbori-2019-aleksandar-andreev-tsik-na-11-may-izticha-srokat-v-koyto-horata-s-trayni-uvrezhdaniya-mogat-da-podadat-zayavlenie-za-glasuvane-s-podvizhna-izbiratelna-kutiya.html", "text": "На 11 май, събота, изтича срокът, в който хората с трайни увреждания, които не им позволяват да гласуват в избирателна секция, могат да подадат заявление за гласуване с подвижна избирателна кутия. Това каза говорителят на ЦИК Александър Андреев на брифинг на Централна избирателна комисия, предаде репортер на  Агенция „Фокус“ . Той обясни, че заявленията трябва да се подават в общината по местоживеене. „То трябва да подписано лично от лицето, но може да бъде представено чрез упълномощено лице и да бъде изпратено по електронната поща или факс. Също така може да бъде попълнено като електронно заявление на страницата на съответната община, за да може лицето да бъде вписано в списъка за гласуване с подвижна избирателна кутия. Към заявлението следва да бъде приложен и документ от ТЕЛК или медицинска епикриза, която удостоверява, че лицето има такова трайно увреждане, което не му позволява по никакъв начин да се придвижи до секцията, където следва да подаде гласа си“, допълни той.  \r\n„На същата дата изтича и срокът, в който може да бъде подадено заявление за гласуване по настоящ адрес. Също така на 11 май изтича срокът, в който може да бъде поискано удостоверение за гласуване на друго място от страна на членовете на ЦИК, членовете на РИК, кандидатите и наблюдателите“, каза още Андреев.  \r\n„На 13 май ще се назначат членовете на избирателните комисии извън страната“, каза още Андреев. \r\nТеодора ПАТРОНОВА", "date": "2019.05.09", "title": "Европейски избори 2019: Александър Андреев, ЦИК: На 11 май изтича срокът, в който хората с трайни увреждания могат да подадат заявление за гласуване с подвижна избирателна кутия"}
{"url": "http://www.focus-news.net/news/2019/05/09/2655891/kanal-5-makedoniya-sreshtata-v-tirana-se-provede-bez-uchastieto-na-makedonski-predstavitel.html", "text": "Срещата в Тирана се проведе без участието на македонски представител, пише македонският телевизионен  “Канал 5“ .  \r\nПрезидентът Георги Иванов, който трябваше да присъства на срещата на върха, заяви, че няма да присъства на тази среща, която се провежда тази година в Тирана и на която присъстват държавни глави от всички страни от Западните Балкани, включително ръководителят на европейската дипломация Могерини. \r\n\"Поради изключително краткия период преди края на президентския ми мандат и встъпването в длъжност на новия президент на Република Македония, за съжаление не мога да участвам в това много важно събитие\", пише в писмото на Иванов пред лидерите на процеса Бърдо-Бриони. \r\nОстава неясно дали Македония може и не е изпратила представител от по-ниско ниво в Тирана, където присъстваха хърватският президент Колинда Грабар-Китарович, словенският президент Борут Пахор, президентът на Сърбия Александър Вучич, президентът на Черна гора Мило Джуканович, президентът на Косово Хашим Тачи, албанския премиер Еди Рама и президентът на Албания Илир Мета ... Освен ангажимента за бърза интеграция в ЕС, срещата беше засенчена от напрегнатите отношения между Белград и Прищина, доказано с хладното ръкостискане между Вучич и Тачи, след като атмосферата предварително беше подгрята с  информацията, че косовският президент и албанският премиер Рама са говорили албанско пространство без граници и за присъединяване на долината на Прешево към Косово. \r\n„Когато дадете на една нация, втората по големина на Балканите след Сърбия, да говори за обединение, не отваряте кутията на Пандора, а нещо по-опасно“, каза Александър Вучич, президент на Сърбия. \r\nПаралелно с Бърдо-Бриони, днес следобед се провежда срещата на върха на ЕС, където Могерини предаде посланието на страните от Западните Балкани. \r\n\"Искрено вярвам, че през следващите години лидерите ще вземат предвид бъдещето на Балканите в ЕС като основен приоритет за нашия просперитет и сигурността на региона,\" каза Федерика Могерини, ръководител на европейската дипломация. \r\nПроцесът Бърдо Бриони се провежда от 2010 г., по инициатива на Хърватия и Словения, с цел европейска интеграция в Западните Балкани.  Юлиян Марков", "date": "2019.05.09", "title": "„Канал 5“ (Македония): Срещата в Тирана се проведе без участието на македонски представител"}
{"url": "http://www.focus-news.net/news/2019/05/09/2655895/pernik-kmetat-vyara-tserovska-pozdravi-zrelostnitsite-ot-ezikova-gimnaziya-simeon-radev.html", "text": "За 12-та поредна година на специална церемония 26 зрелостници от Езикова гимназия „Симеон Радев“ получиха своите немски езикови дипломи. Абитуриентите бяха поздравени от кмета на Община Перник Вяра Церовска. Това съобщиха от пресцентъра на  Община Перник . \r\n„Скъпи ученици, с изключително удоволствие се обръщам към вас в един от най-вълнуващите мигове в живота на всеки млад човек. Следвайте мечтите си, бъдете здрави, постигайте това, което желаете. Бъдете добри хора и никога не забравяйте нашия общ дом - Европа. Той има нужда от вашата смелост, креативност и оптимизъм. Желая ви успех и съм сигурна, че ще запазите традициите и гордостта, че сте перничани. Бъдете винаги духовно млади, усмихнати, позитивни, изпълнени с мечти и сила да ги постигнете. На добър час и успехи в живота“, пожела кметът на зрелостниците. На празника присъства и зам.-кметът Севделина Ковачева.  \r\nНа изисканата церемония, на която по традиция звучат и изпълнения на Камерен оркестър „Орфей“, зрелостниците получиха своите немски езикови дипломи. \r\nОт 12 години в Езикова гимназия „Симеон Радев“ има ДСД-паралелки, в които езикът на Гьоте и Шилер се преподава от немски педагози. Сертификатът удостоверява най-високото ниво на владеене на немски език. Това припомни директорът на учебното заведение Теменужка Аначкова.", "date": "2019.05.09", "title": "Перник: Кметът Вяра Церовска поздрави зрелостниците от Езикова гимназия „Симеон Радев“"}
{"url": "http://www.focus-news.net/news/2019/05/09/2655896/gabrovo-29-godishen-mazh-ot-oblastniya-grad-e-postradal-po-vreme-na-semeen-skandal.html", "text": "29-годишен мъж от Габрово е пострадал по време на семеен скандал, съобщиха от  Областна дирекция на МВР – Габрово . Вчера, около 21.18 часа, в Районно управление на МВР – Габрово е получено съобщение от 21-годишна жена от град Габрово, че при възникнал семеен скандал между нейни близки е причинена телесна повреда на 29-годишен жител на същия град. Той е с разкъсно-контузна рана на главата.  Пострадалият е прегледан в МБАЛ „Д-Р Тота Венкова“ – Габрово и е освободен по негово желание. На местопроизшествието е извършен оглед. Образувано е досъдебно производство.", "date": "2019.05.09", "title": "Габрово: 29-годишен мъж от областния град е пострадал по време на семеен скандал"}
{"url": "http://www.focus-news.net/news/2019/05/09/2655897/haskovo-desetki-detsa-risuvaha-po-povod-denya-na-evropa.html", "text": "Десетки деца рисуваха Европа в Хасково по повод деня на Европа - 9 май. Това съобщиха от пресцентъра на  Община Хасково . Емблематични сгради, знамена на държавите и картини символизиращи дружбата между страните бяха тема на рисунките. \r\nИнициативата „Аз рисувам Европа“ е на Община Хасково и се реализира от областен информационен център. Художниците са ученици от ОУ „Св.Климент Охридски“, голяма част от тях са от школата „Рисувай с мен“ с ръководител Цветомира Генева. \r\nМалките творци  бяха поздравени от Йоанна Кокотанекова от ОИЦ Хасково и секретаря на община  Хасково Яница Динкова. Всички получиха подаръци осигурени от ОИЦ Хасково.", "date": "2019.05.09", "title": "Хасково: Десетки деца рисуваха по повод деня на Европа"}
{"url": "http://www.focus-news.net/news/2019/05/09/2655898/dobrich-okrazhniyat-sad-postanovi-uslovno-nakazanie-za-mazh-poluchil-nepravomerno-sredstva-ot-proekt-za-mladezhka-zaetost.html", "text": "Условно наказание от 1 година „лишаване от свобода“ с 3-годишен изпитателен срок получи управител на фирма, след като Окръжният съд в Добрич одобри постигнатото между подсъдимия и прокуратурата споразумение. Това съобщиха от пресцентъра на  съда . 37-годишният мъж се признава за виновен в това, че през периода април - юли 2016 г. е представил неверни сведения пред дирекция „Бюро по труда“ в Каварна, в резултат на което е получил неправомерно 2418.72 лева по проект, финансиран от оперативна програма „Развитие на човешките ресурси“ и съфинансиран от Европейския съюз. Подсъдимият имал фирма с основна икономическа дейност „ресторанти и заведения за бързо обслужване“ и в качеството си на работодател през март 2016 г. подписал договор за участие в проекта „Нова възможност за младежка заетост“, насочен към безработни младежи до 29-годишна възраст. След това наел на работа като сервитьорка млада жена, с която бил сключен трудов договор за 8-часов работен ден с трудово възнаграждение от 450 лева. Определена била и служителка на фирмата, която следвало да изпълнява задълженията на наставник, като обучава новоназначената и получава за това допълнително възнаграждение в \r\nразмер на половин минимална работна заплата. Средствата за възнаграждения и осигуровки на двете жени се предоставяли от бюджета на проекта. Няколко дни, след като била наета безработната обаче преценила, че професията на сервитьор не ѝ допада. Опитала да работи като барман в същото заведение, но и тази работа не я удовлетворила и поискала да напусне. Тогава подсъдимият ѝ предложил да я осигурява, без да е необходимо да ходи на работа и жената приела. Впоследствие пред бюрото по труда били подадени 4 искания за плащане по проекта, с приложени към тях отчетни документи, в които се посочвали неверните сведения, че наетата сервитьорка е ходила на работа през месеците от март до юни и че в този период е била обучавана от наставник. Подсъдимият е извършил деянието в условията на продължавано престъпление чрез посредственото извършителство на своята майка, която като счетоводител на фирмата била упълномощена да подписва и получава всички документи, свързани с дейността на дружеството. Причинените от действията на подсъдимия имуществени щети вече са възстановени. Той е превел сумата от 2418.72 лв. по сметка на „Агенция по заетостта” - София. Мъжът ще трябва да плати и направените по делото разноски в размер на 413.22 лева. Одобреното от Окръжния съд споразумение е окончателно и има последиците на влязла в сила присъда.", "date": "2019.05.09", "title": "Добрич: Окръжният съд постанови условно наказание за мъж, получил неправомерно средства от проект за младежка заетост"}
{"url": "http://www.focus-news.net/news/2019/05/09/2655894/burgas-kmetat-dimitar-nikolov-nagradi-uchastnitsite-v-plener-posveten-na-denya-na-evropa.html", "text": "В Галерия-музей „Георги Баев“ в Бургас се проведе пленер по изобразително изкуство „Европа на белия лист“, посветен на Деня на Европа. Това съобщиха от пресцентъра на  Община Бургас . Той се организира от Общината, Центъра за подкрепа на личностното развитие и Областния информационен център. В пленера взеха участие 33-ма ученика от ПГСАГ „Кольо Фичето“, ОУ „Елин Пелин“, НЕГ „Гьоте“, ОУ „Пейо К. Яворов“, СУ „Йордан Йовков“, СУ „Епископ Константин Преславски“, ОУ „Свети княз Борис I“, СУ „Добри Чинтулов“, Професионална гимназия по механоелектротехника и електроника (ПГМЕЕ) – Бургас и ученици от Центъра за подкрепа на личностното развитие. В продължение на няколко часа, майсторите на четката представиха своята визия за Европа. Кметът на Бургас Димитър Николов лично награди младите творци и техните ръководители.", "date": "2019.05.09", "title": "Бургас: Кметът Димитър Николов награди участниците в пленер, посветен на Деня на Европа"}
{"url": "http://www.focus-news.net/news/2019/05/09/2655877/evropeyski-izbori-2019-vredata-ot-sanktsiite-sreshtu-rusiya-be-vodeshta-tema-na-sreshtata-mezhdu-rakovodstvata-na-koalitsiya-za-balgariya-i-partiya-edinna-rusiya-obzor.html", "text": "Вредата от санкциите срещу Русия бе водеща тема на срещата между ръководствата на \"Коалиция за България\" и партия \"Единна Русия\". Председателят на \"Коалиция за България\" и лидер на АБВ Румен Петков подчерта, че позицията на АБВ е, че санкциите срещу Русия са дълбоко вредни за Европа и за бъдещето на взаимоотношенията й с България. Той предостави документите, които са подписани с партия „Единна Русия“, както и младежките организации, за ясен ангажимент за реализация на нова динамика в икономическите и културно-историческите взаимоотношения. Петков посочи, че за „Коалиция за България“ бъдещето на икономическите и културни отношения между България и Русия е неразривно свързано с реализацията на големите енергийни проекти, като централата в Белене. Той изтъкна, че коалиционното партньорство продължава да счита, че България е точката на пряка доставка на руска газ за Европа.  \r\nПрезидентът на България в периода 2002 – 2012г. и основател на ПП АБВ Георги Първанов посочи, че трайната модерна архитектура на европейската сигурност е невъзможна против или без Русия. Той посочи, че „Коалиция за България“ с тревога наблюдава новите предизвикателства пред Европа и пред човечеството. По думите му едно от тези предизвикателства е жестоката надпревара във въоръжаването. Той отбеляза, че и АБВ, и „Коалиция за България“ са антивоенната сила на България, защото са категорично против разполагането на нови въоръжения на територията на страната. Първанов изрази и надеждата си след европейските избори да се организира референдум, в който българският народ да се произнесе категорично против тези нови въоръжения на българската територия и против въвличането на България в действия срещу Русия.  \r\nВодачът на листата на \"Коалиция за България\" проф. Боян Дуранкев посочи, че е от голяма важност и възпитанието, което даваме на нашите деца и внуци, защото според него те трябва да проумеят, че европейската култура, развитието и бъдещето на Европа без Русия е невъзможно. Той призова зам.-секретарят на Генералния съвет и ръководител на Международния отдел на партия „Единна Русия“ да предаде същата любов към България и на неговите внуци и деца.  \r\nАндрей Климов отбеляза, че от така наречените „санкции“ срещу Русия страдат първо хората, които са ги въвели. Той даде пример с това, че Русия има търговски взаимоотношения със САЩ и с България, но след въвеждането на така наречените санкции, оборотът на стоките между Русия и България е намалял, а със САЩ е 5 пъти по-голям, от колкото с България. В края на срещата той подари на ръководството на „Коалиция за България“ амулет срещу злите сили и негова книгата за Русия в съвременния свят. \r\nИрина ИВАНОВА", "date": "2019.05.09", "title": "Европейски избори 2019: Вредата от санкциите срещу Русия бе водеща тема на срещата между ръководствата на \"Коалиция за България\" и партия \"Единна Русия\" (ОБЗОР)"}
{"url": "http://www.focus-news.net/news/2019/05/09/2655875/ministar-rosen-zhelyazkov-kontsesionnite-predlozheniya-pokazvat-seriozen-angazhiment-za-prevrashtane-na-letishte-sofiya-v-aviatsionen-hab.html", "text": "„Предложенията на участниците в процедурата по концесиониране на летище София показват много сериозно отношение за развитието на летището и превръщането му в достоен авиационен хъб в Европа и извън Европа. Това заяви министърът на транспорта, информационните технологии и съобщенията Росен Желязков по време на днешното отваряне на офертите на участниците в откритата процедура за концесиониране на летище София, съобщиха от пресцентъра на  МТИТС .  \r\nРосен Желязков подчерта, че няма отстранени кандидати и направените от петте участника предложения ще бъдат сериозно и обстойно разгледани.  \r\nОтносно срока за приключване на работата на комисията министърът заяви, че това е дълъг и сложен процес. „След като се види целия обем на документацията, както и детайлите по бизнес модела, техническите и икономическите предложения ще има по-голяма яснота, но трябва да се има предвид, че това не е процедура по Закона за обществените поръчки, а е процес, в който се изследват много елементи от предложенията за дългогодишно публично-частно партньорство, какъвто е Законът за концесиите“, допълни още той.  \r\nМинистърът призова да не се правят спекулации и прибързани заключения, кой ще бъде избраният концесионер. „Предстои не лек и много отговорен процес, при който ще бъдат оценявани финансовите предложения, с относителна тежест от 55% и техническите предложения, с относителна тежест от 45%, като крайната оценка ще бъде комплексна“, уточни Росен Желязков. Той подчерта, че както до сега ще се разчита и на експертната оценка на международните консултанти по процедурата от Международната финансова корпорация (МФК), част от групата на Световната банка, в партньорство с Европейската банка за възстановяване и развитие (ЕБВР). „За нас е важно оценяването на офертите да е професионално и направено по всички международни стандарти за оценяване на подобен тип оферти, защото предложенията са комплексни и се разглежда бизнес модел за изключително дълъг период от време. Вярвам че процедурата ще оправдае очакванията, които обществото има към законосъобразното, целесъобразното и прозрачното ѝ провеждане“, каза министър Желязков.  \r\nМинистърът изтъкна, че това е първата процедура, която е изцяло електронна като поясни, че заявленията и офертите са на електронни носители, а единствено на хартия са обвързващите предложения, които бяха отворени и прочетени публично.  \r\nРосен Желязков поясни, че е направено максималното, за да се гарантира сигурността и прозрачността на процедурата. По думите му всички документи се съхраняват в защитени сейфове, които са под 24-часово видеонаблюдение като е осигурено и 24-часово видеонаблюдение на сървърите, в които се съхраняват записите от видеонаблюдението.  \r\nЦялото заседание на комисията за провеждане на процедурата за концесия на летище София можете да се види тук:  .  \r\nОфертите на участниците в процедурата за концесия на летище София по реда на тяхното отваряне са:  \r\n1.  Консорциум „Витоша“  с водещ член Манчестър Еърпорт Груп Оувърсийз Инвестмънтс Лимитид. Участник в консорциума е и BCEGI Кънстракшън (Великобритания) Лтд, с едноличен собственик Бейджин Кънстракшън Ейнджиниринг Груп:  \r\n• Годишно концесионно възнаграждение: 19 948 052,75 евро или 26,01 %.  \r\n• Размер на планираните инвестиции: 1 002 927 412 евро.  \r\n2.  Консорциум „Соф Кънект“  с водещ член Меридиам Ийстърн Юръп Инвестмънтс САС. За изпълнение на изискването за летищен оператор е посочено Флугхафен Мюнхен:  \r\n• Годишно концесионно възнаграждение: 24 542 010,30 евро или 32 %.  \r\n• Размер на планираните инвестиции: 608 000 000 евро.  \r\n3.  Консорциум ССБ София Еърпорт ДжейВи  с водещ член ССБ Зауервайн & Шефер Бау АГ. За изпълнение на изискването за летищен оператор е посочено Копенхаген Еърпортс А/С:  \r\n• Годишно концесионно възнаграждение: 26 050 000 евро или 30,97 %.  \r\n• Размер на планираните инвестиции: в обвързващото предложение няма посочен конкретен размер.  \r\n4.  „Фрапорт България“ ЕАД . За изпълнението на изискването за технически способности и финансови възможности е посочено Фрапорт АГ Франкфурт Еърпорт Сървисис Уърлдуайд:  \r\n• Годишно концесионно възнаграждение: 21 000 000 евро или 27,39 %.  \r\n• Размер на планираните инвестиции: около 615 000 000 евро.  \r\n5.  Консорциум „Еърпортс Де Пари“ ЕС. ЕЙ и „ТАВ Хавалиманларъ Холдинг“ А. Ш.  с водещ член „Еърпортс Де Пари“ ЕС. ЕЙ.  За изпълнение на изискването за летищен оператор е посочено „Еърпортс Де Пари“ ЕС. ЕЙ:  \r\n• Годишно концесионно възнаграждение: 32 824 938,77 евро или 42,80 %.  \r\n• Размер на планираните инвестиции: 903 000 000 евро.", "date": "2019.05.09", "title": "Министър Росен Желязков: Концесионните предложения показват сериозен ангажимент за превръщане на летище София в авиационен хъб"}
{"url": "http://www.focus-news.net/news/2019/05/09/2655902/veliko-tarnovo-staroplaninski-sabor-balkan-folk-balgarski-natsionalen-shampionat-po-folklor-i-svetovna-kupa-po-folklor-shte-se-provedat-v-grada.html", "text": "XXIII Старопланински събор „Балкан фолк“, Български национален шампионат по фолклор „Евро фолк“ и IV Световна купа по фолклор ще се проведат във Велико Търново. Това съобщи пред журналисти Калоян Николов, президент на Европейска асоциация на фолклорните фестивали (ЕАФФ), предаде репортер на  Радио „Фокус“ – Велико Търново .  Официалното откриване на трите форума ще е на 10 май, от 19.00 часа, в МДТ „Константин Кисимов“. Очаква се на сцената на се изявят общо 3500 участници от около 200 групи, танцови състави, фолклорни ансамбли и народни оркестри, класически хорове, индивидуални изпълнители от всички етнографски области на България и чужбина. За световната купа ще се надпреварват около 30 групи, а в Националния шампионат са записани за участие повече от 50 групи. \r\nНа 11 май около 300 от тях ще дефилират по ул. „Васил Левски“. Тази година шествието на участниците се посвещава на Деня на Светите равноапостоли и славянобългарски просветители Кирил и Методий. На 12 май в събота ще бъдат поднесени цветя на паметника на създателя на „Балкан фолк“ Илиян Николов, намиращ се в парк „Боруна“.  \r\nНаграждаването и официалното закриване е на 18 май, от 20.00 часа. Участниците в конкурсните програми на Националния шампионат и Световната купа по фолклор ще бъдат наградени със златни, сребърни и бронзови медали в 9 категории и две възрастови групи, диплом и номинации за Гран При. Носителят на Голямата награда Златен „Орфей“ и титлата Абсолютен национален шампион по фолклор за 2019 година ще получи и парична награда в размер на 1000 лв. На крайните победители, класирани на I, II I III-то място в Световната купа по фолклор „Велико Търново“ 2019, ще бъдат връчени купи, дипломи и ваучери за участие в Световния шампионат по фолклор “Word folk” на стойност 2000 лева. Журиращата комисия е в състав маестро Георги Янков – музикален специалист, маестро академик Михаил Дюлгеров – диригент, основател на ДЮФА „Българче“ и почетен гражданин на Община Велико Търново, маестро академик Иван Данчев – диригент и композитор и Валентин Халваджиев – хореограф. \r\nКалоян Николов съобщи, че по време на фестивалните дни във фоайето на МДТ „Константин Кисимов“ участниците и гостите на фестивала ще имат  възможност да разгледат  фотоизложбата „Фолклорът – споделено познание. Минало, настояще и бъдеще“. Проектът включва над 50 фотографии, които отразяват моменти от фолклорните фестивали и шампионати, провеждани в България под егидата ЕАФФ, официален партньор на ЮНЕСКО. \r\nНадежда КРЪСТЕВА", "date": "2019.05.09", "title": "Велико Търново: Старопланински събор „Балкан фолк“, Български национален шампионат по фолклор и Световна купа по фолклор ще се проведат в града"}
{"url": "http://www.focus-news.net/news/2019/05/09/2655903/evropeyski-izbori-2019-kandidatat-za-evrodeputat-ot-gerb-nikolay-dikov-evropa-investira-v-kulturniya-zhivot-na-stara-zagora.html", "text": "Европа е в Стара Загора с редица проекти, които осигуряват финансиране за належащи въпроси, стоящи пред местната власт. Благодарение на солидарността на ЕС, общината подпомага всички културни институции, за да е Стара Загора жив културен център. Това каза днес кандидатът за евродепутат от листата на ГЕРБ Николай Диков, съобщиха от пресцентъра на  ПП ГЕРБ . Той се срещна с работещите в Кукления театър, като бе придружаван от общински съветници. „Не е случайно, че в нашия град имаме Куклен театър на световно ниво. Това е доказано във времето с редица заслужени ИКАР-и и международни награди. Старозагорци се гордеем с него“, подчерта Диков. „Чрез проектите, които реализират кметът на града Живко Тодоров и екипът му през последните осем години, е видимо, че нашият град се променя, обновява. Културните ни средища имат подкрепа, когато се нуждаят. Пример мога да дам с Кукления театър, въпреки че е държавна собственост, но никой не се замисли и веднага бяха осигурени общински средства за спешния ремонт на покрива му преди няколко години“, припомни Николай Диков. Той спомена още, че тази година в своя нов дом ще се настани и Музей „Литературна Стара Загора“, който до преди обособяване на ново помещение се намираше в неугледен апартамент. \r\n„Роден съм и съм живял в миналото време. В онези времена, за които никой  не иска да си спомня. Днес по-младите не осъзнават, че само с една лична карта и една банкова могат да обикалят света“, каза Дарин Петков, директор на Държавен куклен театър. „Отварянето на Европа, общуването, което имаме, тези обмяна на опит и идеи – те са ценност, която трябва да пазим. Преди 10 години никой от нас, артистите, не можеше да си помисли да има представление тук и да отиде след 3 часа на друг спектакъл в София. Днес тази възможност е факт, защото имаме подходяща инфраструктура“, допълни директорът на театъра. \r\nПо време на срещата Диков припомни, че още две от любимите места за старозагорци – Летният театър и Зоопаркът, предстои да бъдат обновени. „През есента очакваме да отвори врати и Центърът за даровити деца, в дарената от Мария Жекова сграда в центъра на града ни. Без европейска помощ, от общинския бюджет само – всички тези подобрения са немислими“, допълни той. \r\nНиколай Диков бе категоричен, че важните теми за региона трябва да имат своя европейски глас, за да има полза за всички ни. Той подчерта важността от стабилност на енергийния комплекс „Марица изток“, както и в продължаване на инвестирането на свежи европейски пари в региона.", "date": "2019.05.09", "title": "Европейски избори 2019: Кандидатът за евродепутат от ГЕРБ Николай Диков: Европа инвестира в културния живот на Стара Загора"}
{"url": "http://www.focus-news.net/news/2019/05/09/2655882/evropeyski-izbori-2019-valeri-zhablyanov-bsp-i-dnes-rusiya-e-simvol-na-vazmozhnostta-svetat-da-zhivee-svobodno.html", "text": "9-и май е символ на свободата на Европа и символ на Съветския съюз, който успя с цената на огромни военни, икономически, политически жертви да победи хитлерофашистка Германия. Това каза в Пловдив Валери Жаблянов – народен представител и кандидат за депутат в ЕП, на честванията по повод 74 години от победата над хитлерофашизма, съобщиха от пресцентъра на  БСП . Той бе категоричен, че днес Русия отново е символ на възможността светът да живее свободно, да диша свободно и да се надява на мирно и свободно бъдеще. „Гръбнакът на тази свобода, както и преди 74 години, е руската армия, руската воля, руският народ и неговото чувство за справедливост“, каза Валери Жаблянов. В заключение той благодари на руския посланик Н. Пр. Анатоли Макаров и чрез него на руските хора за подвига и за делото, което ще остане вечно.  \r\n„Днес празнуваме победата и изразяваме благодарност към братския руски народ, който всички знаем, какво е направил за нас, българите“, каза в отговор на журналистически въпрос и почетният консул на Русия у нас Георги Гергов. По думите му без 9 май 1945 година, нямаше да има 9 май 1949 година.  \r\n„Днес нямаше да водим дебат за ЕС, какъв курс да поеме или кое политическо семейство да управлява, ако руският народ не беше победил чумата на XX век. Честит празник!“, каза и кандидатът за евродепутат Тодор Стоилов. \r\nСтотици пловдивчани в работния ден успяха да се включат в деветомайските тържествата, организирани от БСП в Пловдив и областта, Български антифашистки съюз и Дружество „Русофили“. Над 150 наследници на фронтоваци от Пловдив участваха в „Безсмъртния полк“ и изкачиха Бунарджика със снимките на своите предци. Дипломати, посланици и военни аташета  от Армения, Беларус, Казахстан положиха венци на паметника „Альоша“. Цветя в знак на признателност поставиха и народните представители от „БСП за България“ в Пловдив и областта – Теодора Халачева, проф. Иво Христов, доц. Георги Йорданов, Манол Генов, кметовете на Асеновград и Садово – д-р Емил Караиванов и Димитър Здравков.", "date": "2019.05.09", "title": "Европейски избори 2019: Валери Жаблянов, БСП: И днес Русия е символ на възможността светът да живее свободно"}
{"url": "http://www.focus-news.net/news/2019/05/09/2655904/veliko-tarnovo-1200-tsvetya-i-13-dravcheta-poluchiha-velikotarnovtsi-po-proekta-moyata-gradinka.html", "text": "1200 цветя и 13 дръвчета красят междублоковите пространства край жилищни сгради във Велико Търново. това съобщиха от пресцентъра на  Община Велико Търново . Засаждането им е част от проекта „Моята градинка“, който Общината реализира за седма поредна година. Жителите на старопрестолния град получават безвъзмездно избраните от тях видове. \r\nДръвчетата са липа, бреза, платан и др., а цветята и храстите – хибискус, роза, лавандула, армерия, керия, форзиция, хемерокалис, лигиструм, цидония, люляк, дойция, сантолина и др. 90% от тях вече са засадени в посочените от великотърновци места. 40 са одобрените молби в настоящето издание на кампанията.  \r\nПроектът за създаването на малки цветни и зелени площи „Моята градинка” стартира през 2013 г. Община Велико Търново благодари на всички за проявената активност и апелира за опазване на облагородените терени и красивите кътове със зеленина и цветя.", "date": "2019.05.09", "title": "Велико Търново: 1200 цветя и 13 дръвчета получиха великотърновци по проекта „Моята градинка“"}
{"url": "http://www.focus-news.net/news/2019/05/09/2655900/pazardzhik-prokuraturata-poiska-5-godishna-prisada-za-kmeta-na-obshtina-septemvri-marin-rachev-po-deloto-za-ukrivane-na-danatsi.html", "text": "Продължава заседанието на Окръжния съд в Пазарджик по делото срещу кмета на Община Септември Марин Рачев за укриване на данъци, предаде репортер на  Радио „Фокус“ - Пазарджик . В края на изложението си по делото прокурорът Паун Савов поиска налагането на наказание от 5 години лишаване от свобода и конфискация на имущество на подсъдимия. Един от адвокатите на Марин Рачев - Васил Василев, пледира за невиновност на обвиняемия. Като доказателство на тезата си той посочи, че според показанията на някои от свидетелите е имало цистерни, в които е съхраняван остатъкът от горивото, което не е било продадено. Адвокат Василев цитира отделни моменти от показанията на свидетели, според които Рачев е разполагал с необходимите цистерни за съхранение на остатъка от гориво, установен за инкриминирания период, и това гориво е било там, а не е било продадено без необходимото осчетоводяване и отчитане като приход. Според защитника показанията им са достоверни и няма данни по делото, които да подлагат на съмнение твърденията на свидетелите. Пледоариите по делото продължават повече от 6 часа. \r\nВаня НИКОЛОВА", "date": "2019.05.09", "title": "Пазарджик: Прокуратурата поиска 5-годишна присъда за кмета на Община Септември Марин Рачев по делото за укриване на данъци"}
{"url": "http://www.focus-news.net/news/2019/05/09/2655901/vidin-shestvie-parad-na-bezsmartniya-polk-premina-prez-tsentara-na-grada.html", "text": "Шествие-парад на „Безсмъртния полк“ премина през центъра на Видин, предаде репортер на  Радио „Фокус“ – Видин . Взеха участие жители на Видин, чиито близки са участвали в антифашисткото движение, и много руски граждани, наследници на воини от части на бившата Съветска армия, участвали във Втората световна война. Всички те носеха снимки на своите близки. Шествието се организира за трета поредна година във Видин и става все по многобройно. За участниците в този парад това е памет, която те искат да предадат на поколенията и почит пред подвига, на своите предци. \r\nУчастниците в шествието на „Безсмъртния полк“ се включиха и в поклонението, което бе организирано на Руското военно гробище. \r\nАнна ЛОЗАНОВА", "date": "2019.05.09", "title": "Видин: Шествие-парад на „Безсмъртния полк“  премина през центъра на града"}
{"url": "http://www.focus-news.net/news/2019/05/09/2655899/kyustendil-vazpitanitsi-na-srednite-uchilishta-v-dupnitsa-otbelyazaha-denya-na-evropa-na-ploshtad-svoboda.html", "text": "Възпитаници на средните училища в Дупница отбелязаха Деня на Европа на площад „Свобода”. Това съобщиха за  Радио „Фокус” – Кюстендил  от отдел „Култура” към Община Дупница. За празника на европейската общност, на единството и мира на стария континент говориха младежите пред съучениците си и разгърнаха българския трибагреник и знамето на Европа. От община Дупница им бяха раздадени информационни брошури за функциите и дейността на европейските институции. В небето бяха пуснати сини и жълти балони, като символ на обединените в Европейския съюз държави. За празничното настроение допринесоха изпълненията на талантливите млади танцьори от „Денс машийн“. \r\nВенцеслав ИЛЧЕВ", "date": "2019.05.09", "title": "Кюстендил: Възпитаници на средните училища в Дупница отбелязаха Деня на Европа на площад „Свобода”"}
{"url": "http://www.focus-news.net/news/2019/05/09/2655905/shumen-dve-prostrelyani-divi-praseta-sa-otkriti-v-zemlishteto-na-selo-bortsi.html", "text": "Малко преди 19.00 часа вчера бил приет сигнал за простреляни диви прасета в землището на село Борци. Това съобщиха от  ОДМВР-Шумен . На място бил пратен полицейски екип. Извършен бил оглед и било установено, че неизвестен убил без надлежно разрешително две женски диви прасета. Образувано е досъдебно производство.", "date": "2019.05.09", "title": "Шумен: Две простреляни диви прасета са открити в землището на село Борци"}
{"url": "http://www.focus-news.net/news/2019/05/09/2655906/evropeyski-izbori-2019-kandidatat-za-evrodeputat-ot-gerb-emil-radev-prisastva-na-ofitsialniya-start-na-infrastrukturen-evroproekt-v-dolni-chiflik.html", "text": "Евродепутатът и кандидат за член на Европейския парламент от листата на ГЕРБ Емил Радев присъства на официалния старт на проект за реконструкция и рехабилитация на улична мрежа в град Долни чифлик и село Старо Оряхово. Това съобщиха от пресцентъра на  ПП ГЕРБ . Кметът на общината Красимира Анастасова обяви началото на символичната първа копка, като обясни, че проектът по Програмата за развитие на селските райони 2014-2020 г. е на обща стойност над 1,6 млн. лв. без ДДС. „Какъв по-добър знак за нашата община да дадем навръх 9 май – Деня на Европа, началото на европроект, който се осъществява в резултат от европейската солидарност. Дейностите по проекта включват цялостно преасфалтиране и подмяна на тротоари по ул. „Кирил и Методий” в с. Старо Оряхово и по улиците „Демокрация”, „Армейска”, „Иван Сокачев” и „Трети март” в гр. Долни чифлик”, обясни Анастасова. „Нека проектът се реализира качествено и в срок”, обърна се тя към изпълнителите на проекта, като уточни, че продължителността на строително-ремонтните работи е 180 календарни дни. \r\n„През следващия програмен период България очаква повече евросредства. Ние сме една от малкото държави, чиито бюджет за следващия програмен период ще бъде увеличен. Това е резултат от съвместните усилия на българските представители в ЕП и на правителството на премиера Бойко Борисов. Очакваме с 4 млрд. лв. повече евросредства, а това означава повече пари за пътища, за пречиствателни станции, за обучение на младите хора, за по-конкурентоспособен бизнес, за социални програми”, коментира Емил Радев.  \r\nКметът на Варна Иван Портних, който също присъства на церемонията, заяви, че разчитаме на европейското финансово рамо, но резултатите са факт и с активната работа на българските държавни и местни власти. „Дейни кметове като Красимира Анастасова успяват да привличат и пълноценно да използват европейските средства, за да реализират качествени и полезни за хората проекти”, изтъкна Портних и поздрави Анастасова за усилията да използва всички възможности за обновяване на инфраструктурата в Долни чифлик.  \r\nСред официалните лица на събитието бяха още председателят на Общинския съвет в Долни чифлик Жеко Жеков и общински съветници, представители на ДФ „Земеделие”, кметове и кметски наместници, общинският ръководител на ГЕРБ Николай Николов,  много граждани.", "date": "2019.05.09", "title": "Европейски избори 2019: Кандидатът за евродепутат от ГЕРБ Емил Радев присъства на официалния старт на инфраструктурен европроект в Долни чифлик"}
{"url": "http://www.focus-news.net/news/2019/05/09/2655909/pernik-mazh-poluchi-prisada-ot-sedem-godini-zatvor-za-prichinyavane-na-smartta-na-vazrasten-peshehodets.html", "text": "По обвинителен акт на Окръжна прокуратура – Перник съдът е постановил осъдителна присъда и е наложил наказание от седем години „лишаване от свобода“ на К.В. за причиняване на смъртта на възрастен пешеходец. Това съобщиха от Апелативна прокуратура София.       Подсъдимият е правоспособен водач и като такъв многократно е наказван по административен ред за нарушение на правилата за движение. Бил е осъждан за извършено престъпление по транспорта през 2012 г. На 28 юни 2018 г., около 11 ч., К.В. управлявал лек автомобил „Фолксваген“ по ул. „Младен Стоянов“ в гр. Перник. Било облачно, валял дъжд, поради което асфалтовата пътна настилка била мокра. Стигайки в близост до кафене „Оазис“, мъжът управлявал колата със скорост около 50 км/ч., която била пределно допустимата в този участък от пътя. Непосредствено пред заведението имало обозначена пешеходна пътека. В момента, когато управляваният от В. автомобил наближил „зебрата“, от лявата му страна предприел пресичане осемдесет и две годишният С.П. Макар подсъдимият да имал видимост на около 150 м. пред себе си и възможност да спре преди пешеходната пътека, за да пропусне пешеходеца, той не сторил това.  \r\nПоследвал удар, вследствие на който тялото на възрастния мъж се качило на капака на колата, като главата му се ударила в предното панорамно стъкло, което се счупило. След това пострадалият бил отхвърлен на няколко метра и паднал върху пътното платно.  \r\nВодачът на л.а. „Фолксваген“ спрял, проверил състоянието на пешеходеца и подал сигнал на Национална система 112 за случилото се. Пострадалият бил транспортиран до болнично заведение, където въпреки проведеното оперативно лечение починал.  \r\nВидно от заключението на извършената съдебномедицинска експертиза причината за фаталния край на живота на С.П. е тежка съчетана травма – открита черепно-мозъчна, лицева, шийна, гръдна и на двата горни крайника.  \r\nОсвен наложеното наказание „лишаване от свобода“, подсъдимият К.В. е лишен от право да управлява МПС за срок от осем години. Присъдата не е окончателна и подлежи на обжалване пред Софийския апелативен съд.", "date": "2019.05.09", "title": "Перник: Мъж получи присъда от седем години затвор за причиняване на смъртта на възрастен пешеходец"}
{"url": "http://www.focus-news.net/news/2019/05/09/2655910/targovishte-zadarzhan-e-40-godishen-mazh-ot-selo-strazha-udaril-s-butilka-v-glavata-64-godishen-zhitel-na-seloto.html", "text": "Вчера, около 21.10 часа, в центъра на село Стража, община Търговище, 40-годишен мъж от селото е извършил непристойни действия, грубо нарушаващи обществения ред и изразяващи се в явно неуважение към обществото, като нанесъл удар с бутилка в областта на главата на 64-годишен мъж от селото. Това съобщиха от  ОДМВР-Търговище . След извършен медицински преглед в МБАЛ-Търговище потърпевшият е освободен за домашно лечение. Извършителят на деянието е задържан за срок до 24 часа на основание чл. 72, ал. 1, т. 1 от Закона за МВР. По случая се извършва проверка по чл. 325 от Наказателния кодекс.", "date": "2019.05.09", "title": "Търговище: Задържан е 40-годишен мъж от село Стража, ударил с бутилка в главата 64-годишен жител на селото"}
{"url": "http://www.focus-news.net/news/2019/05/09/2655913/api-vazstanoveno-e-dvizhenieto-v-dvete-lenti-po-patya-kalotina-sofiya-v-uchastaka-ot-km-8-do-km-9.html", "text": "Възстановено е движението в двете ленти по път I-8 Калотина - София в участъка от км 8 до км 9. Това съобщиха от  Агенция „Пътна инфраструктура“ .", "date": "2019.05.09", "title": "АПИ: Възстановено е движението в двете ленти по пътя Калотина - София в участъка от км 8 до км 9"}
{"url": "http://www.focus-news.net/news/2019/05/09/2655908/makpres-makedoniyapreporakata-ot-sreshtata-v-tirana-evropa-da-ostavi-vratata-otvorena.html", "text": "Основната препоръка от срещата в Тирана в рамките на процеса „Бърдо-Брион“ е : Европа да остави вратата отворена, пише македонската агенция  “Макпрес“ \r\nАлбанският президент Илир Мета, който бе домакин на среща на лидерите на страните от Процеса „Бърдо-Бриони“ на съвместна пресконференция с неговите колеги от Хърватия, Словения и Полша, каза, че срещата е постигнала съгласие за по-тясно и взаимно сътрудничество ангажиране с цел запазване на мира и сигурността в региона. \r\n„Ние обещахме по-тясно сътрудничество. В Балканският регион има позитивно движение. Ясен е ангажиментът на всички за мира и сигурността в региона. Следващата среща на върха ще бъде в Словения и аз вярвам с присъствието на генералния секретар на ООН Антонио Гутериш, когото решихме да поканим. Бих искал да изразя удовлетворението си не само от участието и конструктивните послания, но и да изразя убеждението си, че присъствието на президента на Полша и на президентите на две страни-основателки е много важно, така че заключенията от тази среща на върха да бъдат чути още по-ясно в страните-членки на ЕС, каза Мета. \r\nТой добави,  че страните  в района призовават Косово и Сърбия да постигнат изпълнимо споразумение. \r\n„Всички бихме искали диалогът между Сърбия и Косово да е приключил вчера, а не днес или утре. Ние насърчихме и двете страни да се съсредоточат върху приложим и правно обвързващ договор възможно най-скоро чрез посредничеството на ЕК“, каза Мета. \r\nОтносно присъствието на председателя на председателството на Босна и Херцеговина Милорад Додик, Мета заяви, че е той е бил надлежно поканен и приветстван. \r\nРъководителят на полската държава Анджей Дуда, който присъства като специален гост, отбеляза, че \"ЕС трябва да остави вратата отворена за нови членове\". \r\nХърватският президент Колинда Грабар-Китарович благодари на Мета за добре организираната среща и гостоприемството, подчертавайки подкрепата й за Албания и Северна Македония за членство в ЕС. \r\n„Хърватия ще подкрепи започването на преговори със Северна Македония и Албания. Искаме либерализация на визовия режим за Косово. Подкрепяме процес, основан на заслуги, и всяка страна трябва да предприеме необходимите стъпки. Страхувам се от настоящата ситуация, защото създаваме вакуум за Балканите, който мисля, че трябва да бъде запълнен. Хърватия ще поеме председателството в средата на 2020 г. и по време на нашето председателство ще се опитаме да включим Югоизточна Европа в дневния ред. Тангото изисква двама. Ние ще ви подкрепим, но трябва да предприемете необходимите стъпки“, каза Китарович.  Юлиян Марков", "date": "2019.05.09", "title": "„Макпрес“ (Македония):Препоръката от срещата в Тирана: Европа да остави вратата отворена"}
{"url": "http://www.focus-news.net/news/2019/05/09/2655911/okrazhna-prokuratura-sofiya-vodi-protsedura-po-ekstraditsiya-osadena-v-ispaniya-za-krazhba-na-mobilen-telefon.html", "text": "Окръжна прокуратура – София води процедура по екстрадиция на И.Г. (на 30 години) от гр. Русе, осъдена в Испания за извършена от нея кражба. Това съобщиха от пресцентъра на  Апелативна прокуратура София .  \r\nЖената е била обявена за международно издирване и задържана на 21.04.2019 г. на ГКПП – Калотина, въз основа на Европейска заповед за арест, издадена от Наказателен съд на Барселона. С осъдителната присъда срещу нея, влязла в сила през 2016 г., тя е била призната за виновна за това, че на 03.03.2016 г., в гр. Барселона, от магазин „Бимба и Лола“, в съучастие с други лица, отнела мобилен телефон „Айфон 6 +“ на стойност 480 евро, от владението на госпожа П. Наложеното от испанските съдебните власти на И.Г. наказание е девет месеца „лишаване от свобода“. Същото деяние представлява престъпление и по Наказателния кодекс на България.  \r\nОт приложената по делото справка за съдимост на И.Г. е видно, че същата е осъждана многократно за престъпления против собствеността на територията на България.  \r\nПървоначално подсъдимата е била задържана за срок до 72 часа и приведена в Следствения арест в гр. София, с оглед необходимостта от получаването на Европейската заповед за арест в превод на български език. Тъй като такъв не бил получен от властите в Испания в предвидения срок, И.Г. е била освободена. Впоследствие местонахождението й е било установено, последвано от връчването на ЕЗА на български език.  \r\nОкръжна прокуратура – София е направила искане за вземане на мярка за неотклонение „задържане под стража“ по отношение на И.Г. С определение на съда й е бил наложен „домашен арест“, поради наличие на малолетно дете, нуждаещо се от нейните постоянни грижи, както и забрана за напускане пределите на Република България.", "date": "2019.05.09", "title": "Окръжна прокуратура – София води процедура по екстрадиция, осъдена в Испания за кражба на мобилен телефон"}
{"url": "http://www.focus-news.net/news/2019/05/09/2655912/kaloyan-nikolov-eaff-poveche-ot-150-000-dushi-sa-vzeli-uchastie-v-staroplaninskiya-sabor-balkan-folk-za-vsichkite-23-godini-ot-sazdavaneto-mu.html", "text": "Повече от 150 000 души са взели участие в Старопланинския събор „Балкан фолк“ за всичките 23 години от създаването му. Това каза пред журналисти Калоян Николов, президент на Европейска асоциация на фолклорните фестивали (ЕАФФ), предаде репортер на  Радио „Фокус“ – Велико Търново . Той посочи, че участие в инициативата са взели групи, танцови състави, фолклорни ансамбли и народни оркестри, класически хорове, индивидуални изпълнители от всички етнографски области на България и чужбина. Участници от над 30 държави са представяли фолклора си на великотърновска сцена. Само миналата година е било показано фолклорното изкуство на танцьори и музиканти от 14 държави. Калоян Николов отбеляза, че възрастови ограничения за участие няма. Досега най-малкият участник е бил на 3 години, а най-възрастният – на 94. „Всички желаещи да се посветят на каузата за запазване на фолклора, на идентичността, на любовта към завещаното от предците ни, са добре дошли. Най-важно е младите да успеят да се запознаят това древно изкуство и традициите ни, благодарение на които сме успели да се запазим като народ“, допълни Калоян Николов. \r\nИдеята на състезателния характер на форума е да се превърне в благородна надпревара и да стимулира съхраняването, възраждането, развитието и популяризирането на фолклорното наследство на отделните народи, да формират чувство на самобитност, но и да насърчат толерантността към културното многообразие и творчество на човечеството. \r\nНадежда КРЪСТЕВА", "date": "2019.05.09", "title": "Калоян Николов, ЕАФФ: Повече от 150 000 души са взели участие в Старопланинския събор „Балкан фолк“ за всичките 23 години от създаването му"}
{"url": "http://www.focus-news.net/news/2019/05/09/2655907/plovdiv-okrazhniyat-sad-ostavi-v-aresta-trimata-obvineni-za-huliganski-deystviya-v-kuklen.html", "text": "Пловдивският окръжен съд потвърди определението на Районен съд – Пловдив, с което е взета най-тежката мярка за неотклонение „задържане под стража“ спрямо Р.К., В.К. и И.А. Тримата са обвинени в извършване на хулигански действия в Куклен на 28 април 2019 г. Това съобщиха от пресцентъра на  съда . \r\nОкръжният съд възприема напълно доводите на Районния съд, че от събраните до момента доказателства по делото, може да се направи обосновано предположение, че тримата обвиняеми са извършили  престъпленията за които са им  повдигнати обвинения и  те са  наказуеми с лишаване от свобода.  Окръжните магистрати потвърдиха и извода на районните съдии, че от данните по делото не може да се направи извод, че има реална опасност Р.К., В.К. и И.А. да се укрият. Според съда обаче е налице опасност  при по-лека мярка за неотклонение тримата да извършат престъпление. За това ги остави в ареста. \r\nОпределението на Окръжния съд е окончателно.  \r\nСпрямо Р.К., /на 22 г./, са повдигнат три обвинения - за  хулиганство, за причиняване на лека телесна повреда на полицейски служител при изпълнение на служебните задължения и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив. \r\nСпрямо В.К., на 25 г., са повдигнати две обвинения - за хулиганство и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен. \r\nИ.А., на 21 г., е обвинен в това, че на 28 април 2019 г., причинил лека телесна повреда на втори полицейски служител при изпълнение на служебните задължения.", "date": "2019.05.09", "title": "Пловдив: Окръжният съд остави в ареста тримата обвинени за хулигански действия в Куклен"}
{"url": "http://www.focus-news.net/news/2019/05/09/2655917/veliko-tarnovo-sas-svoya-zapoved-kmetat-na-svishtov-gencho-genchev-opredeli-merki-za-protivopozharna-bezopasnost-po-vreme-na-vosachnata-zryalost-na-posevite-ot-zhitni-kulturi-ot-10-yuni.html", "text": "Със своя заповед кметът на Свищов Генчо Генчев определи мерки за противопожарна безопасност по време на „восъчната зрялост“ на посевите от житни култури, съобщиха от пресцентъра на  Общината . Мерките влизат в сила от 10 юни. Забранява се паленето на открит огън, тютюнопушенето и паркирането на моторни превозни средства в площите с посеви и в непосредствена близост до тях от настъпването на восъчна зрялост до окончателното прибиране на реколтата и изораване на стърнищата. Забранява се  извършването на ремонтни дейности по линейните обекти, преминаващи през житни площи, през периода от восъчна зрялост до прибиране на реколтата. Извършването им се допуска след предварително уведомяване на РСПБЗН при спазване на изискванията за пожарна безопасност. Забранява се паленето на стърнища и други растителни остатъци, както и използването на открити огнеизточници в земеделските земи, и извън тях (слогове и крайпътни ивици). Юридическите лица, стопанисващи републикански, общински и частни пътища, които минават през и/или покрай житни посеви, се задължават да извършват механично отстраняване на сухите треви и храсти, горими предмети и материали в сервитута на пътя. Физическите и юридическите лица, преминаващи покрай неожънати площи, се задължават да спазват правилата и нормите за пожарна безопасност и с действията си да не предизвикват възникването на пожари. Директорът на Общинско предприятие „Чистота-Свищов” се задължава да осигури нощуването на автоцистерна /водоноска/ в района на РСПБЗН - Свищов за използването й в извън работно време, както и през почивните и празничните дни при възникване на пожари в района на Община Свищов след поискване от РСПБЗН. При неизпълнение на настоящата заповед всички физически и юридически лица носят отговорност по ЗМСМА и Наредбата за осигуряване на пожарната безопасност на територията на Община Свищов. Контролът по изпълнението на заповедта е възложен на зам.-кметът на Община Свищов Бедри Алиев и на гл. инспектор инж. Светлин Михайлов – началник на РСПБЗН Свищов.", "date": "2019.05.09", "title": "Велико Търново: Със своя заповед кметът на Свищов Генчо Генчев определи мерки за противопожарна безопасност по време на „восъчната зрялост“ на посевите от житни култури от 10 юни"}
{"url": "http://www.focus-news.net/news/2019/05/09/2655915/odobriha-nov-proekt-za-patronazhna-grizha-za-vazrastni-i-hora-s-uvrezhdaniya-v-obshtina-veliko-tarnovo.html", "text": "Община Велико Търново е сред първите в България с нови одобрени проекти за патронажна грижа за възрастни хора и лица с увреждания. Договорът за предоставяне на безвъзмездна финансова бе подписан днес в Министерството на труда и социалната политика между заместник-министър Зорница Русинова и Росица Димитрова – директор на общинската дирекция „Социални дейности и здравеопазване“. Това съобщиха от пресцентъра на  Община Велико Търново . \r\nОбщият размер на безвъзмездното финансиране по проекта на Община Велико Търново ще достигне близо 399 540 лева. Средствата ще бъдат осигурени по Оперативна програма „Развитие на човешките ресурси“. \r\nОсновната цел на проекта е да бъде подобрен достъпът до мобилни, интегрирани здравно-социални услуги, а също оказване на психологическа подкрепа, постигане на независимост и социално включване за възрастните и за хората с увреждания.  \r\n157 души от Велико Търново и общината ще получат предоставяните здравно-социални услуги и консултиране. Допустими целеви групи са: възрастни хора над 65 г. с ограничения или в невъзможност за самообслужване, както и лица с увреждания и техните семейства. \r\nСрокът за изпълнение на Проект „Патронажна грижа за възрастни хора и лица с увреждания в Община Велико Търново“ е 17 месеца и ще стартира от 3 юни 2019 година. Продължителността на предоставяне здравно-социални услуги на потребителите ще е 12 месеца. Първите 5 месеца от започване на проектните дейности са за подготовка – сформиране на екип, закупуване на моторно превозно средство, подбор на персонал и потребители, провеждане на обучение.", "date": "2019.05.09", "title": "Одобриха нов проект за патронажна грижа за възрастни и хора с увреждания в община Велико Търново"}
{"url": "http://www.focus-news.net/news/2019/05/09/2655919/evropeyski-izbori-2019-prezidentat-rumen-radev-shte-provede-sreshta-s-rakovodstvoto-na-tsentralnata-izbiratelna-komisiya-na-10-may.html", "text": "На 10 май, петък, от 14.00 часа на „Дондуков“ 2 президентът Румен Радев ще проведе среща с ръководството на Централната избирателна комисия във връзка с подготовката за провеждането на изборите за членове на Европейския парламент от Република България. Това съобщиха от  прессекретариата на държавния глава .", "date": "2019.05.09", "title": "Европейски избори 2019: Президентът Румен Радев ще проведе среща с ръководството на Централната избирателна комисия на 10 май"}
{"url": "http://www.focus-news.net/news/2019/05/09/2655920/api-utre-vremenno-dvizhenieto-v-tunel-praveshki-hanove-na-am-hemus-v-posoka-sofiya-shte-e-v-edna-lenta-poradi-remontni-deynosti-na-osvetitelnata-instalatsiya.html", "text": "На 10 май, от 9.30 до 15.00 часа движението в посока София в тунел „Правешки ханове“ на АМ „Хемус“ ще е в една лента поради ремонтни дейности на осветителната инсталация. Това съобщиха от  Агенция „Пътна инфраструктура“ .Ще бъде ограничено преминаването в активната лента, а трафикът ще се пренасочва в изпреварващата лента. \r\nНеобходимо е шофьорите да карат внимателно и със съобразена скорост, като спазват стриктно поставената сигнализация.", "date": "2019.05.09", "title": "АПИ: Утре временно движението в тунел „Правешки ханове“ на АМ „Хемус“ в посока София ще е в една лента поради ремонтни дейности на осветителната инсталация"}
{"url": "http://www.focus-news.net/news/2019/05/09/2655918/uchastnitsi-v-proekt-erazam-opredeliha-haskovo-za-chist-i-zelen-grad.html", "text": "Хасково е зелен и чист град, тук релаксираме. Това заявиха представители на пет държави на среща в Община Хасково, съобщиха от пресцентъра на  Община Хасково . Те са участници в проект по Еразъм + „Joy in education“ - Радост в образованието. Партньори по проекта са хасковското училище ОУ „Климент Охридски“ и училища от Полша, Италия, Холандия, Шотландия и Гърция. Целта на проекта е обмяна на иновативни педагогически практики, бинарни уроци и CLIL уроци с цел повишаване мотивацията на децата за усвояване на знания. \r\nГостите бяха посрещнати в Община Хасково от секретаря на общината Яница Динкова. Началникът на отдел „Образование, култура, младежки дейности и спорт“ Светла Табакова представи образователната структура в общината.  Кратка историческа справка за Хасково представи директора на регионалния исторически  музей Пенко Добрев.   \r\nЯница Динкова подари на гостите сувенири от Хасково.", "date": "2019.05.09", "title": "Участници в проект Еразъм + определиха Хасково за чист и зелен град"}
{"url": "http://www.focus-news.net/news/2019/05/09/2655922/priklyuchi-sreshtata-v-tirana-s-raznoglasiya-mezhdu-sarbiya-i-kosovo-obzor.html", "text": "Процесът Бърдо Бриони се провежда от 2010 г., по инициатива на Хърватия и Словения, с цел европейска интеграция в Западните Балкани.  \r\nСлед срещата на върха във федералната столица Берлин опитите за деблокиране на диалога за нормализиране на двустранните отношения между Сърбия и Косово получиха нов тласък – от срещата в Албания. Представители на страните от Западните Балкани се събраха в рамките на процеса „Бърдо-Бриони\" в Тирана, където се очаква да бъде обсъден диалогът и възможностите за неговото възобновяване. \r\nНа срещата присъстваха хърватският президент Колинда Грабар-Китарович, словенският президент Борут Пахор, президентът на Сърбия Александър Вучич, президентът на Черна гора Мило Джуканович, президентът на Косово Хашим Тачи, албанския премиер Еди Рама и президентът на Албания Илир Мета ... Освен ангажимента за бърза интеграция в ЕС, срещата беше засенчена от напрегнатите отношения между Белград и Прищина, доказано с хладното ръкостискане между Вучич и Тачи, след като атмосферата предварително беше подгрята с  информацията, че косовският президент и албанският премиер Рама са говорили за албанско пространство без граници и за присъединяване на долината на Прешево към Косово. \r\nПрезидентът на Косово Хашим Тачи заяви пред репортери в Тирана днес, че има разногласия в диалога между него и сръбския президент Александър Вучич. Косовският лидер заяви, че разногласията са възникнали, защото Вучич отрича престъпленията в Косово и Метохия. \r\nУсловието за продължаване на диалога с Белград само след премахване на митата е несправедливо и решението за въвеждането им е справедливо, каза Тачи, цитиран от албанските медии. \r\nСрещата на Вучич и Тачи в Тирана идва ден след като сръбският президент заяви, че никога няма да признае независимостта на Косово, а президентът на Косово заяви вчера, след като се срещна в албанската столица с премиера на Албания Еди Рама, че са обсъдили пълното премахване на границата между Косово и Албания и присъединяването на трите общини с предимно албанско население в Южна Сърбия към територията на Косово. \r\nПредседателят на председателството на Босна и Херцеговина Милорад Додик заяви в Тирана,  че изявленията на лидерите на Албания и Косово за националното обединение и отварянето на границите са неприемливи, защото застрашават преговорите и не допринасят за решаване на откритите въпроси. Отговаряйки на въпроси на журналисти, Додик каза, че сръбският президент Александър Вучич и той могат да проведат среща за национално обединение като албанския премиер Еди Рама и президента на Косово Хашим Тачи и попита как ще реагира международната общност. \r\nДодик каза, че босненската Република Сръбска подкрепа Сърбия, когато става въпрос за Косово и не „долива масло в огъня“. \r\nПрезидентът на Сърбия Вучич каза по-рано днес, че Белград и Прищина са се отдалечили на години от възможно решение на косовския проблем, а  \r\nв изказване по сръбската обществена телевизия РТС сръбският външен министър Дачич добави, че \"Сърбия е малка, но не и глупава\". \r\nАлбанският президент Илир Мета, който бе домакин на среща на лидерите на страните от Процеса „Бърдо-Бриони“ на съвместна пресконференция с неговите колеги от Хърватия, Словения и Полша, каза, че срещата е постигнала съгласие за по-тясно и взаимно сътрудничество и ангажиране с цел запазване на мира и сигурността в региона. \r\n„Ние обещахме по-тясно сътрудничество. В Балканският регион има позитивно движение. Ясен е ангажиментът на всички за мира и сигурността в региона. Следващата среща на върха ще бъде в Словения и аз вярвам с присъствието на генералния секретар на ООН Антонио Гутериш, когото решихме да поканим. Бих искал да изразя удовлетворението си не само от участието и конструктивните послания, но и да изразя убеждението си, че присъствието на президента на Полша и на президентите на две страни-основателки е много важно, така че заключенията от тази среща на върха да бъдат чути още по-ясно в страните-членки на ЕС, каза Мета.  Юлиян Марков", "date": "2019.05.09", "title": "Приключи срещата в Тирана с разногласия между Сърбия и Косово (ОБЗОР)"}
{"url": "http://www.focus-news.net/news/2019/05/09/2655921/vitseprezidentat-iliyana-yotova-shte-bade-gost-na-vrachvaneto-na-nagradite-na-xxii-natsionalen-konkurs-uchitel-na-godinata-i-shte-poseti-grad-kostandovo.html", "text": "В петък, 10 май, вицепрезидентът Илияна Йотова ще бъде гост на връчването на наградите на XXII Национален конкурс „Учител на годината“, организиран от Синдиката на българските учители. Събитието е с начален час 11.00 и ще се проведе в зала „Роял“ в „София Хотел Балкан“. Това съобщиха от  прессекретариата на държавния глава .   \r\nПо-късно вицепрезидентът ще бъде в град Костандово, община Ракитово, по случай 100-годишнината от създаването на НЧ „Просвета – 1919“. В 18.00 часа, в салона на читалището Илияна Йотова ще произнесе приветствено слово. Преди това вицепрезидентът ще посети килимарски цех „ХЕМУС“.", "date": "2019.05.09", "title": "Вицепрезидентът Илияна Йотова ще бъде гост на връчването на наградите на XXII Национален конкурс „Учител на годината“ и ще посети град Костандово"}
{"url": "http://www.focus-news.net/news/2019/05/09/2655923/kardzhali-100-uchenitsi-ot-profesionalnata-gimnaziya-po-ikonomika-v-otbelyazaha-9-may-s-flashmob-posveten-na-denya-na-evropa.html", "text": "100 ученици от Професионалната гимназия по икономика в  отбелязаха 9 май с флашмоб на площад „Освобождение“ , посветен на Деня на Европа. Това съобщиха от пресцентъра на  Областната администрация - Кърджали . Инициативата е на сдружение „Нови перспективи за развитие“. В събитието се включиха областният управител Никола Чанев, директорът на гимназията Атанаска Мешелиева и общинският съветник Веселина Юрукова. Участниците в събитието образуваха фигура със знамето на Обединена Европа и призоваха за мир, единение и солидарност на стария континент.", "date": "2019.05.09", "title": "Кърджали: 100 ученици от Професионалната гимназия по икономика в отбелязаха 9 май с флашмоб, посветен на Деня на Европа"}
{"url": "http://www.focus-news.net/news/2019/05/09/2655925/stara-zagora-legendarniyat-barabanist-ian-peys-ot-diyp-parpal-shte-iznese-kontsert-na-4-yuni.html", "text": "На 4-и юни, легендарният барабанист и единствен оригинален член на групата „Дийп пърпъл“ – Иън Пейс, ще сътвори грандиозен концерт в Стара Загора. Това съобщиха от пресцентъра на  Община Стара Загора . Гостуването на рок легендата е част от проекта му „Пърпендикюлър“, в който влизат изпълнения на хитовете на „Пърпъл“, които актуалният състав на бенда не изпълнява от десетилетия на живо. Рок спектакълът ще се случи в общинската спортна зала „Стара Загора“ (ДЗУ) от 20.00 часа. Вратите на залата ще се отворят още в 18.00 часа.  \r\nКонцертът ще премине ретроспективно, като феновете ще могат да чуят песни от албумите „Stormbringer“, „Burn“, „Come Taste the Band“, „In Rock“ и други, преминавайки през всички етапи от развитието на групата.  \r\nСъбитието е организирано от „Звездна Арена“, с подкрепата на Община Стара Загора.  \r\nИън Пейс е един от малкото все още концертиращи класици на рока, като едновременно с този статут остава на познатото ни топ ниво. Поставян в неизменната петица на най-добрите и иновативни рок-барабанисти от редица престижни музикални издания, критици и многомилионни фенове, Пейс ще демонстрира класата си и уникалният си стил суинг-рок, правещ го абсолютно неподражаем. Артистът е заслужил признанието на поколения световноизвестни рок-музиканти, които го посочват за вдъхновител и основен еталон в рок-ритмиката.  \r\nБилетите са на цени от 30 и 40 лева и могат да бъдат закупени в мрежата на EasyPay, техните офиси и партньори в цялата страна, както и на:", "date": "2019.05.09", "title": "Стара Загора: Легендарният барабанист Иън Пейс от „Дийп Пърпъл“ ще изнесе концерт на 4 юни"}
{"url": "http://www.focus-news.net/news/2019/05/09/2655926/sport-hari-keyn-s-nadezhda-da-igrae-vav-finala.html", "text": "Нападателят на Тотнъм Хари Кейн \"има надежда\", че ще бъде готов за игра за финала в Шампионска лига срещу Ливърпул в Мадрид на 1 юни. \r\nКейн не е играл от 9 април насам заради контузия в глезена и изгледа от трибуните драматичния успех на Тотнъм над Аякс, класирал отбора му на финал за трофея. \"Рехабилитацията върви добре. Тази седмица започнах да тичам в права линия и дори започнах да тренирам по-здраво, за да се докажа\".  \r\nОтносно чудото в Амстердам, Кейн коментира: \"Първо съм фен и преди всичко знам колко много значи това за клуба. Беше разочароващо първо полувреме и им позволихме да играят. Влязох в съблекалнята на полувремето и знаехме, че не сме достатъчно добри. Казахме, че имаме 45 минути да дадем всичко от себе си. \r\nМомчетата го направиха и показаха страст, няма какво друго да искаме. Трябваше да чакаме за третия до последната минута и намерихме начин. Това е футболът и вече сме на финал\".", "date": "2019.05.09", "title": "Спорт: Хари Кейн с надежда да играе във финала"}
{"url": "http://www.focus-news.net/news/2019/05/09/2655916/kap-emil-grigorov-chetvarti-artileriyski-polk-asenovgrad-denyat-9-may-ni-napomnya-da-uvazhavame-traditsiite-i-vsichko-postignato-ot-voennite-predi-nas.html", "text": "9 май, когато честваме Деня на победата над хитлерофашизма и Деня на Европа, ни напомня да уважаваме традициите и всичко постигнато от военните преди нас. Това каза за  Радио „Фокус“ – Пловдив  капитан Емил Григоров, старши специалист в командването на Четвърти артилерийски полк в Асеновград. По думите му денят 9 май носи най-общо казано две послания. „Първото е да се застраховаме и винаги да внимаваме, да знаем, че болните амбиции не водят до нищо добро. Просто водят до такава опустошителна война, каквато е  Втората световна война  – един огромевн катаклизъм, не само за Европа, а и за целия свят. Второто важно послание на 9 май е да помним тези грешки, да се учим и да не ги допускаме, като успоредно с това уважаваме традициите и това, което са постигнали военните преди нас, най-вече загиналите“, каза кап. Емил Григоров. \r\nПочетна рота бе строена в двора на Военно формирование 24490 тази сутрин, където днес започнаха честванията в Асеновград по случай 9 май – Ден на победата над хитлерофашизма и Ден на Европа. Ротата прие заместник-командирът на поделението подполковник Красимир Ташев. Кметът на община Асеновград д-р Емил Караиванов честити празника на ръководството в поделението и поднесе венец пред паметника на загиналите асеновградчани в Отечествената война, на който са изписани имената на 44 души – свидни жертви от Асеновград и региона, загинали в тази война. Тържествено слово за приноса на Асеновград във Втората световна война и събитията от онова време изнесе капитан Емил Григоров. Честването в поделението завърши с минута мълчание и химна на Република България. \r\nСъбитията, посветени на 9 май, продължават в Градската библиотека „Паисий Хилендарски” с празнична програма на Национално движение „Русофили” и Община Асеновград, а от 18.30 часа на площад „Акад. Николай Хайтов” ще започне концерт-спектакъл „За мирна Европа” с участието на танцови формации от общината. \r\nТони МИХАЙЛОВ", "date": "2019.05.09", "title": "Кап. Емил Григоров, Четвърти артилерийски полк – Асеновград: Денят 9 май ни напомня да уважаваме традициите и всичко постигнато от военните преди нас"}
{"url": "http://www.focus-news.net/news/2019/05/09/2655914/evropeyski-izbori-2019-novi-iskri-mezhdu-prezident-i-premier-obzor.html", "text": "Нови искри прехвърчаха между президента Румен Радев и премиера Бойко Борисов във връзка с предизборната кампания за евровота на 26 май. Конфронтацията идва вследствие на подадените от БСП жалби до ЦИК и СЕМ за използването на държавен ресурс от министър-председателя за водене на предизборна кампания. Левицата настоява Борисов да бъде санкциониран заради нарушаване на правилата за финансиране на предизборната кампания, както и за нарушаване на правилата за предизборна агитация. \"Посредством своите изказвания, той цели да създаде негативно внушение в избирателите и неправилна преценка на обстоятелствата\", се казва в текста на жалбата. В нея се настоява и Бойко Борисов да бъде задължен да излезе в служебен отпуск като премиер по време на предизборната кампания, ако ще бъде председател на Предизборен щаб, или да се оттегли като такъв - по свой избор, поради несъвместимост с публичната длъжност, която заема.  \r\nОт своя страна, вчера Борисов коментира, че програмата му през последните дни няма нито едно предизборно мероприятие. Той заяви, че ако БСП считат за предизборна кампания посещението на папата, силно го надценяват. Борисов посочи, че през последните дни е бил на парада на 6 май, на протест в Пловдив и на проверка в болницата в Ямбол. Той припомни, че за лечебното заведение правителство отпусна 27 млн. лв., както и 20 млн. лв. за училищни автобуси и 9 млн. лв. за машинно гласуване. „Ето това ми е била програмата и няма нито едно предизборно мероприятие“, заяви премиерът. Тогава той подчерта, че уважава президента. „Надявам се и той да ме уважава – каквото сме се разбрали, сме свършили работа“, каза още Борисов и посочи, че очаква държавният глава да е равноотдалечен от всички партии. \r\nДен по-късно, страстите бяха разпалени отново след изказване на президента Румен Радев пред журналисти след церемонията по поставяне на венци и цветя пред паметника на Незнайния воин по повод 74 години от края на Втората световна война, в което той посочва:  „Аз съм равноотдалечен от всички партии и не мисля, че давам някакъв повод изобщо да се мисли в тази насока. По-скоро аз не мисля, че трябва да се води предизборна кампания с пари от държавния бюджет. Както виждате, обвиненията към мен са абсолютно несъстоятелни“. Във връзка с това, че двама от кабинета му - Елена Йончева и Иво Христов, сега са част от листата на БСП за България за европейските избори Радев посочи, че Иво Христов първо е напуснал президентството и тогава е започнал да води предизборна кампания. Държавният глава каза още, че опитите скандалите да бъдат заглушени с всякакви други мероприятия няма да сполучат, понеже хората вече очакват разнищване на тези скандали и реални действия и противодействие на корупцията. \r\nНа свой ред Бойко Борисов коментира темата пред журналисти в Сибиу, където участва в Среща на върха, с думите: „Колкото Плевнелиев беше еднакво отдалечен от БСП и ГЕРБ, толкова е и Радев“. На въпрос прави ли се кампания с държавни пари, Борисов заяви: „Президентът Радев я прави всеки ден, вместо да каже на неговите хора да се върнат на работа – защото не може да се водиш на работа в парламента и да не ходиш. Аз си показах цялата програма“. Борисов посочи, че дори със самото си изказване президентът е взел страна. „Президентът отива на пленум на БСП и след това казва, че е еднакво отдалечен. И после аз трябва да му коментирам думите. Видно е, че не е еднакво отдалечен. Случайно са се озовали неговите хора в листата на БСП. Той ни прави на кьорави вече. Аз проявявам джентълменство. Президентът с държавни пари прави кампания и трябва да се чуя с колегите от ГЕРБ да сезираме и ние ЦИК. Всяко негово изказване е в полза на опозицията“, каза още министър-председателят.", "date": "2019.05.09", "title": "Европейски избори 2019: Нови искри между президент и премиер (ОБЗОР)"}
{"url": "http://www.focus-news.net/news/2019/05/09/2655924/kostadin-dimitrov-kmet-na-rayon-trakiya-park-lauta-e-napalno-gotov-za-4-toto-izdanie-na-naroden-sabor-plovdiv.html", "text": "Парк „Лаута“ е напълно готов за 4-тото издание на Народен събор „Пловдив“, който за първи път ще се провежда на 3 сцени. Това каза по време на пресконференция Костадин Димитров, кмет на район „Тракия“ в Пловдив, предаде репортер на  Радио „Фокус“ – Пловдив . Очакват се многобройни гости и над 4000 участници. „Тревните площи са окосени, обработени, напръскани. Предприели сме необходимите мерки за безопасност и гражданите могат спокойно да дойдат с хамаци, одеяла. Паркирането ще е отново по бул. „Санкт Петербург“, местата ще са обозначени. Ще има осигурен достъп до „Лаута“, независимо, че част от улиците се затварят заради друго събитие по това време в ж.р Тракия“, каза Димитров. „Очакват ни вечери с много силни концерти на известни и обичани изпълнители –Виевската група, Николай Славеев и бенд, Ансамбъл Тракия, Академичен фолклорен ансамбъл и оркестър към АМТИИ, както и много гайдарски състави от цяла България.  На една от сцените ще има хоротека – място, където желаещите ще играят до насита хора, а за тези, които не умеят, но искат да се научат ще има училище за народни танци“, добави районният кмет. \r\nЦветана ТОНЧЕВА", "date": "2019.05.09", "title": "Костадин Димитров, кмет на район „Тракия“: Парк „Лаута“ е напълно готов за 4-тото издание на Народен събор „Пловдив“"}
{"url": "http://www.focus-news.net/news/2019/05/09/2655928/pregled-na-mezhdunarodnite-novini-do-18-chasa-agentsiya-fokus.html", "text": "Сваленият кмет на Истанбул Екрем Имамоглу, който бе лишен от изборната си победа тази седмица, заяви в интервю пред  AFP , че ще поведе \"революция за демокрация“ преди гласуването през следващия месец. \r\n\"Това, което правим сега, е борба за демокрация и мобилизация за демокрация. Разбира се, че ще бъде революция, след като я доведем до нейното приключване\", каза той пред AFP. \r\nНай-големият избирателен орган на Турция анулира резултатите от гласуването на 31 март в понеделник, след като управляващата партия на президента Реджеп Тайип Ердоган твърди, че е имало \"сериозна корупция\", припомни агенцията \r\n\"Седемте членове (на избирателния орган) ще заемат своето място в историята като черно петно, но наша отговорност е да го коригираме. Ние продължаваме да се борим\", каза Имамоглу, който представлява основната опозиционна Републиканска народна партия. \r\n*** Европейският съюз е изцяло ангажиран с поддържането на Съвместния всеобхватен план за действие (СВПД) относно иранската ядрена програма, заяви шефът на дипломацията на ЕС Федерика Могерини, пристигайки на неформална среща на върха на ЕС в Сибиу, цитирана от  TACC .  \r\n„Надявам се на нашият пълен ангажимент да запазим този важен документ“, каза тя. \r\nМогерини още веднъж подчерта, че сделката СВПД играе ключова роля за сигурността на ЕС и на целия свят. \"Ще я спазваме, докато Иран я спазва и докато Международната агенция за атомна енергия (МААЕ) потвърждава това в своите доклади\", добави тя. \r\nНа 8 май иранският президент Хасан Роухани обяви спирането на изпълнението на част от задълженията по СВПД. Според него, Техеран ще възобнови работата си по обогатяване на уран и ще спре модернизирането на реактора с тежка вода в Арак, ако страните по сделката не изпълнят изискванията на споразумението, включително тези, свързани с банковата дейност и търговията с петрол, в рамките на 60 дни. \r\nФренският президент Еманюел Макрон обяви, че ще постави въпроса за СВПД по иранската ядрена програма на неформална среща на върха на държавните и правителствените ръководители на Европейския съюз. Той направи съответното изявление при пристигането си на върха. \r\n\"Без съмнение ще обсъдим този въпрос\", отбеляза той. Според Макрон Франция остава ангажирана с тази сделка. \r\nФранция подкрепя допълването на Съвместния цялостен план за действие, като се вземе предвид иранската ракетна програма. Това съобщи в четвъртък френският президент Еманюел Макрон при пристигането си на неформална среща на върха на ЕС в Сибиу, Румъния. \r\n\"Тази сделка не е достатъчна, бихме искали да я допълним по отношение на дейностите на Иран в сферата на ракетите, неговите дейности в региона,\" каза той. \r\nСпоред Макрон ЕС трябва да направи всичко, за да може Иран да остане в сделката. \r\n*** Ферибот с 350 пътници бедства в Адриатическо море, информира македонското електронно издание  “МКД“ \r\nСпоред информациите е отказал един от двигателите и вече в продължение на часове  плавателният съд е спрял в района на хърватския нос Коранти още рано сутринта. Фериботът се движи по линията Анкона – Сплит и е собственост на Кипърска фирма. Става дъма за моторен кораб „Аурелия“ с дължина 150 метра \r\nСпасителната операция е поета от Морския център за проследяване и спасяване в Риека. \r\nСитуацията е усложнена допълнително поради лошото време и силния вятър. Според последната информация няма пострадали пътници. \r\n*** Северна Корея е изстреляла две ракети с малък обсег на фона на посещението на американския пратеник в Сеул Стивън Биегун, предава  AFP . \r\nСтивън Биегун пристигна в Сеул късно в сряда за разговори с южнокорейските служители относно подхода на съюзниците към Пхенян, при първото му посещение след срещата на върха в Ханой. \r\nСеверна Корея \"изстреля нещо, което изглеждаше като две ракети с малък обсег на действие\", се казва в изявлението на Сеул, добавяйки, че двете ракети са летели на изток за 270 и 420 км съответно, а южнокорейските и американските военни са анализирали съвместно изстрелванията. \r\nТова е \"дълбоко обезпокоително\" развитие, заяви говорителят на президентския офис на Южна Корея, \"тъй като не помага за подобряване на междукорейските отношения и усилията за облекчаване на военното напрежение\". \r\n*** Танк Т-34 с копие от знамето на Победата премина начело на военния парад в Приднестровието в чест на Деня на победата, а зад него в униформи от Втората световна война курсанти от военния институт със знамена на Червената армия, предава  TACC \r\nОбщо 10 парадни блока от 750 души взеха участие в марша, включително военнослужещи от непризнатата република, както и представители на Оперативната група на руските сили, провеждащи мироопазваща операция на Днестър и възпитаници  на военни училища. \r\nВ обръщението си ръководителят на републиката Вадим Красноселски подчерта, че 9 май е специална дата за няколко поколения приднестровци. „Гордеем се, че нашите сънародници бяха в редиците на онези, които изковаха Победата в тила, постигнаха я с оръжие на всички фронтове на Великата отечествена война. 27 милиона съветски граждани са паднали на бойните полета, починали от глад, измъчвани в концентрационни лагери ”, каза лидерът на Приднестровието. \r\nВ края на парада участниците положиха цветя на гробовете на защитниците в Мемориала на Славата, от които започна вече традиционното шествие на Безсмъртния полк, в което, според организаторите, взеха участие около петнадесет хиляди души. Повече от 40 хиляди местни жители на републиката са се били в редиците на Червената армия, над 18 хиляди от тях са загинали или изчезнали на фронта, войната е отнела  живота на около 50 хиляди цивилни от региона. \r\nЗа празника в центъра на Тираспол бе открита изложба на военна техника, разкрита е полева кухня. Празненствата ще завършат днес с концерт и празничен поздрав. В градовете Бендери, Рибница, Дубосари и други населени места в региона се провеждат и шествия на \"Безсмъртния полк\", концерти и други празнични събития. \r\n*** Основната препоръка от срещата в Тирана в рамките на процеса „Бърдо-Брион“ е : Европа да остави вратата отворена, пише македонската агенция  “Макпрес“ \r\nАлбанският президент Илир Мета, който бе домакин на среща на лидерите на страните от Процеса „Бърдо-Бриони“ на съвместна пресконференция с неговите колеги от Хърватия, Словения и Полша, каза, че срещата е постигнала съгласие за по-тясно и взаимно сътрудничество ангажиране с цел запазване на мира и сигурността в региона. \r\n„Ние обещахме по-тясно сътрудничество. В Балканският регион има позитивно движение. Ясен е ангажиментът на всички за мира и сигурността в региона. Следващата среща на върха ще бъде в Словения и аз вярвам с присъствието на генералния секретар на ООН Антонио Гутериш, когото решихме да поканим. Бих искал да изразя удовлетворението си не само от участието и конструктивните послания, но и да изразя убеждението си, че присъствието на президента на Полша и на президентите на две страни-основателки е много важно, така че заключенията от тази среща на върха да бъдат чути още по-ясно в страните-членки на ЕС, каза Мета. \r\nТой добави,  че страните  в района призовават Косово и Сърбия да постигнат изпълнимо споразумение. \r\n„Всички бихме искали диалогът между Сърбия и Косово да е приключил вчера, а не днес или утре. Ние насърчихме и двете страни да се съсредоточат върху приложим и правно обвързващ договор възможно най-скоро чрез посредничеството на ЕК“, каза Мета. \r\nОтносно присъствието на председателя на председателството на Босна и Херцеговина Милорад Додик, Мета заяви, че е той е бил надлежно поканен и приветстван. \r\nРъководителят на полската държава Анджей Дуда, който присъства като специален гост, отбеляза, че \"ЕС трябва да остави вратата отворена за нови членове\". \r\nХърватският президент Колинда Грабар-Китарович благодари на Мета за добре организираната среща и гостоприемството, подчертавайки подкрепата й за Албания и Северна Македония за членство в ЕС. \r\n„Хърватия ще подкрепи започването на преговори със Северна Македония и Албания. Искаме либерализация на визовия режим за Косово. Подкрепяме процес, основан на заслуги, и всяка страна трябва да предприеме необходимите стъпки. Страхувам се от настоящата ситуация, защото създаваме вакуум за Балканите, който мисля, че трябва да бъде запълнен. Хърватия ще поеме председателството в средата на 2020 г. и по време на нашето председателство ще се опитаме да включим Югоизточна Европа в дневния ред. Тангото изисква двама. Ние ще ви подкрепим, но трябва да предприемете необходимите стъпки“, каза Китарович.", "date": "2019.05.09", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/09/2655927/plovdiv-nad-4000-uchastnitsi-shte-se-vklyuchat-v-4-toto-izdanie-na-naroden-sabor-plovdiv-v-kv-trakiya.html", "text": "Над 4000 участници ще се включат в 4-тото издание на Народен събор „Пловдив“, който ще се проведе на 11 и 12 май 2019 г. в парк „Лаута“, съобщиха на пресконференция организаторите, предаде репортер на  Радио „Фокус“ – Пловдив . Фестивалът ще се състои на 3 сцени, ще има алея на занаятчиите и фермерски пазар. Според организаторите мащабът на събитието се разширява всяка година и затова през 2019-та е изградена нова трета сцена. По време на фестивала ще се състоят концерти на Виевската група, Николай Славеев и бенд, Ансамбъл „Тракия“, Академичен фолклорен ансамбъл и оркестър към „АМТИИ проф. Асен Диамандиев“, както и много гайдарски състави, ансамбли, читалища, училища, клубове за народни танци и самодейци. Организаторите са подготвили за всички желаещи уроци по народни танци, училище за народни инструменти, хоротека, алея на занаятите, на която повече от шейсет занаятчии ще демонстрират уменията си, както и фермерски пазар. Програмата през двата дни ще бъде от 10.00 до 22.00 часа. \r\nНа пресконференция на място в парк „Лаута“ организаторите Костадин Димитров, кмет на район „Тракия“,  инж. Александър Държиков, заместник-кмет „Култура и туризъм на община Пловдив и Димитър Михов, Ясмина“ представиха детайли от програмата на събора. Музикален поздрав поднесоха самодейците от ансамбъл „Дикани“ с ръководител Радослав Иванов.", "date": "2019.05.09", "title": "Пловдив: Над 4000 участници ще се включат в 4-тото издание на Народен събор „Пловдив“ в кв. „Тракия“"}
{"url": "http://www.focus-news.net/news/2019/05/09/2655931/plovdiv-demontirat-se-svetofarite-ot-severnata-strana-na-mosta-na-adata.html", "text": "Демонтират се светофарите от северната страна на моста на Адата в Пловдив. Това съобщиха от  Общинско предприятие „Организация и контрол на транспорта“ . Поради строително-ремонтни работи по изграждането на новия булевард „Северен“ и свързването му с бул. „България“ светофарите от северната страна на моста на Адата вече са изключени и предстои да бъдат демонтирани. \r\nПредупреждават се шофьорите на моторни превозни средства да спазват въведената временна организация за безопасност на движението.", "date": "2019.05.09", "title": "Пловдив: Демонтират се светофарите от северната страна на моста на Адата"}
{"url": "http://www.focus-news.net/news/2019/05/09/2655933/prezidentat-rumen-radev-shte-poseti-asenovgrad-na-12-may.html", "text": "На 12 май, неделя, президентът Румен Радев ще посети Асеновград за празника на града. Това съобщиха от  прессекретариата на държавния глава . В 10.00 часа държавният глава ще приеме строя на почетния караул, след което ще присъства на церемонията по издигане на националния флаг на пл. „Акад. Николай Хайтов“. В 10.30 часа президентът Румен Радев ще приветства жителите и гостите на Асеновград по случай празника.", "date": "2019.05.09", "title": "Президентът Румен Радев ще посети Асеновград на 12 май"}
{"url": "http://www.focus-news.net/news/2019/05/09/2655930/shumen-spetsializirana-tehnika-i-konteyneri-za-smet-za-1840-mln-lv-shte-kupi-obshtinata.html", "text": "Специализирана техника и контейнери за смет за 1.840 млн. лв. ще купи Община Шумен. Искането на Общината за разходването на средства от партидата на Община Шумен от сметката за чужди средства към РИОСВ-Шумен от отчисленията по Наредба №7 беше одобрено на заседание на Общото събрание на Регионалното сдружение за управление на отпадъците, предаде репортер на  Радио „Фокус“-Шумен . 1,150 млн. лв. с ДДС ще са за закупуване на специализирана техника за почистване на улици и площади, места за обществено ползване.  690 000 лв. ще бъдат разходвани за съдове за разделно събиране на битови и строителни отпадъци. „Продължаваме с оборудването на Общинско предприятие „Чистота“, като вече се ориентираме и към район „юг“. Ще осигурим както съдове за разделно събиране на отпадъци от бита, така и контейнери за събиране на строителни отпадъци. Ще закупим и специализирана техника за почистване на местата за обществено ползване – мотометачки и мотомиячки“, заяви Живка Атанасова главен експерт по екология в Община Шумен. По думите на кмета Любомир Христов, идеята е сметосъбирането в целия град вече да се извършва не от външна фирма, а от Общината. Постепенно услугата ще обхване и селата. РСУО одобри и отпускане на 200 хил. лв. без ДДС за закупуване на съдове за разделно събиране на отпадъци за нуждите на Община Нови пазар. Средствата са също от отчислнията по Наредба №7. \r\nИвелина ИВАНОВА", "date": "2019.05.09", "title": "Шумен: Специализирана техника и контейнери за смет за 1.840 млн. лв. ще купи Общината"}
{"url": "http://www.focus-news.net/news/2019/05/09/2655929/evropeyski-izbori-2019-elena-yoncheva-bsp-9-may-e-denyat-koyto-napravi-nevazmozhna-nova-voyna-v-evropa.html", "text": "Днес честваме края на най-разрушителната и опустошителна война в световната история. На 9 май отдаваме почит на всички, тръгнали на битка срещу фашизма, но най-вече на българските антифашисти. 9 май е и денят, който по-късно, благодарение на идеята на Робер Шуман, направи невъзможна нова война в Европа. Това каза водачът на листата на „БСП за България” Елена Йончева на среща с жители на община Велики Преслав на тема „България в ЕС – вчера, днес и утре”, съобщиха от пресцентъра на  БСП . Тя коментира, че днес имаме друга Европа, с други предизвикателства – бежанската криза и тероризма. „България също е изправена пред предизвикателства – огромното социално разделение и липсата на справедливост. Преодоляването на тези проблеми е нашата цел и кауза”, категорична бе Елена Йончева. Водачът на листата на левицата каза още, че след 26-ти май ще започне възстановяването на България и решаването на проблемите на страната ни.    \r\n„На този ден често ни се задава един въпрос – Ден на победата ли е или Ден на Европа? Внушава се, че онзи, който празнува победата не е достатъчно европеец”, каза кандидатът за евродепутат от листата на „БСП за България” Иво Христов. Той добави, че Европа не се ограничава с границите на ЕС и Втората световна война го показва. „Затова на тази дата трябва да празнуваме и двата празника”, категоричен бе Христов.  \r\n„На 26-ти ни предстоят избори за ЕП. Те имат два залога – национален и европейски. Националният е да победим ГЕРБ, защото са пуснали корени във властта и се превръщат в партия - държава, която прогони няколко стотин българи в чужбина”, каза още Иво Христов. Той коментира, че е важно всички заедно, с гласа си, да спасим българската демокрация и правото да избираме своите управници. „Ако не го направим сега, наесен няма да има нормални избори”, заяви той. Кандидатът за евродепутат обясни, че вторият залог, европейският, е да изберем достойни хора в ЕП, които да бранят българския национален интерес. „Брюксел е свикнал в България да си има работа с безпроблемни политици. Те са свикнали да казват единствено и само „ДА” на Брюксел, но е време да свикнем да казваме и „НЕ”, когато е необходимо, и БСП го прави. Всеки глас, извън листата на „БСП за България”, е глас за ГЕРБ и подарък за Борисов, защото той с нищо не застрашава едноличната му власт”, заключи Иво Христов. \r\nКметът на Велики Преслав Александър Горчев подари на Елена Йончева енциклопедия на област Шумен и пожела успех на кандидатите на БСП за България на предстоящите избори.", "date": "2019.05.09", "title": "Европейски избори 2019: Елена Йончева, БСП: 9 май е денят, който направи невъзможна нова война в Европа"}
{"url": "http://www.focus-news.net/news/2019/05/09/2655934/ministerstvoto-na-truda-i-sotsialnata-politika-vazrazyava-sreshtu-falshivite-novini-v-sotsialnite-mrezhi-s-koito-se-razprostranyavat-neverni-tvardeniya-za-podgotovka-na-zakon-za-deteto.html", "text": "Министерството на труда и социалната политика категорично възразява срещу фалшивите новини в социалните мрежи, с които се разпространяват неверни твърдения за подготовка на Закон за детето. Това съобщиха от пресцентъра на  Министерството на труда и социалната политика . Към настоящия момент проект на подобен нормативен акт не съществува и не се подготвя. В тази връзка министерството отхвърля манипулативните внушения, че на социалните работници се дават нови правомощия да „отнемат деца“. \r\nОсновният приоритет в тяхната работа е децата да се отглеждат от своите майки и бащи. В тази връзка се осъществяват редица дейности за подкрепа на семействата и повишаване на родителския капацитет чрез осигуряването на подходящи социални услуги, оказване на финансова подкрепа и др. Показателен пример в това отношение е дейността на социалните работници по превенция на изоставянето. Благодарение на техните усилия през 2018 г. 1733 деца са останали да живеят в своето родно семейство.  \r\nПротивопоставяме се и срещу фалшивите новини и спекулативните интерпретации, свързани с проекта на Националната стратегия за детето, които разпалват неоснователни страхове сред родителите. Припомняме, че работата по документа е спряна. Сред основните му цели не е „децата да се разделят от своите семейства“, а да се оказва подкрепа на родителите, за да могат да осигурят най-добрата среда за отглеждането на своите деца.", "date": "2019.05.09", "title": "Министерството на труда и социалната политика възразява срещу фалшивите новини в социалните мрежи, с които се разпространяват неверни твърдения за подготовка на Закон за детето"}
{"url": "http://www.focus-news.net/news/2019/05/09/2655935/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.09", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/05/09/2655937/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Условията за пътуване са добри – видимостта е отлична, движението на моторни превозни средства се осъществява безпроблемно, няма затворени пътни участъци. \r\nИнтензивно е движението по входно-изходните пътни артерии на Бургас. Струпване на автомобили се наблюдава в района на пътен възел „Юг“ в посока от и към ж. к. „Меден рудник“ поради ремонтни дейности на бул. „Захари Стоянов“. Натоварен е трафикът и по отсечката Бургас – кв. „Ветрен“, както и по пътя Бургас – Созопол в района на Военноморска база „Бургас“ край село Атия.  \r\nСпокойна е пътната обстановка в централна градска част в областния град – няма образувани колони от автомобили в районите на възловите кръстовища в центъра на града. \r\nМария ПОПЧЕВА", "date": "2019.05.09", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/05/09/2655938/v-stolitsata-se-provezhda-turnir-po-shahmat-na-nezryashti-za-kupata-sofiya.html", "text": "Кметът на София Йорданка Фандъкова присъства на откриването на турнира по шахмат за незрящи за купата „София“. Турнирът се провежда под патронажа на столичния кмет за десета поредна година и в него участват състезатели от  България, Румъния, Сърбия, Северна Македония, Гърция и Турция. Това съобщиха от пресцентъра на  Столична община .  \r\nСтоличната община и фондация „Спортна София“ са партньор на Съюза на слепите в България в организирането на спортната проява. „Грижата за хората с различни физически затруднения включва осигуряване на услуги и среда, които да им помогнат да бъдат социално активни и да развиват своя потенциал, знания и умения. Като кмет на София разчитам изключително много на Съюза на слепите в България и на софийската организация,  защото знам, че именно вие познавате най-добре предизвикателствата пред незрящите хора и от вас могат да дойдат най-работещите предложения за създаване на по-добри условия за хората“, заяви Фандъкова. Кметът покани участниците в турнира на спортно събитие за хора с увреждания през май, организирано от фондация „Спортна София“ на Игликина поляна.  \r\nКметът Фандъкова получи плакет от организаторите.  \r\nНа събитието присъстваха председателя на съюза Васил Долапчиев, председателя на софийската организация на незрящите Асен Алтънов и Минчо Коралски – директор на Агенцията за хората с увреждания.", "date": "2019.05.09", "title": "В столицата се провежда турнир по шахмат на незрящи за купата „София“"}
{"url": "http://www.focus-news.net/news/2019/05/09/2655942/sofiya-vazstanoveno-e-dvizhenieto-po-am-trakiya-posoka-plovdiv-pri-km-8.html", "text": "Възстановено е движението по АМ „Тракия“ посока Пловдив при км 8. Това съобщиха от  Агенция „Пътна инфраструктура“ .", "date": "2019.05.09", "title": "София: Възстановено е движението по АМ „Тракия“ посока Пловдив при км 8"}
{"url": "http://www.focus-news.net/news/2019/05/09/2655936/evropeyski-izbori-2019-v-chuzhbina-shte-badat-otvoreni-191-sektsii-v-64-strani-za-evrovota-obzor.html", "text": "Говорителят на ЦИК Александър Андреев обясни на брифинг на Централна избирателна комисия, че извън страната ще бъдат отворени 191 секции за гласуване в 64 страни за европейските избори на 26 май. В държавите-членки на ЕС ще има 24 секции във Великобритания, в Германия – 24, в Испания – 16, в Гърция – 13 и във Франция – 10. Александър Андреев подчерта, че броят на предложените за състав на секционните избирателни комисии извън страната не е достатъчен, за да бъде запълнени всички секции. „На 8 май беше проведена среща в ЦИК за консултации за назначаването на секционните избирателни комисии извън страната, като в тях участваха всички парламентарно представени партии и коалиции. Отделно от това имаше представител от Реформаторския блок, единствено не беше изпратен представител от ББЦ“, обясни той. Андреев каза още, че в рамките на проведените срещи са били заявени съответните предложения за членове за секциите извън страната. Той допълни, че онези места, които няма да бъдат запълнени с предложения, направени от партиите, ще бъдат запълнени по предложения на неправителствените организации и на Министерство на външните работи.  \r\nАндреев обясни, че до момента в комисията са постъпили 15 броя сигнали и 10 жалби. 6 от сигналите са във връзка с провеждането на предизборната кампания, а по отношение на жалбите – една от тях е от такъв тип. Андреев уточни, че отделно от това жалби срещу решения на ЦИК са подадени 25 и към момента висящи са само две. „Във вчерашния ден имаше произнасяне от страна на Върховния административен съд във връзка с жалбата на Гражданското движение „Боец“ срещу нашето решение, с което ние отворихме с писмо, че по отношение на всички кандидати е извършена проверка дали те отговарят на пасивното избирателно право, което се установи и от проверката на ГРАО и няма пречка те да участват в тези избори“, каза още той.  \r\nПо думите му по отношение на наблюдателски организации към момента са подадени заявления за регистрация от 7 неправителствени организации, регистрирани в обществена полза за защита на политическите права на българските граждани. Той допълни, че пет от тях са регистрирани. „Общият брой на заявените податели е 63 от различните седем организации. Като към момента са регистрирани 39, по отношение на другите се извършва проверката и в следващите дни ще бъдат регистрирани“, обясни Андреев. Той уточни, че са подадени искания за регистрация от организации за участие с международни наблюдатели – Европейски младежки форум с двама и Парламентарната асамблея за черноморско икономическо сътрудничество с 4 броя. ЦИК ще се произнесе с решение относно тях.  \r\nАндреев подчерта, че всички държавни органи са заявили готовността си да предприемат необходимите действия за осигуряване на спокойствието и реда в изборния ден. В четвъртък е била проведена среща на ръководството на ЦИК с главния прокурор на Република България Сотир Цацаров, заместник-главния прокурор Иван Гешев, председателя на ДАНС Димитър Георгиев, заместник-председателя на ДАНС Николай Ненков, министъра на вътрешните работи Младен Маринов, главния секретар на МВР Ивайло Иванов и др. На срещата са обсъдени важни теми относно киберсигурността, транспортиране и охрана на бюлетините и машините за гласуване, както и организиране на международен пресцентър. Трите институции са изразили готовност за междуинституционално сътрудничество в хода на всички възникнали въпроси по организацията на изборите, както и осигуряване и гарантиране на спокойствие, ред и законност в изборните дни.  Андреев уточни, че на 10 май ще бъде проведена среща между ръководството на ЦИК и президентът Румен Радев във връзка с подготовката за провеждането на изборите за членове на Европейския парламент от Република България.  \r\nНа 11 май, събота, изтича срокът, в който хората с трайни увреждания, които не им позволяват да гласуват в избирателна секция, могат да подадат заявление за гласуване с подвижна избирателна кутия. Говорителят на ЦИК обясни, че заявленията трябва да се подават в общината по местоживеене и трябва да бъде подписано лично от лицето, но може да бъде представено чрез упълномощено лице и да бъде изпратено по електронната поща или факс. Също така може да бъде попълнено като електронно заявление на страницата на съответната община, за да може лицето да бъде вписано в списъка за гласуване с подвижна избирателна кутия. Към заявлението следва да бъде приложен и документ от ТЕЛК или медицинска епикриза, която удостоверява, че лицето има такова трайно увреждане, което не му позволява по никакъв начин да се придвижи до секцията, където следва да подаде гласа си. На същата дата изтича и срокът, в който може да бъде подадено заявление за гласуване по настоящ адрес. \r\nАлександър Андрееев подчерта, че българите, които са в чужбина на 26 май, могат да гласуват в някоя от секциите, които са открити, като покажат документ за самоличност, и попълнят декларация, че не са гласували другаде на тези избори. В България гражданите могат да гласуват само по постоянен или настоящ адрес.  \r\nТеодора ПАТРОНОВА", "date": "2019.05.09", "title": "Европейски избори 2019: В чужбина ще бъдат отворени 191 секции в 64 страни за евровота (ОБЗОР)"}
{"url": "http://www.focus-news.net/news/2019/05/09/2655940/evropeyski-izbori-2019-prof-rumen-gechev-bsp-za-balgariya-polititsite-tryabva-da-imat-konkretni-politiki.html", "text": "В Разлог, по случай 9-ти май, Деня на Победата и Деня на Европа, се проведе ежегодно шествие в града. В него участие взе и кандидатът за евродепутат от листата на \"БСП за България\"  проф. Румен Гечев, съобщиха от пресцентъра на  БСП . Всички заедно преклониха глави пред паметника на загиналите във войните в  Разлог. По-късно проф. Гечев се срещна с кмета на село Баня Мария Юрганчева.  \r\n“Разбира се, че имам надежда, че ситуацията в България ще се оправи. Хората, които се занимават с политика трябва да бъдат умерени реалисти и оптимисти. Няма как гражданите да следват човек песимист. Политиците трябва да бъдат оптимисти, но не да гледат само през розови очила. Трябва да имат конкретни политики, както имаме ние, представителите на БСП. Призовавам всички да гласуват доверие на нас  не само защото по този начин ГЕРБ ще падне от власт, а защото БСП е сред българския народ\", каза професорът. По думите му месеци наред социалистите обикалят цялата страна и коментират заедно с българския народ истинските проблеми. \"В резултат на тези обиколки се създаде \"Визия за България\" и \"Визия за Европа\". Взели сме онова, което е най- важно за българския народ“, категоричен бе проф. Румен Гечев. \r\nСлед това той се срещна с кмета на община Белица Радослав Ревански. Той сподели, че Общинският съвет на Белица работи с помощта на БСП. Г-н Ревански похвали депутатите от I- ви МИР Благоевград - Николай Бошкилов и Богдан Боцев, че благодарение на тях, от трибуната на НС е поставен най- болезненият въпрос за общината, а именно- липсата на спешен център. \r\nСлед срещата с кмета, проф. Румен Гечев и Общинският съвет на БСП - Белица положиха цветя пред Паметника на загиналите през 1923-1944 г. и Отечествената война /1944-1945г./.  \r\n“Изключително съм щастлив, че съм във вашия край. Сега, когато сме членове на ЕС трябва да си спомним за всички тези жертви, които са дали живота си за нашето по-добро бъдеще\", каза Гечев. \r\nПрофесорът Румен Гечев обясни, че БСП иска по-достойно място на България в ЕС. \"Искаме на 26-ти май да спечелим, защото България е член на ЕС от 12 години, а правитeлството на ГЕРБ управлява вече 10 години. България е страната с най-ниски пенсии, с най-ниската средна работна заплата, нашите фирми са с най- ниска конкурентна способност, ние сме страната с най- висока детска смъртност. Картината е изключително неблагоприятна. Затова искаме социална Европа, с лесно достъпно образование и здравеопазване. Искаме Европа да се върне към своите корени и ценности\", добави Гечев.  \r\nПо-късно професорът се срещна с обществеността на Якоруда и подчерта, че българските социалисти ще защитават българските интереси в ЕП.", "date": "2019.05.09", "title": "Европейски избори 2019: Проф. Румен Гечев, \"БСП за България\" : Политиците трябва да имат конкретни политики"}
{"url": "http://www.focus-news.net/news/2019/05/09/2655932/evropeyski-izbori-2019-valeri-simeonov-nfsb-v-evropeyskiya-parlament-tryabva-da-ima-otgovorni-borbeni-hora-koito-otstoyavat-natsionalnite-interesi-i-se-boryat-za-tyah.html", "text": "Каузата ми е защита на националните интереси, колкото и да звучи шаблонно. Това каза лидерът на НФСБ и водач на листата на коалиция „Патриоти за Валери Симеонов“ Валери Симеонов в предаването \"Лице в лице\" по  бТВ . \"В Европейския парламент трябва да има отговорни, борбени хора, които отстояват националните интереси и се борят за тях, които следят и контролират всяка информация, свързана с нови документи, регламенти и директиви, още в техния зародиш. А не да се изчакат 4 години от пакет \"Мобилност\" и, когато влезе в зала, тогава да скачаме и да бъдем много активни, защото тогава вече е късно\", коментира Симеонов. \"Би трябвало депутатите ни в Европа да бъдат единни. Лошото е, че тези, които са част от големите политически семейства в Европейския парламент, са подчинени на политиката на тези семейства. Това създава пречка пред заемането на по-различна позиция от тях\", заяви още Симеонов. Той отбеляза, че все още не може да каже към кое семейство би принадлежал, ако бъде избран за евродепутат. \"Сигурен съм, че новият Европарламент ще бъде по-различен от гледна точка на формиране на нови политически групи и партии\", посочи Симеонов. На въпрос какъв евродепутат ще бъде, той отговори: \"Аз искам да стана български евродепутат, човек на действията съм и мога да бъда полезен като такъв в ЕП. Важно е по какъв начин ще бъдат привличани съмишленици от другите европейски държави, като Румъния, Чехия, Полша и т.н.\".", "date": "2019.05.09", "title": "Европейски избори 2019: Валери Симеонов, НФСБ: В Европейския парламент трябва да има отговорни, борбени хора, които отстояват националните интереси и се борят за тях"}
{"url": "http://www.focus-news.net/news/2019/05/09/2655941/varna-ekipi-na-energo-pro-ne-sa-predizvikali-vik-avariya-v-grada.html", "text": "Екипи на ЕНЕРГО-ПРО не са предизвикали ВиК авария в града. Това съобщиха от пресцентъра на  дружеството . съобщението идва в отговор на информация от ВиК Варна, че район от Варна е без вода „поради предизвикана авария от Енерго про“. ОТ дружеството обясняват, че екипи на електроразпределителната компания са били на мястото, за да полoжат кабел в подготвен изкоп, но поради ВиК аварията се е наложило да отменят планираните дейности.", "date": "2019.05.09", "title": "Варна: Екипи на „Енерго про“ не са предизвикали ВиК авария в града"}
{"url": "http://www.focus-news.net/news/2019/05/09/2655939/predstoyashti-sabitiya-v-stranata-za-10-may-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 14.00 часа на „Дондуков“ 2 президентът Румен Радев ще проведе среща с ръководството на Централната избирателна комисия във връзка с подготовката за провеждането на изборите за членове на  Европейския парламент от Република България.  \r\n*** \r\nОт 11.00 часа в зала „Роял“ в „София Хотел Балкан“ вицепрезидентът Илияна Йотова ще бъде гост на връчването на наградите на XXII Национален конкурс „Учител на годината“, организиран от Синдиката на българските учители.  \r\n*** \r\nОт 18.00 часа вицепрезидентът Илияна Йотова ще бъде в град Костандово, община Ракитово, по случай 100-годишнината от създаването на НЧ „Просвета – 1919“. \r\n*** \r\nОт 12.00 часа  на жп гара Карнобат (на първи перон) министърът на транспорта, информационните технологии и съобщенията Росен Желязков ще участва в официална церемония за началото на строителните дейности по проект „Реконструкция на гаров комплекс Карнобат“. \r\n*** \r\nОт 09.30 часа в хотел „Балкан“ ще се проведе Международна конференция на тема „Етичните правила на професиите на съдията, адвоката и прокурора – гаранция за справедлив процес”. \r\n*** \r\nОт 09.30 часа президентът на КНСБ Пламен Димитров ще открие форума „Бъдещето на труда и младите хора“ в зала „Европа“ на конгресен център „Глобус“ в сградата на КНСБ. \r\n*** \r\nОт 10.00 часа в зала 19 на Института за етнология и фолклористика на БАН ще бъде открит вторият ден от международната конференция „От модерността към съвременността : изкуство и политика“. \r\n*** \r\nОт 10.00 часа 10-и състав на Специализирания наказателен съд ще заседава по делото срещу Цветомир М., Бойко Г. и др., на които са повдигнати обвинения за контрабанда. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Мелиад Ф. и Хасан Ел Хадж Хасан, на които са повдигнати обвинения за тероризъм. \r\n*** \r\nОт 10.00 часа 16-и състав на Специализирания наказателен съд ще заседава по делото срещу Виктор Б., Емил И. и др., на които са повдигнати обвинения за образуване и ръководене на организирана престъпна група.  \r\n*** \r\nОт 10.00 часа 20-и състав на Специализирания наказателен съд ще заседава по делото срещу Владимир Р., Григор Г. и Даниел Г., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Мартин П. и Цветанка Ч., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала 2140 на Втори учебен блок на Технически университет – София ще бъде открит първият ден от събитието „Дни на роботиката“. \r\n*** \r\nОт 10.30 часа в Националния пресклуб на БТА ще се проведе пресконференция във връзка с проекта за доизграждане на системите за ранно предупреждение и оповестяване. \r\n*** \r\nОт 10.30 часа 9-и състав на Специализирания наказателен съд ще заседава по делото срещу Илич Я., Юлиана Я. и Василка С. на които са повдигнати обвинения за органиризане и ръководене на организирана престъпна група. \r\n*** \r\nОт 11.00 часа на първия етаж в Националния исторически музей ще бъде открита гостуващата изложба „Мозайка от занаяти” на ЕМО „Етър”.  \r\n*** \r\nОт 11.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в „София Хотел Балкан“ Синдикатът на българските учители ще  проведе двадесет и втория Национален конкурс „Учител на годината“. \r\n*** \r\nОт 11.00 часа в Централното фоайе на Националната библиотека „Св. св. Кирил и Методий” ще бъде открита изложбата „Гласът на словото“, посветена на 1150-годишнината от Успението на св. Константин-Кирил Философ. \r\n*** \r\nОт 11.30 часа в лобито на хотел „Хилтън“ ще бъде представена фотографската изложба „Папа Франциск в Светите земи“. \r\n*** \r\nОт 12.00 часа в Националния пресклуб на БТА ще се проведе пресконференция на тема „След посещението на папата - споровете предстоят“, в която ще вземат участие Мирослав Попов – юрист, политически анализатор и доц. д-р Георги Чанков - преподавател в УНСС. \r\n*** \r\nОт 12.00 часа в Столичната библиотека ще бъде отбелязан професионалният празник на библиотекарите. \r\n*** \r\nОт 13.00 часа 8-и състав на Софийски градски съд ще заседава по молба за условно предсрочно освобождаване от Стефан Стефанов, осъден за опит за въоръжен грабеж в банка в Сливен.  \r\n*** \r\nОт 13.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 16-и състав на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за образуване и ръководене на организирана престъпна група. \r\n*** \r\nОт 18.30 часа в Гьоте-институт България ще бъде открита изложбата „Баухаус имагиниста“, която представя документи за влиянието на Баухаус отвъд Стария континент. \r\n*** \r\nОт 18.30 часа в „Ателие Пластелин“ (ул. Цар Симеон №48) ще бъде открито четиринадесетото издание на фестивала за клипово изкуство „Джобен фестивал“. \r\n*** \r\nОт 20.00 часа в балната зала на хотел „Маринела“ ще се състои  официалната церемония на по връчване на Националните медицински награди. \r\n*** \r\nОт 10.30 часа на градския стадион ще се проведе областно състезание с младежките противопожарни отряди „Млад огнеборец”, победители от проведените районни състезания през 2019 г. \r\n*** \r\nВ 17.30 часа в Етнографската къща ще се открие изложбата \"Нестинарството - българската магия с огнена жарава\".  \r\n*** \r\nВ 17.30 часа в Градската библиотека „Паисий Хилендарски” ще се състои среща на проф. Боян Биолчев с жителите на града, по време на която той ще представи книгата си „Преселението“. \r\n*** \r\nОт 11.00 часа в Аулата на ЮЗУ „Неофит Рилски“ (Учебен корпус №1) ще се проведе тържествена церемония за връчване на дипломите на абсолвентите от факултет „Обществено здраве, здравни грижи и спорт“, дипломирани през 2018 г. \r\n*** \r\nОт 18.00 часа на Голяма сцена в ДТ „Никола Вапцаров“ ще бъде открито седмото издание на театралния фестивал „Тара-ра-бумбия“. Началото му ще постави спектакълът на Ива Тодорова - „Приятно ми е, Ива“. \r\n*** \r\nОт 09.00 часа в Общински спортен комплекс „Славейков“ ще започне традиционният двудневен Международен благотворителен турнир по футбол на малки врати за купата на СФК „Свети Никола“ – Бургас. \r\n*** \r\nОт 10.00 до 12.00 часа в Природонаучен музей, Регионалният исторически музей ще отбележи Международния ден на биологичното разнообразие със „Състезание за купата на Природонаучния музей“.  \r\n*** \r\nОт 10.00 до 13.00 часа в Природозащитен център „Пода“ ще се състои събитието „Заедно в Европа – здрави сред природата“ – демонстрационно посещение на ученици от бургаската Търговска гимназия и ученици от „Карл Кюбел Шуле“ – гр. Бенсхайм.  \r\n*** \r\nОт 11.00 до 12.00 часа в Детска градина „Здравец“, Детска градина „Ханс Кр. Андерсен“ предстои откриване на „Зелена красна стая“.  \r\n*** \r\nОт 11.00 часа с ритуал по полагане на венци и цветя пред паметната плоча в Приморски парк, в близост до \"Гъбката,  ще бъде почетена паметта на жертвите от трудови злополуки. \r\n*** \r\nОт 11.30 часа абитуриенти от Випуск 2019 на Професионална гимназия по механоелектротехника и електроника в град Бургас ще облекат тениските по кампания #steniskanabala. \r\n*** \r\nОт 13.30 часа в КЦ \"Морско казино\" ще започне форумът \"На открито - алтернативни методи на обучение и на образование\". \r\n*** \r\nОт 14.00 до 16.00 часа в Културен център „Морско казино“, зала „Георги Баев“, ще се проведе граждански форум на тема „Алтернативни методи на обучение – добри практики“.  \r\n*** \r\nОт 14.00 до 15.00 часа в Центъра за кариерно ориентиране и консултиране към ЦПЛР ще бъдат наградени победителите в конкурса за ученически мултимедиен проект „Европа – предизвикателството за моята кариера“.  \r\n*** \r\nОт 16.30 до 17.30 часа на открита сцена „Охлюва“ ще бъде представена постановка на Куклен театър – Бургас.  \r\n*** \r\nОт 17.00 часа в Професионалната гимназия по компютърно програмиране и иновации ще бъде открито състезание за програмисти „Хакатон“. \r\n*** \r\nОт 17.00 до  18.00 часа до открита сцена „Охлюва“ ще се проведе европейска работилница „Да рециклираме заедно“ – анимация за деца.  \r\n*** \r\nОт 18.00 часа в зала „Петя Дубарова“ на КЦ „Морско казино“ ще бъдат наградени победителите в Националния литературен конкурс „Петя Дубарова“. \r\n*** \r\nОт 18.00 до 19.00 часа на открита сцена „Охлюва“ ще се състои концерт на Национално училище за музикално и сценично изкуство „Проф. Панчо Владигеров“. \r\n*** \r\nОт 19.00 часа в Културен дом на нефтохимика ще бъде представен новият филм „Измамна реалност“ на журналиста Стойчо Керев. \r\n*** \r\nОт 12.30 ч. в Средно училище „Неофит Бозвели“ ще се проведе представяне на новата професия „Помощник-възпитател\" - с английски език, и профил „Софтуерни и хардуерни науки\" - с разширено изучаване на английски език, съвместно с ЦПЛР – Център за кариерно ориентиране – Варна. Ученици от седмите класове на СУ „Неофит Бозвели, ОУ „Добри Чинтулов”, ОУ „Антон  Страшимиров”, ОУ „Никола Й. Вапцаров” и СУ „Гео Милев” ще бъдат запознати с възможностите, които дават професионалната и профилиращата паралелка за бъдещото им кариерно развитието. \r\n*** \r\nОт 14 часа в „Арт салон“ - голямата зала на Радио Варна- ще се проведе пресконференция по повод протеста на тема \"Политики в Стратегия за детето 2019-2030, застрашаващи българското семейство и децата\". Ще присъстват адвокат Петър Николов ( адвокат на годината за 2018) и Александър Желев (общност на българите в Норвегия).  \r\n*** \r\nОт 20.30 ч. на площад „Св. Св. Кирил и Методий“ пред Катедралата ще бъде даден церемониален старт на 50-тото юбилейно издание на Международното рали България.  \r\n***    \r\nОт 10.00 часа в селото ще бъде открита нова детска площадка.  \r\n*** \r\nОт 11.00 часа край Петропавловски манастир ще бъде открит Националния събор на овцевъдите.  \r\n*** \r\nОт 17.00 часа в Изложбени зали „Рафаел Михайлов“ ще бъде открита Младежка изложба “Go Ahead – Продължавай“.   \r\n*** \r\nОт 19.00 часа в Клуб 7 ще се състои премиера на книгата и изложбата „Баш майстора завинаги“.  \r\n***  \r\nОт 19.00 часа в Летния театър ще бъде открит XXIII Старопланински събор „Балканфолк“.  \r\n*** \r\nОт 18.00 часа заместник-кметът Венци Пасков ще присъства на тържествен концерт, посветен на патронния празник на СУ \"Св.Св.Кирил и Методий\", който ще се проведе в залата на Синмфониета - Видин. \r\n*** \r\nОт 10.00 часа в СОУ „Христо Ботев” Враца (втора база) ще се проведе областният етап на ученическото състезание „Защита при бедствия, пожари и извънредни ситуации”. \r\n*** \r\nОт 10.00 часа в Заседателната зала на Община Враца ще се извърши отваряне на оферти за процедура чрез публично състезание за възлагане на обществена поръчка с предмет:  \r\n„Зимно поддържане на общинска пътна мрежа /ОПМ/- сезон 2019/2020 година“. \r\n*** \r\nОт 17.30 часа в Младежкия дом ще бъде представена книгата на Красимир Бочев „Шахматьт вьв Враца“. \r\n*** \r\nОт 11.30 часа в ОУ „Св. св Кирил и Методий“ ще се проведе празничен концерт по повод 55 години от създаването на училището. \r\n*** \r\nОт 16.00 часа в Клуб „Българско войнство“ ще бъде представена книгата „Нашенски истории“ с автор Борис Рахнев. \r\n*** \r\nОт 09.00 часа пред паметника на Стефан Караджа ще бъдат отбелязани 179 години от рождението на героя и патронния празник на ОУ „Стефан Караджа“. \r\n*** \r\nОт 10.00 часа пред СЗ „Добротица“ ще бъде отбелязан Световният ден на предизвикателството. \r\n*** \r\nОт 10.00 часа от зала „Добрич“ до паметник на св. св. Кирил и Методий ще се проведе шествие на ученици на СУ „Св. св. Кирил и Методий“ по повод 11 май – Ден на Св. св. Кирил и Методий. \r\nОт 10.30 часа пред паметника ще започне тържество на СУ „Св. св. Кирил и Методий“. \r\n*** \r\nОт 11.00 часа в зала 205 на Висшето училище по мениджмънт ще се проведе конференция за приключване на проект „Подобряване мобилността на работещи и безработни”. \r\n*** \r\nОт 18.00 часа в Огледална зала „Нели Божкова“ ще започне концерт на Дуо Валмор – Ива Недева – цигулка и Розалинд Фанг– пиано. Събитието е част от Седмица на камерната музика с международно участие „Константин Илиев“ – Добрич 2019. \r\n*** \r\nОт 18.00 часа в Народно читалище „Й. Йовков-1870 г.“ ще се проведе концерт по повод \r\n149 години от създаването на читалището. \r\n*** \r\nНа площад „Защитата на Каварна“ ще се проведе XVI Общобългарски младежки фолклорен събор „С България в сърцето – 2019“.  \r\n*** \r\nОт 09.00 часа в офис на ТП на ул. „Добротица“ 31 ще се проведат консултации с граждани във връзка с кампанията за изчисляване на прогнозна пенсия. \r\n*** \r\nОт 12.00 часа в Музея на розата ще се проведе научна конференция на тема „Българската маслодайна роза – история, традиции, наука“. \r\n*** \r\nОт 16.00 часа на площад „20-ти юли“ ще се проведат събития в рамките на Националната информационна кампания „Бъди войник“. На събитието ще присъстват командирът на Сухопътните войски генерал-майор Михаил Попов и командирът на 61-ва Стрямска механизирана бригада бригаден генерал Пламен Йорданов. От 17.00 часа на откритата сцена на площада ще започне концерт на Представителния ансамбъл на Въоръжените сили. \r\n*** \r\nОт 19.00 часа в НЧ „Васил Левски 1861 г.“ ще се проведе конкурс-спектакъл „Царица на розата Карлово 2019“. \r\n*** \r\nОт 09.00 часа в двора на РСПБЗН – Кърджали ще се проведат регионални състезания по пожароприложен спорт. \r\n*** \r\nОт 10.00 часа в Заседателната зала на Община Ловеч ще се проведат консултации за сформиране състав на подвижна секционна избирателна комисия  за изборите на 26 май. \r\n*** \r\nОт 11.00 часа край Петропавловския манастир ще бъде открит Осмият Националния събор на овцевъдите в България. \r\n*** \r\nОт 11.00 часа на градския стадион на ФК „Родопи” ще се проведат регионални състезания по пожароприложен спорт. Награждаването на победителите ще бъде от 17.15 часа на стадиона в Момчилград. \r\n*** \r\nОт 12.00 часа в храм „Св. св. Кирил и Методий“ ще се проведе „Урок за християнските ценности“ по повод 140-ия юбилей на I ОУ „Св. Св. Кирил и Методий“ в града. \r\n*** \r\nОт 18.30 часа в голямата зала на Общинския младежки дом ще се проведе концерт на Симфониета Видин. \r\n*** \r\nОт 11.00 часа в НЧ „Пробуда - 1935 г.” в кв. „Бела вода“ ще се проведе инициативата „Библиотекар за един ден“  по повод Деня на библиотекаря.  \r\n*** \r\nОт 13.00 часа в НЧ „Искра – 1960 г.” с редица инициативи ще бъде отбелязан Денят на библиотекаря. \r\n*** \r\nОт 17.00 часа в Панроама „Плевенска епопея\" ще се състои откриване на изложба и проежекция на филм по проект ,,Аз съм бълагарка\". \r\n*** \r\nОт 18.30 часа на пл. „Възраждане“ ще с състои празнично шествие и представяне на участниците в Третия Национален Студентски Фестивал на медицинските университети в страната, чийто домакин е МУ – Плевен. От 22.00 часа участниците във фестивала и гостите на града ще могат да се насладят на уникално светлинно шоу и заря на Параклис-мавзолей „Свети Георги Победоносец“ 1907. \r\n*** \r\nОт 20.30 часа на площад „Възраждане ще се състои   концерт на Северняшки ансамбъл „Иван Вълев“ – Плевен и Ансамбъл „Тракия“. \r\n*** \r\nОт 22.00 часа ще се състои  съветлинно шоу на Параклис-мавзолей „Свети Георги Победоносец” 1907 по повод на  45-тата годишнина на Медицински университет – Плевен и Фестивала на медицинските университети. \r\n*** \r\nВ 09.30 часа в зала 10 на Окръжния съд ще се проведе заседание по делото срещу подсъдимия Атанас М., обвинен за документна измама, за да получи представяната от него фирма средства от еврофондове, принадлежащи на Европейския съюз и предоставени от Европейския съюз на българската държава по „Схема за единно плащане на площ“, разпределяни чрез Държавен фонд „Земеделие“ – София.  \r\n*** \r\nВ 09.30 часа в зала 5 на Окръжния съд ще се проведе заседание по делото срещу Румен Р. и Рангел Р., обвинени в опит за умишлено убийство.  \r\n*** \r\nВ 09.30 часа в зала 2 на Окръжния съд ще се проведе заседание по делото срещу Сергей П., Йоана С. и Ивайло А., обвинени в притежание на наркотични вещества с цел разпространение.  \r\n*** \r\nОт 11.00 часа на бул. „Александър Батенберг“ за осма поредна година ще се проведе инициативата „В търсене на добрия човек“. \r\n*** \r\nОт 18.00 часа в Планетариума на Регионалния природонаучен музей  - Пловдив ще се проведе публична лекция на българския учен Илия Петров на тема „Новото смятане на 21 век“. \r\n*** \r\nОт 21.30 часа жителите и гостите на града ще могат да видят как някои от най-красивите фасади в центъра на града „оживяват“ под цветните светлини на завладяващо 3D мапинг шоу и пет светлинни инсталации. Инициативата ще се проведе като част от първия в България „Фестивал на светлините“. \r\n*** \r\nОт 09.30 часа на градския стадион „Колодрума” 100 млади огнеборци от ще премерят сили в традиционния турнир за „Купа Свиленград”. \r\n*** \r\nОт 17.30 часа в НЧ „Светлина – 1925“ ще се проведе тържествен концерт по случай 55 години от  \r\nсъздаването на ДГ „Изворче“. \r\n*** \r\nОт 18.00 часа в зала „Петър Стайков” на Клуба на дейците на културата ще се проведе творческа среща с Румен Стоянов, писател, преводач, дипломат и професор в Софийския университет „Св. Климент Охридски”.  \r\n*** \r\nОт 18.30 часа в Художествена галерия Стара Загора ще се проведе кантатно-ораториална вечер в рамките на ІІІ-тия международен хоро фестивал „Августа Траяна“. \r\n*** \r\nОт 09.30 часа Окръжен съд – Шумен ще заседава по делото „Хитрино“. \r\n*** \r\nОт 11.00 часа по пешеходна зона на бул. „Славянски“ ще бъдат организирани детски ателиета на школите на ЦПЛР-ОДК и забави за и с деца. \r\n*** \r\nОт 16.30 часа в парка между Община Шумен и Регионална библиотека ще бъде организиран Уоркшоп на Танцувалня. \r\n*** \r\nОт 17.30 часа пред Административен съд ще се състои откриване на изложба от Националния пленер по фотография „Шумен – познат и непознат“. \r\n*** \r\nОт 18.00 часа тенис кортовете в кв. „Тракия“ ще се проведе спортен празник, организиран от тенис клуб  „Шуменец“  и  СУ „Йоан Екзарх Български“ – Шумен. \r\n*** \r\nОт 18.30 часа на открита сцена в центъра на града ще започне концерт на състав „Зюрьош“ от Унгария по повод Деня на град Шумен – 11 май. \r\n*** \r\nОт 17.30 часа в Художествена галерия „Жорж Папазов“ ще започне концерт посветен на славянската музика „Славянски песни и романси“. \r\n*** \r\nОт 18.00 часа в местността Бакаджик започва първият за годината Национален мотосъбор. \r\n*** \r\n*** \r\nОт 11.00 часа в зала „Триадица“ на Гранд хотел „София“, лидерът на БСП Корнелия Нинова, ще подпише двустранно споразумение за взаимодействие с Конфедерацията на обществените организации от сигурността и отбраната. \r\n*** \r\nОт 11.00 часа кандидатът за евродепутат Ивелина Василева ще присъства на литературен салон на открито под надслов: „Европа през очите на люлинските творци“ на сцена до ресторант „Бъфало“. Ивелина Василева ще посети и фирма за рециклиране от 12.30 часа. По-късно тя  ще се срещне с граждани на открита приемна в район „Възраждане“ 16.00 до 17.30 часа в мола на бул. „Стамболийски“.  \r\n*** \r\nОт 19.00 часа в НЧ „Родолюбие“ в Асеновград ГЕРБ ще представи листата си за европейските избори. \r\n*** \r\nОт 18.00 часа в читалище \"Васил Левски\", в гр. Балчик, Петър Витанов ще се срещне с граждани. \r\n*** \r\nОт 11.00 в с. Баня, общ. Разлог, Деница Златева ще се срещне с работещите в цех за металообработване. В 13.30 часа, в гр. Банско, Деница Златева ще се срещне с граждани на главната улица в града. В 14.30 часа Златева ще се срещне с работещите в цех за производство на битово обзавеждане. В 17.00 часа, в читалището, в гр. Гърмен, тя ще се срещне с обществеността. В 18.15 часа, в Изложбената зала в Дом на културата, в гр. Гоце Делчев, Златева ще се срещне с жителите. \r\n*** \r\nОт 17.00 в Народно читалище \"Просвещение\" в гр. Брезник, Димитър Данчев ще се срещне с граждани. \r\n*** \r\nОт 10.00 часа водачът на листата на ГЕРБ и СДС Мария Габриел ще посети великотърновското село Ресен. В парка в центъра на селото тя ще присъства на празник, с който ще бъдат открити нова детска площадка и площадка с фитнес съоръжения. В 11.00 часа същия ден Мария Габриел ще уважи официалното откриване на Осмия национален събор на овцевъдите в България. Събитието ще се проведе в района на Петропавловския манастир край Лясковец и ще събере над 200 изложители от цялата страна. \r\n*** \r\nОт 10.30 часа в Петропавелския манастир, в гр. Лясковец, Момчил Неков ще вземе участие в 8-ми Национален събор на овцевъдите в България и ще се срещне с граждани. В 16.30 часа, в гр. Павликени, той ще се срещне с ръководството и служителите на фирма за производство на рози и декоративни растения. В 18.00 часа, на площад \"11-ти май\", в гр. Бяла черква, общ. Павликени Момчил Неков ще вземе участие в честването на 143 години от Априлското въстание и 43 години гр. Бяла черква. \r\n***  \r\nОт  11.00 часа кандидатът за евродепутат от ВМРО Андрей Слабаков ще посети Събора на овцевъдите. От 13.00 часа в Клуба на ВМРО - Велико Търново, на ул. \"Любен Каравелов\" 85, кандидатите за евродепутати ген. Димитър Шивиков и  Андрей Слабаков ще дадат пресконференция. \r\n*** \r\nОт 17.00 в салона на кметството на гр. Дунавци, Емил Георгиев ще се срещи с жители. \r\n*** \r\nОт 16.30 часа в клуба на БСП, Елена Йончева ще даде пресконференция. В 18.00 часа,  в огледална зала \"Нели Божкова\" тя ще се срещне с обществеността. \r\n*** \r\nОт 17.30 часа кандидатът за евродепутат от ГЕРБ Андрей Ковачев ще проведе открита среща жители на община Ихтиман на централния градски площад.  \r\n*** \r\nОт 18.00 часа кандидатът за евродепутат от ГЕРБ Андрей Ковачев ще бъде гост на тържеството по случай 140 години от основаването на Народно Читалище „Слънце – 1879“(ул. „Цар Освободител“ 96). \r\n*** \r\nОт 10.00 часа на площад \"Защитата на Каварна\" Елена Йончева ще вземе участие в XVI Общобългарски фолклорен събор \"С България в сърцето - 2019\". \r\n*** \r\nОт 10.30 в х-л \"19-ти век\", в гр. Стрелча, Цветелина Пенкова ще се срещне с жители. В 13.00 часа, в кафе \"Бонжур\", в гр. Панагюрище, тя ще се срещне с граждани. В 14.30 часа Пенкова ще посети Музейният комплекс в гр. Панагюрище. В 18.00 часа, в читалище \"Просвета\", в гр. Костандово, общ. Ракитово Цветелина Пенкова ще вземе участие в честване на годишнина от създаване на читалището. \r\n*** \r\nОт 14.00 часа кандидатът за евродепутат от ГЕРБ Емил Радев и кандидатът за евродепутат Камен Костов ще се срещнат с представители на адвокатските колегии от Сливен и региона в конферентната зала на хотел „Централ“.  \r\n*** \r\nОт 16.30 часа в гр. Твърдица Валери Жаблянов ще се срещне с граждани в Общинския съвет на БСП. В 18.30 часа, в гр. Сливен той ще се срещне с  обществеността в зала \"Графити\" на х-л \"Национал-Палас\". \r\n*** \r\nОт 13.30 часа в конферентната зала, в гр. Девин, проф. Румен Гечев ще се срещне с обществеността. В 17.30 часа, в конферентната зала на х-л \"Родопски дом\", в гр. Чепеларе, той ще се срещне с жители. \r\n*** \r\nОт 12.00 часа в камерната зала на Дома на културата \"Арсенал\" в Казанлък, Сергей Станишев ще се срещне с граждани. В 13.45 часа, в централната част на града той Станишев ще се срещне с граждани. В 18.00 часа, в х-л Верея, в гр. Стара Загора Станишев ще се срещне с обществеността и ще присъства на представянето на книгата на Велислава Дърева \"Атентатът 1925\" \r\n*** \r\nОт 11.00 часа в клуба на пенсионера, в с. Нова Камена, Петър Витанов ще се срещне с жители. В 14.00 часа, в клуба на БСП, в с. Крушари, Петър Витанов ще се срещне с обществеността. \r\n*** \r\nОт 10.00 часа в Народно читалище \"Гюрга Пинджурова\" в гр. Трън, Димитър Данчев ще се срещне с граждани. В 12.30 часа в с. Врабча, общ. Трън, той ще поднесе цветя на паметната плоча на Симо Соколов. В 14.30 часа в с. Филиповци, общ. Трън, Димитър Данчев ще се срещне с обществеността. \r\n*** \r\nОт 12.00 часа  в читалище \"Св. Св. Кирил и Методий\", в гр. Тополовград, Велизар Енчев ще се срещне с жители. В 14.30 часа, в клуба на БСП, в гр. Любимец, той ще се срещне с граждани. В 18.00 часа, в големия салон на читалището в гр. Симеоновград, Енчев ще се срещне с обществеността.", "date": "2019.05.09", "title": "Предстоящи събития в страната за 10 май (Агенция „Фокус“)"}
{"url": "http://www.focus-news.net/news/2019/05/09/2655943/predstoyashti-mezhdunarodni-sabitiya-za-10-may-2019-agentsiya-fokus.html", "text": "***  Среща на Сергей Лавров с японския му колега Таро Коно \r\n***  Парламентарен дебат за реконструкцията на катедралата Нотр Дам \r\n***  Среща на управителното тяло на Световната търговска организация с участието на генералния секретар на ООН  Антонио Гутериш \r\n***  Заседание на Съвета за сигурност на ООН за сирийската провинция Идлиб \r\n***  Пристига френският самолетоносач „Шарл дьо Гол“ за съвместни индийско-френски учения", "date": "2019.05.09", "title": "Предстоящи международни събития за  10 май 2019  (Агенция \"Фокус\")"}
{"url": "http://www.focus-news.net/news/2019/05/09/2655945/blagoevgrad-inteligentna-polivna-sistema-shte-napoyava-chast-ot-trevnite-ploshti-po-aleyata-za-park-bachinovo.html", "text": "Интелигентна поливна система ще напоява част от тревните площи по алеята за парк „Бачиново“. това съобщиха от пресцентъра на  Общината . Тя е една от петте системи, които се изграждат по Програмата за трансгранично сътрудничество Интеррег V-A Гърция – България 2014 – 2020. \r\nЧрез реализацията се  постига опазване и защита на околната среда и насърчаване на ресурсната ефективност. Предвидено е и облагородяване на пространството около тях.  \r\nОсновна цел на проекта е да представи и да популяризира значението на новите интелигентни технологии в управлението на градските водни ресурси.  \r\nПо-рано днес, в социалните мрежи, бе публикуван снимков материал със строителна техника на алеята за парк „Бачиново“. Машините, които се намират на място са заради изграждането на интелигентната поливна система и сондата.", "date": "2019.05.09", "title": "Благоевград: Интелигентна поливна система ще напоява част от тревните площи по алеята за парк „Бачиново“"}
{"url": "http://www.focus-news.net/news/2019/05/09/2655950/evropeyski-izbori-2019-vodachat-na-listata-na-gerb-i-sds-mariya-gabriel-poseti-zhenskiya-pazar-v-sofiya.html", "text": "Водачът на листата на ГЕРБ и СДС Мария Габриел посети Женския пазар. Придружавана от народни представители от ГЕРБ, общински съветници, кметa на район Възраждане Савина Савова, директорa на пазара и представители на структурите на ГЕРБ, Мария Габриел разговаря с работещи и граждани. Това съобщиха от пресцентъра на  ПП ГЕРБ . \r\n“За нас е важна подкрепата на хората и победа на предстоящите избори, за да продължи европейското развитие на България. Листата на ГЕРБ е съставена от знаещи и можещи хора, които знаят как да отстояват националния интерес. Имаме ясна визия за бъдещето на Европа и на България в нея. Искам да постигнем Европа на малките, но повече на брой проекти с конкретни ползи в ежедневието на хората. Такива, каквито сега например са инициативата за безплатен интернет за общините и платените стажове Цифрова възможност. С нашата работа се надявам да заслужим доверието на хората, защото имаме натрупан опит и искаме той да продължи да бъде в полза на гражданите”, сподели с хората Мария Габриел.  \r\nНа пазара се изгражда модерно видеонаблюдение, изградено е лед осветление. Обсъждат се възможност за онлайн доставки на плодове и зеленчуци до домовете и офисите на хората. Направено е постъпление за изграждане на електроколона за зареждане на електроавтомобили. В процес на изграждане е виртуална разходка из пазара в почти реално време, чрез QR код ще може да се свали приложение, чрез което всеки ще знае какво се случва на Женския пазар в София. Ще има карта, която ще показва пътя до пазара. Изградени са подземни контейнери за смет и контейнери за събиране на текстилни отпадъци. \r\nТези иновативни подходи правят пазара една модерна градска среда. Той е включен и в туристически маршрут, който преминава през него и е посещаван от чужди туристи.", "date": "2019.05.09", "title": "Европейски избори 2019: Водачът на листата на ГЕРБ и СДС Мария Габриел посети Женския пазар в София"}
{"url": "http://www.focus-news.net/news/2019/05/09/2655948/pernik-mazh-beshe-osaden-na-tri-mesetsa-zatvor-zaradi-otkaz-da-plashta-izdrazhka-na-sina-si.html", "text": "Съдът в Перник осъди на три месеца затвор мъж заради отказ да плаща издръжка на сина си. Това съобщиха от  Апелативна прокуратура - София . По обвинителен акт на Районната прокуратура в Перник съдът е признал за виновен мъж с инициали  П.С. за неплащане на издръжка на сина си и му е наложил ефективно наказание. От февруари до май 2017 г., в Перник, след като бил осъден по граждански дела да издържа детето си, той обаче съзнателно не изпълнил задължението си в размер на четири месечни вноски.  \r\nОт юни до  март 2018 г. мъжът отново не заплатил на майката на детето десет месечни вноски. \r\nТой ще изтърпи наказанието си при при „строг“ режим. Ще получи и обществено порицание, се казва още в съобщението.", "date": "2019.05.09", "title": "Перник: Мъж беше осъден на три месеца затвор заради отказ да плаща издръжка на сина си"}
{"url": "http://www.focus-news.net/news/2019/05/09/2655947/plenumat-na-vss-poiska-ot-parlamenta-talkuvane-za-pravilnoto-prilozhenie-na-razporedba-ot-antikoruptsionniya-zakon.html", "text": "Пленумът на Висшия съдебен съвет реши да бъде поискано автентично тълкуване от законодателя относно приложението на § 2, ал. 6 във връзка с ал. 1, т. 1 от Допълнителните разпоредби на Закона за противодействие на корупцията и за отнемане на незаконно придобитото имущество. Това съобщиха от пресцентъра на ВСС.  \r\nПоставя се въпросът „Какво следва да се разбира под „организация и ред за извършване на проверката на декларациите, както и за установяване на конфликт на интерес“ по отношение на администрацията на органите на съдебната власт, Висшия съдебен съвет, Инспектората към ВСС и Националния институт на правосъдието, и как разпоредбите на глави пета, осма и петнадесета от Закона за противодействие на корупцията и за отнемане на незаконно придобитото имущество следва да се приложат „съответно“ за лицата, посочени в ал. 1, т. 1 от Допълнителните разпоредби на Закона“. \r\nРешението предвижда да бъдат направени предложения за изменение на ЗПКОНПИ. Предлага се разпоредбите на глава пета, раздел II и III да не се прилагат за служителите в администрацията на органите на съдебната власт, на ВСС, на ИВСС и на НИП, с изключение на служителите, които заемат технически длъжности. Да бъде изрично добавено, че препращането към глава пета, осма и петнадесета касае само относимите за служителите в съответните администрации разпоредби. По отношение на останалите категории задължени лица, посочени в § 2, ал. 1,  т. 1 от Допълнителните разпоредби на ЗПКОНПИ (служителите в администрацията на президента, в администрацията на органите на законодателната и изпълнителната власт, в това число на териториалните звена, служителите в местната администрация (служителите в администрацията на органи, създадени със закон), законодателят следва да извърши преценка за целесъобразност. Предлага се също от обхвата на § 2, ал. 5 от Допълнителните разпоредби на ЗПКОНПИ, предвиждащ проверката на декларациите, както и производството по установяване на конфликт на интереси да се извършват от съответния инспекторат или от комисия от служители, изрично овластени от органа по избора или назначаването, да се изключат администрацията на органите на съдебната власт, на ВСС, на ИВСС и на НИП. \r\nС инициираните промени се цели да бъде прецизиран начинът, по който се прилагат посочените разпоредби по отношение на служителите във визираните администрации и да се избегнат разнопосочни тълкувания и различни интерпретации във връзка с направеното съответно препращане към разпоредби, приложими за лица, заемащи висши публични длъжности. Взето е предвид също, че в съдебната власт няма инспекторат или аналогична структура, с функции, подобни на посочените в чл. 46 или 46а от Закона за администрацията, както и че ИВСС няма правомощия по отношение на съдебните служители. За органите на съдебната власт е невъзможно да съставят предвидената в закона комисия от служители, поради липса на достатъчно такива, особено в по-малките по численост. Установено е, че приложението на Закона предполага създаване на 316 комисии в органите на съдебната власт, във ВСС, ИВСС и НИП, а възможността за създаване на такива комисии в горестоящия орган влиза в противоречие със Закона. \r\nРаботната група по изработване на Наредба за организацията и реда за извършване на проверка на декларациите по реда на Закона за противодействие на корупцията и за отнемане на незаконно придобито имущество и за установяване на конфликт на интереси в администрацията на органите на съдебната власт, ВСС, ИВСС и НИП намира, че е необходимо да се възприеме различен подход за обхвата и реда за приемане на декларации за имущество и за конфликт на интереси, като това се урежда изцяло с Наредба, която да приеме ВСС. \r\nРешенията на Пленума се изпращат на Председателя на Народното събрание.", "date": "2019.05.09", "title": "Пленумът на ВСС поиска от парламента тълкуване за правилното приложение на разпоредба от антикорупционния закон"}
{"url": "http://www.focus-news.net/news/2019/05/09/2655944/balgarskiyat-evrokomisar-mariya-gabriel-balgariya-pokaza-liderstvo-pri-opredelyaneto-na-tsifroviya-dneven-red-na-es-za-zapadnite-balkani.html", "text": "Цифровата програма за Западните Балкани, която вече реализираме, насърчава европейската интеграция на държавите от региона. България показа, че може да бъде лидер в определянето на цифровия дневен ред на ЕС по отношение на Западните Балкани и днешната конференция също го показва. Това заяви българският еврокомисар по цифровата икономика и общество Мария Габриел при откриването в София на \"Бизнес форум Балкани и Средиземно море\", организиран от  Агенцията за развитие на човешките ресурси-клон Русе, съобщиха от Представителството на ЕК в България.  \r\n\"Цифровите иновационни хъбове са изключително важни за сближаване на бизнеса в региона и за подкрепа за внедряване на иновации.  Инициативата ни за стартъпите също вече е отворена към тези държави. Европейската седмица на програмирането и стажовете \"Цифрова възможност\" са други европейски инициативи, в които сега могат да участват и Западните Балкани. Всичко това засилва европейската перспектива пред региона. След историческото споразумение между шестте балкански държави за намаляване на таксите за роуминг оставаме фокусирани върху следващия етап - стартиране на процеса за намаляване на цените между Европейския съюз и Западните Балкани\", посочи още Мария Габриел.  \r\nТя открои и други важни направления на Цифровата програма за Западните Балкани, като подкрепата за разгръщане на цифрова инфраструктура, подобряване на свързаността, насърчаване на цифровите умения във всички възрасти.", "date": "2019.05.09", "title": "Българският еврокомисар Мария Габриел: България показа лидерство при определянето на цифровия дневен ред на ЕС за Западните Балкани"}
{"url": "http://www.focus-news.net/news/2019/05/09/2655949/aktsenti-v-sutreshniya-blok-dobro-utro-balgariya-po-radio-fokus-na-10-may.html", "text": "Парламентът прие на първо четене промени в Наказателния кодекс, касаещи неизбежната самоотбрана. Повече сигурност или възможност за престъпления под протекцията на наказателни изменения ще доведат новите текстове? Темата коментираме с бившия вътрешен министър Емануил Йорданов. За бъдещите приоритети на следващия ЕП, за визията на Европа след 26 май и баланса между европейската цялост и българския национален интерес ще разговаряме в предизборното ни студио с кандидата за евродепутат от листата на ГЕРБ и СДС Илия Лазаров. Правителството реши да отпусне 27 млн. лв. за довършване на новата болница в Ямбол. Как ще бъдат разпределени средствата и кога ще започнат първите дейности по лечебното заведение? Повече ще научим от кмета на града Георги Славов. В минутите след 09.00 часа Бояна Атанасова от Радио „Фокус“-Варна ще ни разкаже кой е дирижирал първата оперна постановка, с която и започва историята на Варненската опера, през далечната 1947 година.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.05.09", "title": "Акценти в сутрешния блок „Добро утро, България“ по Радио „Фокус“ на 10 май"}
{"url": "http://www.focus-news.net/news/2019/05/09/2655946/plovdiv-vizitata-na-prezidenta-rumen-radev-nalaga-promeni-v-organizatsiyata-na-programata-za-praznika-na-asenovgrad-na-12-may.html", "text": "Визитата на президента Румен Радев налага промени в организацията на програмата за Празника на Асеновград на 12 май. Това съобщиха за  Радио „Фокус“ – Пловдив  от отдел „Връзки с обществеността“ на Общината. Президентът ще пристигне в Асеновград в 10.00, а церемонията по издигането на националното знаме ще се проведе от 10.20 часа, а не от 11.20 часа, както бе обявено по-рано. След церемонията по издигане на националното знаме ще прозвучат празнични слова на кмета на Община Асеновград д-р Емил Караиванов и президента на Република България Румен Радев. Празникът продължава с поднасяне на венци и цветя пред паметника на патрона на града цар Иван Асен II и концертна програма на сцената в градския парк.  \r\nСледобедната част от културните събития ще продължи по следната програма: Сцена Градски парк \r\n- 12.00 ч. – 19.00 ч. - панаир на традиционни български занаяти и местни специалитети; \r\n- 12.00 ч. - концерт на Представителен духов оркестър на ВВС – Пловдив; \r\n- 12.30 ч. - концерт на ансамбъл „Тракия” – Пловдив; \r\n- 14.00 ч. - концерт на народната певица Румяна Попова; \r\n- 15.30 ч. - детска шоу-програма „Приключение с Немо” и детска дискотека; Сцена пл. „Акад. Николай Хайтов” \r\n- 18.30 ч. - концерт на дует Севдалина и Валентин Спасови; \r\n- 20.00 ч. - концерт на гръцкия певец Никос Месогитис; \r\n- 20.40 ч. - поздрав на спортен клуб по модерен балет, танци и аеробика „Косара” - Асеновград; \r\n- 21.00 ч. - концерт на поп певицата Мария Илиева; \r\n- 22.00 ч. - празнични илюминации.", "date": "2019.05.09", "title": "Пловдив:  Визитата на президента Румен Радев налага промени в организацията на програмата за Празника на Асеновград на 12 май"}
{"url": "http://www.focus-news.net/news/2019/05/09/2655953/rumyana-glavcheva-ekspert-seizmolog-dopisen-chlen-na-bani-kray-tsentralno-peru-e-registrirana-zemetrasna-aktivizatsiya.html", "text": "В сряда 5:33 часá локално време (13:33 българско време) в акваторията на Тихия океан близо до крайбрежието на Перу е регистрирано земетресение с магнитуд 5.8 според оценки в Европейския център и Американски геоложки проучвания-САЩ. Единично сведение от крайбрежното селище Маркона, намиращо се на повече от 50 километра (км) от епицентъра, е основание за интензивност на сътресението от близо VI степен. По всяка вероятност въздействие в столицата Перу, която отстои на близо 500 км от епицентъра, не е усетено.  \r\nЧетири чáса и половина по-късно на същото място се случва сеизмично събитие с магнитуд 4.4. И двата труса са на неголяма дълбочина – в интервала 10-20 км под морското ниво. След още десет чáса земетръсната активизация в района се манифестира от събитие с магнитуд 4.4 на дълбочина от близо 60 км. Днес (5:33 локално време) пак в същия район срещу Централно Перу е регистрирано земетресение с дълбочина 66 км и магнитуд 4.8. В тази последователност се забелязва известната структурна особеност. Именно, че склонът на плочата Наска потъва под слаб наклон, в случая по-малък от 25 градуса, под континенталната плоча. \r\nЗеметресенията, регистрирани през последното денонощие,  са продукт от два процеса. По-плитките от тях, между които и събитието с магнитуд 5.8, имат дълбочини 10-20 км и са резултат от деформации и орогенна причина (изграждане на планините) във възсядащата Южноамериканска плоча. Следващите две събития стават поради преплъзване в зоната на потапяне на океанската плоча Наска в мантията под Южноамериканската плоча. Скоростта на относително придвижване на плочите по тези места е около 70-75 милиметра в година. Междуплочовите земетресения в района са чести и много от тях – мощни. Най-близкият епицентър от минали земетресения е само на 90 км североизточно. Там земетресение с магнитуд 8.2 през август 1942 година е разкъсало част от границата между плочите Наска и Южноамериканска. Земетресението е предизвикало цунами с амплитуда от близо 2 метра – селището Ломас било наводнено. В град Наска са били съборени около 1/3 от сградите. Предизвикани са множество свлачища. Тогава трусът е причинил 30 жертви и 25 души наранени.  \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.05.09", "title": "Румяна Главчева, експерт-сеизмолог, дописен член на БАНИ: Край Централно Перу е регистрирана земетръсна активизация"}
{"url": "http://www.focus-news.net/news/2019/05/09/2655951/predsedatelyat-na-narodnoto-sabranie-tsveta-karayancheva-knigata-e-neobyaten-svyat-s-mnogo-emotsii-i-nie-sme-dlazhni-da-nauchim-detsata-si-da-predpochitat-knigata-vmesto-kompyutara.html", "text": "Книгата е необятен свят с много емоции и ние сме длъжни да научим децата си да предпочитат книгата вместо компютъра, таблета или телефона. Това заяви в Сливен председателят на Народното събрание Цвета Караянчева, която е патрон на Националния фестивал на детската книга града, предаде репортер на  Радио „Фокус“ – Сливен . Според Караянчева фестивалът е едно страхотно събитие и това, че той се провежда за 21 път в Сливен, показва, че организаторите са хора със сърца, които обичат децата и насърчават четенето на книги. „Ние в този забързан технологичен век сякаш оставихме книгата на заден план. Събития като фестивала ни дават възможност и ни опресняват паметта за това, колко е важно да държим книгата в ръце и да научим децата си да четат“, посочи Цвета Караянчева. \r\nТя бе официален гост на връчването на традиционните награди за принос в развитието на детската литература, носещи името на Константин Константинов, което се провежда по време на Националния фестивал на детската книга в Сливен. Организатор на форума е Регионална библиотека „Сава Доброплодни“. \r\nЛюдмила ЙОРГОВА", "date": "2019.05.09", "title": "Председателят на Народното събрание Цвета Караянчева: Книгата е необятен свят с много емоции и ние сме длъжни да научим децата си да предпочитат книгата вместо компютъра"}
{"url": "http://www.focus-news.net/news/2019/05/09/2655956/evropeyski-izbori-2019-vas-othvarli-zhalba-na-pp-volya-vav-vrazka-s-opredelyaneto-na-sastavite-na-34-sektsionni-izbiratelni-komisii-v-obshtina-svishtov.html", "text": "Върховният административен съд отхвърли жалба на политическа партия „Воля“ срещу решение № 242-ЕП от 1 май 2019 г. на ЦИК. Това съобщиха от пресцентъра на  Върховният административен съд . С него по жалби на ПП ГЕРБ и Коалиция от партии „БСП за България“ е отменено решение №45-ЕП от 25 април 2019 г. на Районна избирателна комисия – Велико Търново за определяне на съставите на СИК в община Свищов и преписката е върната за ново произнасяне.  \r\nСпорът касае съставите на 34 секционни избирателни комисии (СИК) в община Свищов. Съдът е приел, че при проведените на 16 април т.г. консултации от кмета на Община Велико Търново с представителите на политическите партии е било постигнато съгласие за съставите на СИК в Община Свищов. Видно от протокола от срещата, ПП „Воля“  не е направил предложение за включване на неин представител в състава 11-те СИК в Община Свищов. При това положение, при постигнато съгласие, императивната разпоредба на чл. 91, ал.11 от Изборния кодекс задължава РИК – Велико Търново да назначи съставите на СИК в Община Свищов според предложението на кмета след проведените консултации. Въпреки законовите разпоредби РИК – Велико Търново незаконосъобразно е извършила преразпределение като е включила в тези СИК представител на ПП „Воля“.", "date": "2019.05.09", "title": "Европейски избори 2019: ВАС отхвърли жалба на ПП „Воля“ във връзка с определянето на съставите на 34 секционни избирателни комисии в Община Свищов"}
{"url": "http://www.focus-news.net/news/2019/05/09/2655957/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.05.09", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/05/09/2655952/api-vazstanoveno-e-dvizhenieto-v-uchastaka-ot-km-48-do-km-49-i-pri-km-229-v-posoka-burgas-na-am-trakiya.html", "text": "Възстановено е движението в участъка от км 48 до км 49 и при км 229 в посока Бургас на АМ „Тракия“. Това съобщиха от  Агенция „Пътна инфраструктура“ .", "date": "2019.05.09", "title": "АПИ: Възстановено е движението в участъка от км 48 до км 49 и при км 229 в посока Бургас на АМ „Тракия“"}
{"url": "http://www.focus-news.net/news/2019/05/09/2655955/ministar-nikolina-angelkova-namalyava-prognoziraniyat-spad-v-zayavkite-na-ruskite-turisti-za-lyatoto.html", "text": "Спадът в ранните записвания руския пазар за летните курорти у нас към момента е с около 7 %, т. е. - доста намалява от прогнозираното в началото на годината. Това коментира министърът на туризма Николина Ангелкова пред журналисти при посещението си във Варна за среща за готовността за сезона с участие на представители на други ведомства, местните власти и бизнеса, предаде репортер на  Радио „Фокус“ – Варна . Министър Ангелкова отчете със съжаление, че засега има регистриран спад от 13% на заявките за полети към летище Варна. Тя обясни това с фалита на авиокомпания „Германия“, тъй като в последния момент много трудно може да се пренасочи капацитет за полетите.  \r\n„Наистина се надявам с инициативите, които сме предприели предимно от двустранен характер, както с туроператори от Германия, така и с Русия, да успеем да достигнем нивата от миналата година. Но в момента прогнозите са за лек спад за летния сезон от около 2-3 %“, уточни ресорният министър. Тя обаче отчете, че картината е доста динамична и юни месец ще бъде изключително показателен за летен сезон 2019. Според министър Ангелкова отчетлив ръст има от пазари като Украйна – от 50 %. Ръстът има и по отношение на Великобритания, Израел, Чехия и Полша, съответно от 19 %, 16 % и 10 %. От пазар Франция също има повече записвания с 12 %.  \r\nНиколина Ангелкова увери, че министерството заедно с бранша следи какво се случва и набелязва мерки за компенсиране от други пазари. Министърът  на туризма допълни, че се разработва специална програма, свързана с това да се привлекат повече чартърни полети през организирания туризъм. Тя допълни, че не става въпрос за субсидиране, но се проучват различни механизми, каквито предлагат Турция, Испания, Кипър и Хърватска в тази посока. До месец докладът, разработен с помощта на международен консултант, трябва да е готов и да бъде подложен на обществено обсъждане. Това ще позволи да се привлекат повече полети към Варна и Бургас, които пилотно се разработватл. По думи на Николина Ангелкова това ще помогне да се разширят „крилата“ на сезона. \r\nДиана СТОЕВА", "date": "2019.05.09", "title": "Министър Николина Ангелкова: Намалява прогнозираният спад в заявките на руските туристи за лятото"}
{"url": "http://www.focus-news.net/news/2019/05/09/2655958/kmetat-na-sliven-stefan-radev-naukata-ima-vse-po-golyamo-znachenie-za-zhivota-na-horata.html", "text": "Кметът на Сливен Стефан Радев присъства на откриването на Дните на науката и 23-то издание на Националната научна конференция с международно участие \"Сливен 2019\", организирани от Техническия университет. Той приветства участниците и подчерта, че местната власт и Инженеро-педагогическия факултет и Колеж-Сливен си взаимодействат успешно. Това съобщиха от пресцентъра на  Община Сливен . Кметът подчерта, че голяма заслуга за това има професор Станимир Карапетков - зам.-ректор на ТУ-София и председател на Организационния комитет на научната конференция. \r\n„Приветствам ви в нашия град, който е люлка на индустрията в България и родно място на първия ректор на държавното техническо училище, чийто наследник е Техническия университет. Форуми от такъв мащаб са необходими заради науката, която все повече навлиза в живота на хората. Радвам се, че фактултета и колежа се намират в Сливен и се развиват успешно. Това е учебно заведение, на което разчитаме като град и регион за подготовката на кадри за нашата икономика и като учебно заведение, което създава и поддържа духа на нашата общност\", каза в приветственото си слово кметът Стефан Радев. \r\nНа откриването присъстваха още областният управител на Сливен Чавдар Божурски и ректорското ръководство на ТУ. \r\nДните на науката и 23-ата Национална конференция \"Сливен 2019\" бяха открити от ректора на Техническия университет чл.-кор. проф. д.т.н. инж. Георги Михов. \r\nТой благодари на кмета и областния управител за подкрепата към Факултет и Колеж - Сливен, които достойно представляват Техническия университет в Югоизточна България. \r\n„Дни на науката“ е уникален формат, който обединява множество ежегодни научни форуми, организирани от Технически университет – София. Научната конференция ще се проведе на 9 и 10 май. По време на събитието ще бъдат изнесени научни доклади в седем тематични направления: Машинна механика и транспорт; Механика на флуидите, топло- и масопренасяне; Машиностроителна техника и технологии; Електротехника, автоматика и информационни технологии; Технологии, техника и дизайн на текстила и облеклото; Педагогика и мениджмънт; Математика, физика и химия.", "date": "2019.05.09", "title": "Кметът на Сливен Стефан Радев: Науката има все по-голямо значение за живота на хората"}
{"url": "http://www.focus-news.net/news/2019/05/09/2655960/tass-liderite-na-es-v-sibiu-odobriha-deklaratsiya-za-badeshteto-na-obshtnostta.html", "text": "Държавните и правителствени ръководители на Европейския съюз на неформална среща на върха в четвъртък одобриха Декларацията от Сибиу за стратегията на Общността за следващите пет години, предава  TACC . \r\n\"Потвърждаваме, че сме по-силни в този все по-нестабилен и сложен свят, когато сме обединени. Признаваме отговорността си като лидери, за да направим нашия съюз по-силен и бъдещето ни по-светло, като същевременно признаваме европейската перспектива на други европейски държави. Ние единодушно одобрихме Декларацията от Сибиу за десетте ангажимента,“ се казва в изявлението. \r\nВ него се подчертава, че всички предстоящи решения на ЕС ще следват буквата и духа на тези десет ангажимента. \"Днешният Европейски съюз е по-силен от вчера и искаме да продължим да го укрепваме за утре. Това е нашият ангажимент към бъдещите поколения. Това е духът на Сибиу и на новия съюз във формата на 27 страни, готови да приемат бъдещето си като цяло\", се казва в документа. \r\nПървият от десетте ангажименти на  декларация е „защитата на обединена Европа“. \"Ние ще защитаваме обединена Европа - от изток на запад, от север на юг. Преди трийсет години милиони хора се бориха за своята свобода и единство и премахнаха желязната завеса, която разделяше Европа в продължение на десетилетия. Нямаме място за разделения, които работят срещу нашия общ интерес \", - се казва в документа. \r\nВторият и третият параграф от декларацията се отнасят до единството и „съвместните решения“. \"Ние ще бъдем обединени, без значение от събитията. Ще бъдем солидарни помежду си в трудни времена и винаги ще бъдем заедно. Можем и ще говорим с един глас,\" се казва в декларацията. \"Винаги ще търсим съвместни решения, докато се слушаме един друг в духа на разбиране и уважение. \" \r\nДокументът подчертава, че ЕС ще \"продължи да защитава своя начин на живот, демокрацията и върховенството на закона\". Освен това, общността се ангажира винаги да насочва усилията си там, където е необходимо. \"Европа ще продължи да играе голяма роля в големите дела. Ще продължим да слушаме опасенията и надеждите на всички европейци, като сближаваме съюза с нашите граждани и ще действаме съответно с амбиция и решителност\", се казва в декларацията. \r\n\"Винаги ще се придържаме към принципа на справедливост, независимо дали на пазара на труда, в благосъстоянието, в икономиката или в цифровата трансформация. Ние ще намалим още повече различията между нас и винаги ще помагаме на най-уязвимите в Европа,\" заявява декларацията. Ще предоставим на Съюза средствата, необходими за постигане на целите и за изпълнение на неговите политики. \r\nВ документа се казва, че ЕС ще \"защити бъдещето на следващото поколение европейци\". \"Ние ще инвестираме в младежта и ще създадем Съюз, подходящ за бъдещето, способен да се справи с най-належащите проблеми на 21-ви век\", се казва в декларацията. \"Ще защитим нашите граждани и ще гарантираме тяхната безопасност, като инвестираме в меката и твърда сила и работим с нашите международни партньори.\" \r\nПоследната точка от декларацията гласи, че Европейският съюз ще бъде \"отговорен световен лидер\". „Предизвикателствата, пред които сме изправени днес, засягат всички ни. Ще продължим да работим с нашите партньори по света, за да поддържаме и развиваме основан на правила международен ред, да използваме максимално новите възможности за търговия и съвместно да решаваме глобални проблеми като опазването на околната среда и борбата с изменението на климата ”, се казва в документа.  Юлиян Марков", "date": "2019.05.09", "title": "ТАСС: Лидерите на ЕС в Сибиу одобриха Декларация за бъдещето на Общността"}
{"url": "http://www.focus-news.net/news/2019/05/09/2655961/api-otvoreni-sa-ofertite-za-poddarzhane-na-republikanskite-patishta-v-13-oblasti-za-sledvashtite-5-godini.html", "text": "Отворени са офертите в обществените поръчки за поддържане (превантивно, текущо, зимно и ремонтно-възстановителни работи при аварийни ситуации) на републиканските пътища за следващите 5 години в 13 области. Това съобщиха от пресцентъра на  Агенция \"Пътна инфраструктура\" . Тръжните процедури са по райони за планиране. \r\n - За  Югозападен район , в който са областите Благоевград, Кюстендил, Перник и Софийска, са отворени следните оферти: \r\n - за обособена позиция №1 - ОПУ Благоевград, е отворена офертата на ДЗЗД „Пътно поддържане област Благоевград 2018“, в което са: „Грома Холд“ ЕООД, „Водно строителство - Благоевград“ АД, „БКС“ ЕООД; \r\n - за обособена позиция №2 - ОПУ Кюстендил, са отворени две оферти. Те са на: Обединение „Нивел-ПП“, в което участват: „Нивел Строй“ ЕООД и „Пътно Поддържане Кюстендил“ ООД, и на „Мегаинвест-холд“ ЕООД; \r\n - за обособена позиция №3 - ОПУ Перник, са отворени две оферти. Те са на: Обединение „ТРЗП 2019“, в което са: „Трейс Груп Холд“ АД и „Трейс - Пътно Строителство“ АД, и на ДЗЗД „Пътища Перник“, в което са: „Лиел Констракшън“ ЕООД и „Регионални Пътни Мрежи“ ЕООД; \r\n - за обособена позиция №4 - ОПУ София, са отворени две оферти. Те са на: ДЗЗД „ПП София“, с участници: „Инфра Експерт“ АД, „Обонато Билд“ ЕООД и „ЗМБГ“ АД, и на Обединение „ТРЗП София“, в което са: „Трейс Груп Холд“ АД, „Трейс -Пътно Строителство“ АД и „Автомагистрали - Черно море“ АД; \r\n - В  Югоизточен район , в който са областите Бургас, Сливен, Стара Загора и Ямбол.  \r\n - за обособена позиция № 1 - ОПУ Бургас са отворени две оферти. Те са на: Обединение „АМ ТРЕЙС - БУРГАС“, в което са „Автомагистрали Черно море“ АД и „Трейс - Пътно строителство“ АД, и на КОНСОРЦИУМ ТРП БУРГАС 2019, в който са: „Пътстрой Бургас“ ЕООД, „Сет Къмпани“ АД, „Бургаспътстрой“ АД, „Инфра Експерт“ АД и ЩРАБАГ ЕАД. \r\n - за обособена позиция № 2 - ОПУ Сливен са отворени две оферти. Те са на: ДЗЗД „ПОДДЪРЖАНЕ РПМ-СЛИВЕН, с участници: „ПЪТНО ПОДДЪРЖАНЕ СЛИВЕН“ ЕООД“ и СД БЕРКО-90 – Берковски и сие“ и на ДЗЗД „ВДХ Сливен“, в което са: „ВДХ“ АД и „ИНФРА ЕКСПЕРТ“ АД; \r\n - за обособена позиция № 3 - ОПУ Стара Загора са отворени 4 оферти. Те са на: ДЗЗД „ПОДДРЪЖКА РПМ-СТАРА ЗАГОРА“, с участници: „ПЪТНО ПОДДЪРЖАНЕ - СЛИВЕН“ ЕООД и „ПЪТНО СТРОИТЕЛНА КОМПАНИЯ ЕС БИ ЕС“ АД, на „АБ“ АД, на Консорциум „ЩРАБАГ ТЗП“ ДЗЗД, в който са: „ЩРАБАГ“ ЕАД „СТРОЙКОНСУЛТ“ ЕООД и ПРЕДПРИЯТИЕ ЗА ПЪТИЩА БЕЛГРАД“ ООД (ПЗП БЕЛГРАД“ ООД), и на ОБЕДИНЕНИЕ „ТРЗП СТАРА ЗАГОРА“, в което са: „ТРЕЙС – ПЪТНО СТРОИТЕЛСТВО“ АД и „ПРОМАКС“ ЕООД. \r\n - за обособена позиция № 4 - ОПУ Ямбол, са отворени 5 оферти. Те са на: ДЗЗД „ПЪТНО ПОДДЪРЖАНЕ – Н“, в което участват: „ПЪТНО ПОДДЪРЖАНЕ-СЛИВЕН“ ЕООД и „НИВЕЛ СТРОЙ“ ЕООД, на ДЗЗД „СТРОИТЕЛСТВО КАБИЛЕ 2019“, в което са: „ТЕХПЪТСТРОЙ ЕООД“ „ИНЖСТРОЙИНЖЕНЕРИНГ“ ЕООД, АВТОМАГИСТРАЛИ СОФИЯ“ ЕООД и „ПЪТИЩА 2019“ ЕООД, на „Сдружение Пътно поддържане Ямбол“ ДЗЗД, с участници: „ПСТ Груп“ ЕАД, „Бургаспътстрой“ АД,  „Пътинженеринг-М“ АД и „ПСТ София“ ЕООД, на ОБЕДИНЕНИЕ „ТРЗП ЯМБОЛ 2019“, в което са: “ТРЕЙС-ПЪТНО СТРОИТЕЛСТВО“ АД и „ТЕХНОСТРОЙ-ИНЖЕНЕРИНГ 99“ АД, и на „ВДХ ЯМБОЛ“ ДЗЗД, с участници: „ВДХ“ АД и „ПЪТСТРОЙ БУРГАС ЕООД. \r\n - В  Южен централен район  са областите Кърджали, Пазарджик, Пловдив, Смолян и Хасково. \r\n - за обособена позиция № 1 - ОПУ Кърджали е отворена офертата на „ПЪТСТРОЙИНЖЕНЕРИНГ“ АД; \r\n - за обособена позиция № 2 - ОПУ Пазарджик са отворени три оферти. Те са на: „Сдружение пътно поддържане Пазарджик“ ДЗЗД, с участници: „ПСТ Груп“ ЕАД, „Пътинженеринг-М“ АД и „ПСТ София“ ЕООД, на „ЕВРОПЕЙСКИ ПЪТИЩА“ АД и на „Мегаинвест-холд“ ЕООД. \r\n - за обособена позиция № 3 - ОПУ Пловдив е отворена офертата на „ЕВРОПЕЙСКИ ПЪТИЩА“ АД; \r\n - за обособена позиция № 4 - ОПУ Смолян са отворени три оферти. Те са на: „ИСА 2000“ ЕООД, на ОБЕДИНЕНИЕ „ТРЗП 2019“, в което са: „ТРЕЙС ГРУП ХОЛД“ АД и „ТРЕЙС – ПЪТНО СТРОИТЕЛСТВО“ АД, и на ДЗЗД „ПЪТНО ПОДДЪРЖАНЕ ОБЛАСТ СМОЛЯН“, в което са: „Грома Холд“ ЕООД и „Роуг 1“ ЕООД; \r\n - за обособена позиция № 5 - ОПУ Хасково са отворени две оферти. Те са на: „АБ“ АД и на „ВДХ ХАСКОВО“ ДЗЗД, с участници: „ВДХ“ АД и „ИНФРА ЕКСПЕРТ“ АД. \r\nОфертите за останалите три района - Североизточен, Северозападен и Северен централен, ще бъдат отворени утре - 10 май.", "date": "2019.05.09", "title": "АПИ: Отворени са офертите за поддържане на републиканските пътища в 13 области за следващите 5 години"}
{"url": "http://www.focus-news.net/news/2019/05/09/2655965/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79 и второкласен път 19 Симитли-Гоце Делчев. Ремонтни дейности се извършват на главен път Е-79+ от изхода на Благоевград до тунела на село Железница от км 366+000 до км 370+000. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.05.09", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/05/09/2655962/zam-kmetat-na-plovdiv-aleksandar-darzhikov-20-000-leva-shte-otdeli-obshtina-plovdiv-za-provezhdaneto-na-narodniya-sabor-v-kv-lauta.html", "text": "20 000 лева ще отдели Община Пловдив за провеждането на Народния събор в кв. „Лаута“, като тази сума е по-голяма от предишни години. Това каза на пресконференция днес Александър Държиков, заместник-кмет „Култура и туризъм“ на Община Пловдив, предаде репортер на  Радио „Фокус“ – Пловдив . „Неповторима е атмосферата тук. Народен събор „Пловдив“ се превърна в неизменна част от Културния ни календар и се организира за 4-ти път. Голямото посещение на предишните издания е доказателство, че хората го харесват„, каза Държиков. По думите му съборът е събитие, което се очаква  с нетърпение от гражданите и гостите и за 2–та дни се превръща в един истински голям празник. „Факт е, че парк „Лаута“ се преобрази за последните 6-7 години, а политика на Община Пловдив е да изнася различните форми на култура извън центъра„, добави зам.-кметът. За първи път в „Лаута“ тази година ще има и театър на живо. Много събития вече намериха своето място в парка, като сред тях са „Пловдив мези“, „Пловдив през вековете“, „Кино на открито“, концерти и много други, които ще се случват през цялото лято.  „Бих искал да поздравя организаторите за всичко, което правят и за това, че привличат много хора и дават възможност за изява на хора от всички възрасти. В богатата програма отново ще участват многобройни гайдарски състави, ансамбли, читалища, училища, клубове за народни танци и самодейци. Сигурен съм, че Народен събор „Пловдив“ ще просъществува през годините и ще се обогатява все повече и повече“, каза още Александър Държиков. \r\nЦветана ТОНЧЕВА", "date": "2019.05.09", "title": "Зам.-кметът на Пловдив Александър Държиков: 20 000 лева ще отдели Община Пловдив за провеждането на Народния събор в кв. „Лаута“"}
{"url": "http://www.focus-news.net/news/2019/05/09/2655963/ministerstvoto-na-turizma-otvarya-izneseni-priemni-v-kurortite-po-chernomorieto.html", "text": "През това лято Министерството на туризма за първи път ще стартира изнесени приемни по черноморските курорти. Лично министър Николина Ангелкова и нейният екип също ще отговарят на въпроси, предложения и проблемите на хората. Това коментира пред журналисти във Варна министърът на туризма Николина Ангелкова, предаде репортер на  Радио „Фокус“ – Варна . По думите й изнесени приемни ще има и Комисията за защита на потребителите. Според министър Ангелкова,през това лято и местната власт във Варна ще се включи в промотирането на инициативата на министерството „Денят за Вас“. С нея ще се представя културно-историческото наследство на страната, така че да могат  определени паметници на културата да се посещават безплатно от всички туристи през деня. Тази инициатива ще бъде обявена в края на месеца. Сега се събират предложения от кметовете, които трябва да изготвят календари.  \r\nЩо се отнася до днешната среща за подготовката на летния сезон, министър Ангелкова гарантира, че е създадена организация, както за проверките по морските плажове, така и за местата за настаняване и хранене. Има съдействие от страна на МВР и всички други контролни органи, които са свързани с осигуряването на спокойното летуване на туристите с това да получат качествена туристическа услуга. На територията на Варненска област има 23 неохраняеми плажове. Проверките на министерството стартират от 1 юни, когато ще започне активният летен туристически сезон“, допълни Николина Ангелкова. Тя изрази надежда през тази година констатираните нарушения да бъдат по-малко.  \r\n„Това, което очакваме, е и приемане на промените, предложени в Закона за устройство на Черноморското крайбрежие, свързани с налагането и прецизирането на глобите, особено по отношение на опазване на дюните неохраняемите морски плажове. Ще продължим изключително строго и безкомпромисно да следим за това дали се спазват изискванията на законите и да проверяваме местата за настаняване, там където има сигнали, че не отговарят на звездите и категорията“, каза още министър Ангелкова.  \r\nТя допълни, че и тази година областните управители имат ангажимент, както е по закон, да осигурят водното спасяване, а общините имат готовност за непрекъснато почистване и медицинско осигуряване за най-посещаваните неохраняеми плажове. Вчера министър Ангелкова е издала заповед за избор на наемател на плажовете „Камчия“ 4 и 5. Тъй като тези обекти вече ще бъдат стопанисвани, средствата за водното спасяване за тях, вероятно ще бъдат пренасочени към други плажове в областта, посочи още ресорният министър. \r\nДиана СТОЕВА", "date": "2019.05.09", "title": "Министерството на туризма отваря изнесени приемни в курортите по Черноморието"}
{"url": "http://www.focus-news.net/news/2019/05/09/2655968/vidin-mokri-sa-patnite-nastilki-v-oblastta-vali-slab-dazhd.html", "text": "Мокри са пътните настилки във Видинска област, вали слаб дъжд, съобщиха за  Радио „Фокус“ – Видин  от Областното пътно управление. Натоварен е трафикът в посока за Дунав мост 2, пътуват предимно тежкотоварни автомобили. Най-натоварен е участъкът между Дунавци и Видин. От граничен пункт „Дунав мост – Видин“ съобщиха, че работят всички гишета. На другите два гранични пункта в областта – Връшка чука и Брегово, трафикът е спокоен, няма образувани опашки от чакащи автомобили.  \r\nВъв Видин трафикът е засилен по входно изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.05.09", "title": "Видин: Мокри са пътните настилки в областта,  вали слаб дъжд"}
{"url": "http://www.focus-news.net/news/2019/05/09/2655966/evropeyski-izbori-2019-elena-yoncheva-veche-sedem-desetiletiya-zhiveem-v-mirna-evropa-tryabva-da-gi-tsenim-i-pazim.html", "text": "Днес вече седем десетилетия живеем в мирна Европа, заяви в Шумен Елена Йончева, водач на листата на БСП за България на предстоящите на 26 май избори, предаде репортер на  Радио „Фокус“ - Шумен . Тя, заедно с Иво Христов, се включиха в шествието „Безсмъртен полк“ от пл. „Кристал“ до Руски паметник, където се проведе митинг - концерт. Гост на проявата беше Андрей Егоров, първи секретар в посолството на Руската федерация. Елена Йончева, припомни, че в двете световни войни човешките загуби за Европа са 80 милиона души. „Ние трябва да ценим тези седем десетилетия мир, трябва да ги пазим, защото  днес пред Европа има нови опасности, раждат се десетки десни формации близки до фашизма, появява се международен тероризъм, който атакува сърцето на европейските столици, появяват се бежански вълни, които Европа не може да контролира, защото е абдикирала от процесите в Сирия, в Близкия изток, в Северна Африка“, заяви Елена Йончева. Тя посочи, че макар и в мирна Европа, пред България има тежки предизвикателства. „Заражда се авторитарен режим, на който трябва да кажем край, защото той не е прераснал в диктатура само благодарение на членството ни в ЕС, България е изправена пред бедност и нищета и ако не премахнем това престъпно управление, нямаме перспектива и надежда. Вярвам, че нашата кауза е справедлива и ще победим на 26 май“, каза Елена Йончева. Няма ден на Европа, без ден на победата и това трябва да се помни, каза от своя страна Иво Христов. „В момента, в който фашизмът отново избуява на разни места в Европа, включително и у нас, всички трябва да отхвърлим тази фалшива дилема – Ден на Европа или Ден на победата, тъй като тя внушава, че за да си добър европеец не трябва да честваш Деня на победата, или ако честваш Деня на победата, значи не си достатъчно европеец. Това е много коварна манипулация, която трябва да бъде отхвърлена още в зародиш“, каза Иво Христов. Участниците в шествието бяха поздравени и от Веселин Пенчев, председател на Общинския съвет на БСП – Шумен. „9 май е паметна дата в историята на Европа. Тя е повод за празник, но и за тъга  и тревога. За празник, защото ако не беше Денят на победата, Европа нямаше да е същата, нямаше да говорим за европейско единство, за обща европейска политика, нямаше да има дебат за или против европейска социална държава, единна европейска минимална заплата, за европейска солидарност. Денят на победата донесе и над 70- годишен мир в Европа. Днес и ден на тъга, защото трябва да си спомним за милионите жертви на войната в памет, на които поднасяме цветя. Ден за тревога, защото сякаш поуките от 9 май, днес, 74 години по – късно са забравени“, каза Пенчев. „Пожелавам успех на БСП, но това е успех на всички, това не е борба на БСП за България, това е борбата на всички за България“, каза още Веселин Пенчев. Участниците в шествието поднесоха венци и цветя на Руски паметник. \r\nИвелина ИВАНОВА", "date": "2019.05.09", "title": "Европейски избори 2019, Елена Йончева: Вече седем десетилетия живеем в мирна Европа, трябва да ги ценим и пазим"}
{"url": "http://www.focus-news.net/news/2019/05/09/2655969/evropeyski-izbori-2019-denitsa-zlateva-moyata-kauza-e-evropeyska-balgariya.html", "text": "\"Моята кауза е европейска България и независимо от каква позиция-  като евродепутат, бивш ресорен вицепремиер или зам.-председател на БСП, ще работя именно за това.\" Това заяви пред bTV зам.-председателят на БСП и кандидат за евродепутат от листата на \"БСП за България\" Деница Златева, съобщиха от пресцентъра на  БСП . Тя обясни, че от 12 години, по документи, сме членове на ЕС, говорим за споделени ценности и споделен дом, но когато пътуваме из страната, виждаме, че има огромна разлика в стандартите на доходи, жизнен стандарт, достъп до здравеопазване, възможности за развитие на малък и среден бизнес. \"Най-голямото предизвикателство е да обясним този бюрократичен брюкселски език  на обикновените български граждани. Отговорност на българските евродепутати, еврокомисар, на нашите народни представители, тук- в парламента и правителството, е да доближим Европа до българските граждани\", заяви тя.  \r\nДеница Златева обясни, че през последните години Европа е преживяла много кризи и при решаването им фокусът е бил изместен от европейския гражданин- към корпорации, фирми, което е обезверило хората. Тя подчерта, че на днешния ден не трябва да се подценява нито Денят на Европа, нито Денят на победата. Според нея историята трябва да се помни и да се учим от нея, и с общи усилия да чертаем бъдещите реформи на ЕС.  Златева обясни, че днес, на неформалната среща на държавните и правителствените ръководители на ЕС в Сибиу, Румъния, е приета декларация, в която се говори за единна, солидарна Европа. \"Иска ми се този дебат по-често да се провежда и в рамките на нашите институции. Малко говорим за Европа\", каза още тя.   \r\nДеница Златева заяви, че залогът е дори и с един глас БСП да победи ГЕРБ, защото това е залог за бъдещето на България. \"Ако успеем, това ще означава че сме спечелили доверието на българските граждани и сме доказали, че сме алтернатива\", обясни тя. По думите й това ще доведе и до предсрочни парламентарни избори. \"Борисов заяви, че няма да подаде оставка. Всички обаче виждаме какво се случва и в голямата, и в малката коалиция, и скандалите за корупция\", обясни зам.-председателят на БСП. Тя коментира, че при срещите си с хората ги пита- с какво асоциират ГЕРБ - с магистрали или корупция. И мнозинството от отговорите са- с корупция. Златева подчерта, че ако левицата спечели европейските избори, ще има и по-добра изходна позиция за местните избори. Тя наблегна, че има много общини, които са превърнати във феодални владения. Като пример даде Ивайловград, където хора са наказвани, че говорят с представители на опозицията, а в същото време основни техни права и потребности не са осигурени - най-отдалеченото село е на 100 км. от болница.  \"Говорим за европейска справедливост, солидарност и равенство и когато стигнем до едно малко населено място, което е забравено, няма как да обясним на хората там, че и те са европейски граждани, защото не се чувстват и не живеят като такива\", каза Златева. По думите й говорим, че не искаме да сме второ качество и да има двойни стандарти, да не ни третират като второразрядна или треторазрядна държава членка, а делим българите.  \"Не можем да разделяме по политически пристрастия\", категорична бе тя.  Деница Златева подчерта, че по важни теми, които са национално значими, като пакета \"Макрон\", българските евродепутати трябва да действат единно, заедно с Народното събрание и правителството. \"Трябва да се надмогне партийният", "date": "2019.05.09", "title": "Европейски избори 2019: Деница Златева, \"БСП за България\": Моята кауза е европейска България"}
{"url": "http://www.focus-news.net/news/2019/05/09/2655959/evropeyski-izbori-2019-valeri-simeonov-shte-iziskam-stanovishte-ot-ek-darzhavnata-pomosht-za-amerikanskite-tets-u-nas-tryabva-da-bade-prekratena.html", "text": "„Едно от първите неща, с които ще се заема като български представител в Европейския парламент е една брадясала тема, наречена „държавна помощ за ТЕЦ „Марица-Изток” 1 и ТЕЦ „Марица-Изток” 3 – това са американските централи, които продължават да смучат от бюджета на България, от нашите собствени средства. По договори, сключени още по времето на Иван Костов България заплаща електроенергията, която те са произвели, но и която – не са”. Това заяви водачът на листата на „Патриоти за Валери Симеонов (НФСБ и Средна Европейска класа)” – Валери Симеонов в предаването „Плюс-минус” на Нова телевизия днес, съобщиха от пресцентъра на  НФСБ .  \r\nВалери Симеонов подчерта, че първата му работа като български представител в Европейския парламент ще е да изиска становище на Европейската комисия по въпроса.„Защото още през лятото на 2014 година е изпратен сигнал от България до ЕК, но ЕК вече 5 години не дава отговор”, реагира Валери Симеонов. По думите му отговорът не може да бъде друг, освен че става дума за държавна помощ – защото това е видимо явно, договорите с американските централи трябва да бъдат прекратени, за да получи българската енергетика глътка въздух. \r\n„България сама трябва да решава своите проблеми. Европейският съюз е полезен за България, но не е панацея за нашите проблеми”, подчерта Валери Симеонов. По думите му всички обещания по време на кампанията за повишаване на доходите, за решение на демографската криза и социалните политики нямат пряко отношение към Европейския съюз. „Нека кажем истината – възможностите на българските депутати са ограничени. Но това са възможности, които трябва да се използват. Те се свеждат до активността на българските представители в Европейския парламент, до това българските представители да информират своевременно българите, а не в 12 без 5 да става ясно какво се случва. Защото – давам пример – пакетът „Мобилност” е факт от 4 години. Къде бяха нашите депутати през това време”, посочи лидерът на НФСБ.  \r\nВалери Симеонов беше категоричен, че българският народ трябва да изпрати в Европейския парламент дейни, последователни, упорити хора, които постигат целите си.  \r\n„Досега в Европейския парламент няма хора, които да защитават дребния и средния бизнес”, каза Валери Симеонов и даде пример с работата на НФСБ и неговата като вицепремиер в защита на дребния и среден бизнес у нас. „Спасихме от фалит собствениците на малки дестилационни обекти, малките търговци на горива,  работещите по програма „Плод и мляко”, дребни и средни земеделци. Това направихме в България. Това ще правим и в Европейския парламент”, подчерта Валери Симеонов.", "date": "2019.05.09", "title": "Европейски избори 2019: Валери Симеонов, НФСБ: Ще изискам становище от ЕК – държавната помощ за американските ТЕЦ у нас трябва да бъде прекратена"}
{"url": "http://www.focus-news.net/news/2019/05/09/2655964/evropeyski-izbori-2019-valeri-simeonov-nfsb-shte-plediram-za-predvaritelna-otsenka-za-vazdeystvie-na-vseki-normativen-akt-predlagan-ot-es.html", "text": "Необходимо е да се пледира за предварителна оценка за въздействие на всеки проект на нормативен акт, предлаган от ЕС. Това каза за обзорното предаване „Това е България“ на  Радио „Фокус“  Валери Симеонов, водещ на листата „Патриоти за Валери Симеонов (НФСБ и Средна Европейска класа)“. Той обясни, че има шанс гласът ни да се чуе в ЕС, само ако пратим хора, които работят последователно и хващат проблемите в зародиш. Доминирането на европейските институции не винаги носи полза на отделните й членове, каза още той. „Най-общо аз виждам защитата на националните интереси чрез лобизъм. Това е грозна дума. Става дума за лобизъм спрямо българския бизнес, особено дребния и средния. Лобизъм по отношение на средствата, които България получава, въпреки че към настоящия момент те са впечатляващи. Ние получаваме четири пъти повече средства дадени от нас като годишна вноска“, каза той. Валери Симеонов каза още, че представителите на големите политически партии у нас в ЕП са длъжни да се съобразят с по-големите структури, като политическите семейства ЕНП или ПЕС. В този случай връх взима интереса на по-голямата структура, за сметка на малките, обясни той и  изрази надежда бъдещите български евродепутати да забравят голямото политическо семейство и да работят за интересите на България. „До момента сме усвоили само около 25-30% от дадените от  ЕС 30 млрд. Има огромен риск да изгубим тези пари. Трябва да се борим, за да ги запазим и да ги оползотворим“ каза още Симеонов. Всичко зависи от договарянето, обясни той и уточни, че за предстоящия програмен период  2020- 2026 г. преговорния ни екип все още не е ясен, което не е добре. Той каза още, че ще се опитва да прилага регионални програми. Симеонов обясни, че за сега в страната ни всички програми са централни, а децентрализацията е една от целите на НФСБ.  \r\nЦоня СЪБЧЕВА", "date": "2019.05.09", "title": "Европейски избори 2019: Валери Симеонов, НФСБ: Ще пледирам за предварителна оценка за въздействие на всеки нормативен акт, предлаган от ЕС"}
{"url": "http://www.focus-news.net/news/2019/05/09/2655970/kyustendil-tsentara-za-obshtestvena-podkrepa-v-dupnitsa-otbelyaza-denya-na-evropa.html", "text": "Центъра за Обществена подкрепа в Дупница отбеляза Деня на Европа. Това съобщиха за  Радио „Фокус” – Кюстендил  от общинската институция. Екипът на центъра е провел беседа с ученици от осми клас на Професионална гимназия „Христо Ботев”, град Дупница по повод 9-и май, Ден на Европа. Учениците са дискутирали теми, свързани с европейския парламент, символите на европейското знаме, държавите членки на Европейския съюз и мястото на България в него. Обсъден е и положителният ефект на присъединяването на нови членки – съседи на България, и разширяването на Европейския съюз. В рамките на срещата са отбелязани и възможностите, които имат младите хора да се образоват и усъвършенстват, да се реализират на европейско равнище. В края на срещата учениците са позиционирали знамената на отделните държави – членки на Европейския съюз върху предварително подготвена карта от специалистите на центъра, която са окачили на стената в кабинета си, за да им напомня, че имат възможности да избират и да се реализират в Европейското семейство, където България заема своето достойно място. \r\nВенцеслав ИЛЧЕВ", "date": "2019.05.09", "title": "Кюстендил: Центъра за Обществена подкрепа в Дупница отбеляза Деня на Европа"}
{"url": "http://www.focus-news.net/news/2019/05/09/2655967/izvestiya-pobedata-beshe-edna-i-ostana-za-vsichki.html", "text": "Победата беше една и остана за всички, пише руският вестник  Известия \r\nЗащитата на истинските герои на Великата отечествена война е свещен дълг в условията, когато в редица страни, забравили за честта и човешкото достойнство, безсрамно лъжат децата за войната и предават предците си. Това заяви Владимир Путин, който говори на парада на победата на Червения площад. Според държавния глава поуките от миналата война все още са актуални: Русия ще направи всичко възможно, за да осигури своята отбранителна способност и да укрепи престижа на военната служба. Традицията на модерните военни паради на 9 май е вече 11-та година. Този път церемонията мина като по ноти - основната разлика беше, че министърът на отбраната Сергей Шойгу и командирът на парада Олег Салюков за първи път поздравиха войските от новите руски лимузини „Аурус“. Променливото време също внесе корекции, поради което беше необходимо да се отмени въздушната част на празника. \r\nПреди парада руснаците бяха поздравени от президента Владимир Путин: \r\n„Победата е изкована от всички хора. Едно от първите гнусни, внезапни нападения на нашествениците превзеха гарнизона на крепостта Брест. Те се сражаваха до последния войник, оставяли за потомци по стените на цитаделата на надписа, от които и днес оставаме без дъх. Тези думи звучат като клетва и като заръка: „Умирам, но не се предавам”, каза руският лидер. - Подвизите на руските войници днес показват, че тази заповед не е забравена. Тази клетва е приета от сегашното поколение защитници на Отечеството и е основната гаранция за абсолютната надеждност и непобедимост на руските оръжия“. \r\nДържавният глава почете героите на тези години с минута мълчание. \r\n“Споменът за Великата отечествена война, истината за нея е нашата съвест и наша отговорност”, каза Владимир Путин пред участниците в парада и неговата зрители в страната и чужбина. „Днес виждаме как в редица държави умишлено изкривяват събитията от войната и превръщат в кумири, тези които, забравили за честта и човешкото достойнство, служеха на нацистите. Безсрамно лъжат децата си, предават предците си. \r\nСпоред президента днес святото задължение на всички руснаци е да защитят автентичните герои от Великата отечествена война. \r\n„Покланяме се на всички ветерани от поколението на победителите. „Живеете в различни страни, но подвигът, който сте извършили не трябва и не може да Ви раздели“, каза той. - Винаги ще уважаваме всички Вас, прославяме Победата, която беше и остава една за всички. \r\nВърховният главнокомандващ подчерта, че уроците от Великата отечествена война са все още актуални. \r\n\"Направили сме и ще направим всичко необходимо, за да осигурим високата бойна способност на нашите въоръжени сили, отбранителния потенциал на най-модерно ниво, ще укрепим престижа на военната служба, авторитета на войниците и офицерите, защитниците на Отечеството\", обеща Владимир Путин. \"В същото време Русия е отворена за сътрудничество с всички, които  са готови да се противопоставят на тероризма, нео-нацизма и екстремизма.\" Колективната съпротива срещу смъртоносни идеи отново е от решаващо значение. \r\nСпоред президента Денят на победата винаги обединява, обединява всички поколения и отваря сърцата на хората един към друг. На 9 май никой не крие емоциите си и тези искрени чувства обединяват цяла Русия, подчерта държавният глава. \r\nЗаедно с  руския лидер, парада бе наблюдаван от премиера Дмитрий Медведев и почетния гост на парада, първият президент на Казахстан Нурсултан Назарбаев  на централния подиум.  Юлиян Марков", "date": "2019.05.09", "title": "„Известия“: Победата беше една и остана за всички"}
{"url": "http://www.focus-news.net/news/2019/05/09/2655971/evropeyski-izbori-2019-mariya-gabriel-v-stara-zagora-iskame-obedinena-evropa-v-koyato-balgariya-ima-svoeto-dostoyno-myasto.html", "text": "9 май е празник, на който всички трябва да си дадем сметка колко важно е обединението, защото то е в основата на всеки успех. Единствено заедно можем да преодолеем предизвикателствата. Това заяви водачът на листата на ГЕРБ и СДС за европейските избори Мария Габриел в Стара Загора. В парк „Артилерийски“ в областния център тя се включи във фолклорен флашмоб „Пулсът на Европа“, организиран от младежката организация на партията в града. Това съобщиха от пресцентъра на  ПП ГЕРБ . На специално разчертан контур, дълъг близо 300 метра, изобразяващ сърдечен пулс, се изви за втора поредна година българско хоро по повод Деня на Европа.  \r\n„Стара Загора може да се гордее със своя кандидат за евродепутат Николай Диков, а градът има наистина специално място в Европа“, сподели Мария Габриел. По думите й днес живеем във времена на предизвикателства и всеки един гражданин може да има принос в справянето с тях. „За целта са нужни диалог, единство и вяра. С днешното 300-метрово хора ние изпращаме силно послание към Европа – че сме заедно и че искаме да живеем в Европа, която съхранява българските традиции“, посочи водачът на листата на ГЕРБ и СДС за евроизборите и допълни, че всички кандидати на ГЕРБ ще работят за обединена Европа, в която България има своето достойно място. \r\n„Днес пулсът на Европа бие в български ритми. Европа работи за Стара Загора и благодарение на членството в Съюза градът ни с всеки изминал ден става все по-добро място за живеене. Когато сме заедно и хванати за ръце – точно като на българско хоро – можем повече. Така трябва да сме и в Европейския съюз“, каза на свой ред старозагорският кандидат за евродепутат Николай Диков. \r\nНа събитието в Стара Загора присъства и Йоана Фильова, която също е част от листата на ГЕРБ и СДС за европейските избори на 26 май.", "date": "2019.05.09", "title": "Европейски избори 2019: Мария Габриел в Стара Загора: Искаме обединена Европа, в която България има своето достойно място"}
{"url": "http://www.focus-news.net/news/2019/05/09/2655972/nimh-utre-mnogo-mesta-v-stranata-shte-ima-prevalyavaniya-glavno-v-iztochna-balgariya-i-gramotevitsi.html", "text": "През нощта над страната ще бъде облачно, на много места с валежи от дъжд. В Източна България ще духа слаб до умерен южен вятър. Минимални температури между 7° и 12°. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ). Утре все още на много места в страната ще има превалявания, главно в Източна България - и гръмотевици, но от запад ще започне разкъсване и намаление на облачността. Вятърът ще се ориентира от запад-северозапад и ще бъде до умерен. Максимални температури между 17° и 22°, в София около 17°. \r\nНад Черноморието преди обяд ще бъде предимно облачно, но в следобедните часове, главно по южното крайбрежие ще се разкъса. Ще има превалявания, възможни са и гръмотевици. Ще духа до умерен юг-югозападен вятър, който през деня ще отслабне и ще се ориентира от северозапад.  Максимални температури на въздуха: 15°-19°. Температурата на морската вода е 13°-14°. Вълнението на морето ще бъде 2-3 бала. \r\nВ планините също ще има превалявания от дъжд, над 2000-2100 метра от сняг. На отделни места ще прегърми. По-значителни намаления на облачността ще има по-късно през деня. Ще духа умерен и силен северозападен вятър. Максимална температура на височина 1200 метра около 11°, на 2000 метра - около 4°. \r\nАтмосферното налягане ще бъде по-ниско от средното за май. През деня ще започне бавно да се повишава.   \r\nВ събота ще има повече слънчеви часове, ще се затопли. Краткотрайни превалявания ще има в следобедните часове в крайните източни райони и планините. В неделя вятърът ще се обърне от изток-югоизток. Облачността ще се увеличи и вплътни и след обяд на места в западните райони ще превали. В началото на следващата седмица вятърът от изток-югоизток ще се усили. Облачността ще е променлива, по-често значителна, около и след обяд купеста и купесто-дъждовна. На много места в страната ще има валежи, временно интензивни и с гръмотевици. Вероятност за по-значителни количества има главно в Западна и Централна България. Дневните температури ще се понижат.", "date": "2019.05.09", "title": "НИМХ: Утре много места в страната ще има превалявания, главно в Източна България - и гръмотевици"}
{"url": "http://www.focus-news.net/news/2019/05/09/2655974/evropeyski-izbori-2019-andrey-novakov-gerb-preborihme-se-za-tselevo-finansirane-za-nay-bednite-i-slabo-razviti-rayoni.html", "text": "\"Преборихме се за целево финансиране за най-бедните и слабо развити региони. Съфинансирането за тях ще бъде 85% след 2020 г., а не само 70%, каквото бе първоначалното предложение. Това означава, че една община би доплатила едва 15 %, а не 30 % от собствения си бюджет\". Това заяви в община Кочериново кандидатът за евродепутат от листата на ГЕРБ и СДС Андрей Новаков, съобщиха от пресцентъра на ГЕРБ. Той се включи в информационна кампания по повод Деня на Европа, организирана от кмета на Кочериново Иван Минков.  \r\n„Имаше митове и фалшиви новини, че парите от ЕС ще спрат. Истината е, че България получава 4 пъти повече от Съюза отколкото внася и това ще продължи и след 2020 г.“, поясни пред присъстващите Андрей Новаков. Той посочи, че всяко едно населено място в България се ползва от европейската солидарност и това се вижда и в община Кочериново. Новаков каза още, че остават само детайли до окончателното завършване на регионалното депо за Благоевград и Кочериново, където отпадъците ще се съхраняват безопасно. Още един проект, финансиран с европейски средства. \r\nВ община Бобошево Андрей Новаков се включи в инициативата на Общинската и младежка структура на ГЕРБ за Деня на Европа. Той бе топло посрещнат от местни граждани и симпатизанти на политическата сила. По стара българска традиция бобошевци посрещнаха евродепутата със сладка погача и мед. Те го поздравиха за активността му като евродепутат, затова че отстоява българските интереси достойно и никога не забравя и малките населени места в своята работа. Да поздравят Новаков и да му пожелаят успех в кампанията бяха дошли и читалищни дейци от селата Слатино, Блажиево и Усойка, които той е подкрепял в културната и читалищна дейност, която развиват.  \r\nДеня на Европа в Бобошево отбелязаха с раздаване на значки и знаменца и с пускане на балони в небето. В инициативата се включиха и координаторът на местната структура и председател на Общински съвет Даниела Стоянова, областният координатор на МГЕРБ Мая Станойкова-Илиева и Миглена Георгиева – председател на местната структура на МГЕРБ.", "date": "2019.05.09", "title": "Европейски избори 2019: Андрей Новаков, ГЕРБ: Преборихме се за целево финансиране за най-бедните и слабо развити райони"}
{"url": "http://www.focus-news.net/news/2019/05/09/2655973/dots-dimitar-stavrev-meditsinski-iniversitet-varna-pri-ekspeditsiyata-abora-iv-shte-prouchim-kak-se-e-otrazyavala-surovata-morska-sreda-na-drevnite-moreplavateli.html", "text": "Медицински експеримент за това как се е отразявала суровата морска среда на древните мореплаватели от Египет, идвали по нашите земи за желязо, предстои да проведат учени от Медицинския университет във Варна по време на експедицията „АБОРА IV“. Засега техен доброволец е археологът Теодор Роков, който е единственият българин в екипажа с представители на осем държави. Това каза в интервю за  Радио „Фокус“ – Варна  ръководителят на Катедрата по Медицина на бедствените ситуации и морска медицина в Медицинския университет в града доц. Димитър Ставрев.  \r\n„Нашето участие в експедицията ще е да извлечем медицинската информацията преди, по време и след плаването. Какво се случва с тези древни мореплаватели. Ще направим един изходен анализ ако успеем да намерим подходящи апарати, които да проследят физиологичните процеси по време на плаването. След приключване на експедицията ще видим как му се е отразило плаването през три морета на този примитивен кораб, всъщност той не е бил примитивен, а съвършен“, обясни доц. Ставрев. Той посочи, че в момента се готви за експедицията като събира данни за предишни морски експерименти по света.  \r\n„Намерил съм протоколите и експерименталните данни от дълбоководния морски дом „Шелф 1“. Намерил съм също данните на д-р Гарабед Томасян от експериментите му със спасителни съдове. Имам информация и от първия такъв подводен дом „Хеброс 67“. Тук имаме и чисто варненски експедиции. Имам контакт с Дончо Папазов, който е най-дългогодишният участник в морски експерименти за оцеляване на море“, допълни доц. Ставрев. \r\nДиана СТОЕВА", "date": "2019.05.09", "title": "Доц. Димитър Ставрев, Медицински иниверситет – Варна: При експедицията „АБОРА IV“ ще проучим как се е отразявала суровата морска среда на древните мореплаватели"}
{"url": "http://www.focus-news.net/news/2019/05/09/2655975/strana-ukrayna-glavnite-izvodi-ot-denya-na-pobedata-prez-2019-godina.html", "text": "Какви са главните изводи от Деня на Победата през 2019 година, коментира украинският вестник  “Страна“ . \r\nВ четвъртък, 9 май, Украйна отбелязва 74-та годишнина от победата над нацизма през Втората световна война. \"Страна\" наблюдаваше какво се случва в този ден в регионите и отбеляза, че смяната на властта отбеляза няколко основни тенденции в честването на 9 май тази година. \r\nПърво, това е намалена активност на радикалите. През последните години успяха да организират сблъсъци и имаше много задържани. Дърпаха портретите от ръцете на участниците в шествията на „Безсмъртния полк“. \r\nТази година всичко мина много по-спокойно. Дейността на крайната десница е ограничена главно до представления. Изключение прави Харков, където към лицето на един от организаторите на „Безсмъртния полк“ е бил хвърлен газов контейнер. Като цяло имаше сблъсъци, но те преминаха без фанатизъм и сериозни последствия. \r\n\"Страна\" коментира, че ултра-десните сега са на кръстопът. Те бяха подкрепени от Президентството и СБУ, но скоро ще се появи ново ръководство. Идеологическите действия бяха контролирани от администрацията на Порошенко, на която сега явно не й е до това. \r\nВторият интересен момент е по-смелото участие на властите в честването на Деня на победата. В много градове ръководството е почело паметника на Незнайния воин. И в Харков, кметът на града, Генадий Кернес, поиска централният булевард на града да бъде преименуван обратно в чест на маршал Жуков. \r\nКернес е политик, който е чувствителен към променящите се пазарни условия. Но каква вибрация получава от новоизбрания президент Владимир Зеленски е загадка. Той все още води политика на \"нашите и вашите\". \r\nТретият елемент на празника е различното настроение сред хората. Ако в предишни години това бяха по-вероятни действия срещу Порошенко и националисти, които обиждат паметта на Победата, сега това са действия на надежда за промяна. \r\nНо все още не е ясно дали Зеленски ще промени политиката на своя предшественик. И ако не, разочарованието ще бъде много силно. Това ще се отрази на следващите избори за парламент. \r\nИ четвъртото е продължение на дискурса за забраната на всичко свързано със СССР. Няколко души бяха задържани за носене на георгиевски лентички. Особено порази сцената, когато уплашена възрастна жена в съветска военна шапка бе заобиколена от няколко полицаи и под виковете на \"фашисти!\" я изтласкаха от марша. \r\nВ този смисъл, Украйна остава \"страна на Порошенко\", където от органите на сигурността биват пресирани не тези, които предизвикват уличен терор, а тези, които мислят различно. \r\nНакрая изданието припомня, че в Одеса в Деня на победата, радикалите са отишли  на похода на \"Безсмъртния полк\" и са предизвикали грозни сцени. В същото време кметът Кернес поведе безсмъртния полк в Харков, а радикалите с портрети на войници от Украинската нелегална армия (УПА) блокираха пътя им.   Юлиян Марков", "date": "2019.05.09", "title": "„Страна“ (Украйна): Главните изводи от Деня на Победата през 2019 година"}
{"url": "http://www.focus-news.net/news/2019/05/09/2655977/stara-zagora-otkriha-nova-visokotehnologichna-proizvodstvena-liniya-v-grada.html", "text": "В Стара Загора официално отвори врати нова високотехнологична производствена линия, която предлага витаминно - минерални премикси и допълващи фуражи за животни. Това съобщиха от пресцентъра на  Общината . Инвестицията, която е направила фирмата в града е на стойност над 3 млн. лева, стана ясно по време на церемонията. Благопожелания към начинанието отправи и Старозагорският митрополит Киприан.  \r\n„От името на кмета на Стара Загора Живко Тодоров ви поздравявам, че откривате своето предприятие в нашия град, залагайки на високотехнологичното производство. По този начин създавате наистина добри условия на труд за вашите служители и перспективи за разрастване на бизнеса си. Пожелавам ви успех“, каза зам.-кметът на града Красимира Чахова. Тя пожела на ръководството и служителите на фирмата много нови пазари и партньори.  \r\n„Радвам се, че споделяте нашите удовлетворение и гордост от повода, който ни събира в Стара Загора. Новооткритата производствена линия се отличава с модерно и функционално оборудване и технология на смесване. Произведените в България добавки и премикси отговарят на най-високите стандарти. За нас това е начин да подкрепим животновъдството в страната ни и да докажем, че тук има конкурентоспособност на фуражния пазар“, обобщи Христо Папазов, управител и собственик на фирмата-инвеститор „Криста“ ООД. Той подчерта, че производството на фирмата е с висока добавена стойност.  \r\nПоздрави към новите работодатели и инвеститори отправи и проф. Иван Въшин, ректор на Тракийския университет, който даде заявка за бъдещи разговори по темата с обмяната на научен опит и практически знания между фирмата и студенти от Аграрния и Ветеринарномедицинския факултети на учебното заведение.  \r\nСред официалните гости на събитието бяха още зам.-кметът инж. Янчо Калоянов, директорът на Дирекция „Здравеопазване и хуманно отношение към животните и контрол на фуражите“ към БАБХ д-р Георги Чобанов, мениджъри на фирми, които индустриално отглеждат животни в България, партньори и представители на доставчици на суровини от Швейцария, Холандия, Гърция, Англия.", "date": "2019.05.09", "title": "Стара Загора: Откриха нова високотехнологична производствена линия в града"}
{"url": "http://www.focus-news.net/news/2019/05/09/2655978/evropeyski-izbori-2019-kandidatat-za-evrodeputat-marin-zahariev-i-mladezhite-ot-gerb-smolyan-s-initsiativa-po-sluchay-9-may.html", "text": "Младежки хепънинг се състоя в Смолян по повод Деня на Европа – 9-ти май, съобщиха от пресцентъра на  ПП ГЕРБ . В пространството пред кино „Дружба“ бе разположена шатрата на ПП ГЕРБ с рекламни материали за предстоящите евроизбори. Кандидатът за член на Европейския парламент от листата ГЕРБ - СДС Марин Захариев и младежи от партийната структура раздаваха балони и знамена на минувачите, поздравявайки ги с Деня на Европа.  \r\nВ небето бяха пуснати 28 балона – колкото са страните-членки на Европейския съюз. Всеки от тях носеше по едно от посланията на най-прогресивното междудържавно обединение – като свобода, демокрация, мир, стабилност, сигурност, достойнство, толерантност, равенство, многообразие и др. В балоните бе поставено по едно семенце с идеята да поникне цвете там, където падне.  \r\nСпоред Захариев символиката на летящия балон е да покаже на всички хора, че свободата е избор и право, че тя е най-висшето благо на света. По думите му свободното движение на хора представлява една от основните свободи на вътрешния пазар, който включва пространство без вътрешни граници. \r\n„Това е много важен ден за България, защото от 2007 г. сме част от общото европейско семейство. Ние сме от последните присъединили се към ЕС, но минаха 12 години от началото. С годините страната ни все по-ясно и категорично отстоява своите позиции. Напоследък е даже неоспорим лидер по някои от темите като например Западни Балкани, която поставихме за приоритет по време на нашето европредседателство. Все повече се откроява и приносът на България към успехите на това голямо европейско семейство. Аз  чувствам, виждам и вярвам, че с всяка изминала година България укрепва и затвърждава своя авторитет в ЕС като стабилен и предвидим партньор“, посочи Захариев. \r\n„Европа допринесе за обновлението на града и на страната ни. Чрез ЕС у нас влязоха много свежи идеи и свеж капитал в частния бизнес. Увеличиха се многократно възможностите за нашите сънародници да търгуват в цяла Европа, да пътуват и развиват бизнес без граници. Европейската солидарност, разбира се, допринесе особено много за държавата и общините, които продължават да градят модерна България“, допълни той.", "date": "2019.05.09", "title": "Европейски избори 2019: Кандидатът за евродепутат Марин Захариев и младежите от ГЕРБ - Смолян с инициатива по случай 9 май"}
{"url": "http://www.focus-news.net/news/2019/05/09/2655976/ministar-nikolina-angelkova-sled-sreshta-s-kontrolnite-organi-vav-varna-podgotovkata-za-letniya-sezon-varvi-dobre-zaedno-shte-garantirame-kachestvoto-na-destinatsiyata.html", "text": "Очаква ни предизвикателно лято, важно е всички държавни и местни институции, контролни органи и представители на бизнеса да работят в синхрон, за да гарантираме на българските и чуждестранните туристи услуга с много добро качество. Подготвяме редица инициативи заедно с представителите на местната власт и бизнеса и се надявам да успеем да запазим отличните резултати от миналия сезон. Това каза пред представители на медиите министърът на туризма Николина Ангелкова след среща с контролните органи за подготовката на предстоящия летен сезон във Варна, съобщиха от пресцентъра на  министерството . В дискусията участваха заместник министър-председателят по икономическата и демографската политика Марияна Николова, министърът на транспорта, информационните технологии и съобщенията Росен Желязков, кметът на Варна Иван Портних, представители на контролните органи, местната власт и туристическия бизнес.  \r\nИнституциите и местните власти очертаха мерките, които взимат за сезона, подготовката върви добре, стана ясно на срещата. С туризма са свързани много институции, организации и структури от различни ресори, контролни органи и местната власт, допълни министър Ангелкова и благодари на колегите си от правителството и на премиера Бойко Борисов за подкрепата за туризма и за издигането му като приоритет.    \r\nТази година Министерството на туризма стартира нова инициатива – „Денят за Вас“, както по Северното, така и по Южното Черноморие. Идеята е в един ден през периода от 15 юни до 8 септември всички музеи и други туристически обекти на територията на съответната община да са с вход свободен. Така ще се привлекат повече посетители към културно-историческите забележителности и към атракциите в района.  \r\nСъздадохме организация, свързана с проверките по управление на морските плажове, така и с местата за настаняване и хранене от страна на КЗП, за да се гарантира качествен продукт и безпроблемно пребиваване на туристите, обяви министърът на туризма. Имаме съдействието на МВР и всички контролни органи, за да бъде осигурено спокойно летуване. На територията на област Варна неохраняемите плажове са 23, като областната управа и общините осигуряват водното спасяване, медицинското обслужване и почистването, поясни министърът. Проверките на екипа й стартират от 1 юни с началото на активния сезон. Минимум по 3 са проверките на плаж – в началото на сезона, по средата и в края му, а по сигнал са непрекъснати. Министърът гарантира, че най-посещаваните неохраняеми плажове ще бъдат подсигурени.  \r\nТя прогнозира известни спадове на германския пазар. Предприели сме редица мерки и следим заедно с бранша какво се случва, така че да се опитаме да компенсираме от други пазари. Спадът от пазар Русия към момента е намалял доста спрямо прогнозите от началото на годината.  \r\nНадявам се с инициативите, които сме предприели предимно от двустранен характер с Германия и Русия, да успеем да достигнем нивата от миналата година, каза министърът. Тя съобщи още, че екипът й разработва специална програма за привличане на повече чартърни полети през организирания туризъм. Не говоря за субсидиране, а за търсене на механизми, каквито предлагат Гърция, Испания, Кипър и Хърватска. Надявам се до месец докладът на международния консултант, с който работим, да бъде готов и да го предложим за обществено обсъждане. Това ще ни позволи да привлечем допълнително полети за летища Варна и Бургас и така да разширим крилата на сезона. Министър Ангелкова обяви отчетливи ръстове към момента на пазар Украйна 50%. Великобритания 19%, 16% Израел, Чехия и Полша – по 10%, Франция – 12%. Надяваме се това да компенсира спада от Германия и Русия.  \r\nМинистър Ангелкова анонсира подготвения за 31 май Международен инвестиционен форум в Слънчев бряг с участието на световни хотелски вериги и специализирани фондове. Надявам се да насочим тяхното внимание към Черноморието и страната ни. Бихме искали да създадем  възможности за изграждане на конгресни центрове в националните курорти или край тях, за да се ползва целогодишно добрата им материална база.  \r\nМинистърът обърна специално внимание на присъствието на представителите на Китай както от страна на тяхното Министерство на туризма, така и на различни провинции. Ще присъства един от най-големите китайски фондове – Silk road fund, и  представители на UnionPay. В началото на годината министерството подписа споразумение с най-голямата китайска туроператорска компания за съвместно публично-частно партньорство за създаване на изнесени туристически информационни центрове в различни китайски градове. Важно е да продължим съвместната работа с Гърция и Сърбия за общите туристически продукти за привличане на туристи от азиатската страна, посочи министър Ангелкова. \r\nКметът на Варна Иван Портних обяви пред журналистите, че регионът е готов за летния сезон и благодари на министър Ангелкова и цялото правителство за подкрепата при реализацията на редица ключови инфраструктурни проекти. Те ще са от сериозна полза за туристическия бранш и ще улеснят движението в централната градска част. Той съобщи, че за сезона се очаква тук да бъдат командировани полицаи от Румъния, Полша и евентуално Германия, за да подпомогнат българските си колеги в разгара на сезона.", "date": "2019.05.09", "title": "Министър Николина Ангелкова след среща с контролните органи във Варна: Подготовката за летния сезон върви добре,  заедно ще гарантираме качеството на дестинацията"}
{"url": "http://www.focus-news.net/news/2019/05/09/2655979/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм в София. Това съобщиха от пресцентъра на  Столична община . \r\nЗабраняват се престоят и паркирането на превозни средства, с изключение на автомобилите на снимачния екип, както следва:  \r\n-\tот 07.00 до 17.00 часа на 10 май 2019 г. на ул. „Кръстьо Раковски“ 15 – 12.  \r\n-\tот 07.00 до 10.00 часа на 10 май 2019 г. на ул. „Йерусалим“ пред заведение „Мистър пица“;  \r\n-\tот 06.00 до 18.00 часа на 1 юни 2019 г. на ул. „Сан Стефано“ между бул. „Янко Сакъзов“ и ул. „Марин Дринов“; ул. „Янко Сакъзов“ пред кафене „Кестена“.", "date": "2019.05.09", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2019/05/09/2655980/evropeyski-izbori-2019-g-emil-radev-gerb-iskame-da-prevedem-na-angliyski-i-da-zanesem-v-bryuksel-novata-entsiklopediya-balgariya-vav-vtorata-svetovna-voyna-1939-1945.html", "text": "Днес има дефицит на знания за едни славни времена. Тази енциклопедия, макар да е обозначена от авторите като кратка, респектира с големия си обем от два тома. На база на предишните издания, тук се използва значително по-богат архивен материал, богата фактология и обективно поднасяне на информацията. Това каза днес във Варна, при представянето на енциклопедията „България във Втората световна война 1939-1945”, Емил Радев – кандидатът за евродепутат от ГЕРБ и посланик на библиотеките в Европейския парламент и инициатор на изданията, предаде репортер на  Радио „Фокус“ – Варна . „Поех ангажимента да преведем на английски език всичко това. Голям е обемът – един том е над 1100 страници, но си струва, нашите партньори в Европейския парламент да се запознаят с нашата история. С колко кръв е достигнато всичко това, как сме воювали и сме давали всичко от себе си. Българската армия се е била винаги много героично, а от нашите противници от Великите сили сме получили признание“, коментира още Емил Радев. Според него енциклопедията може да се предаде на библиотеката на Европейския парламент в Брюксел. Друга идея е изданието да се дигитализира. Той увери, че екземпляри от енциклопедията ще бъдат предадени на училища, университети, библиотеки, читалища, за да могат да се ползват от широк брой хора. На представянето в читалните зали на Регионалната библиотека „Пенчо Славейков“ с него присъстваха авторите Милен Куманов и Тодор Тодоров. С издадените два тома завършва трилогията от енциклопедии, посветени на лицата и събитията в България по времето на двете световни войни и на Балканските войни (1912-1913). „Изданието може да се ползва от всякаква публика и като помагало и като източник на безпристрастна информация. Енциклопедията е на равнището на съвременната историческа литература. Това ярко проличава от литературата, която е прибавена под черта под всяка статия за дадено събитие или лице. Справочното издание е много богато илюстрирано. Това го прави доста атрактивно. Авторите дадоха много от себе си. В последните години видях как се издава първото издание, колко труд положиха за останалите книги. Има голяма последователност“, каза още Емил Радев. Той обясни, че идеята е била да бъдат обхванати Балканската, Първата и Втората световни войни, за да се представят героичните битки на България, чиято армия никога  не е загубила битка. Емил Радев поясни, че са използвани документи от Военния архив във Велико Търново. „Авторският колектив беше щастлив да види едно завършено дело. Това, което на нас най-много ни тежеше, че в България на тези събития не се отделя много място за участието на страната във Втората световна война. Искаме тези факти да станат достояние на широката общественост. Няма семейство, в което да не е имало участник в тези войни“, каза проф. Милен Куманов. „Предишните енциклопедии наистина не са пълни до 1989 година, имайки предвид строя и хората, които са ги правили. В тях е фаворизиран даден вид хора“, коментира Тодор Тодоров. \r\nДиана СТОЕВА", "date": "2019.05.09", "title": "Европейски избори 2019 г.: Емил Радев, ГЕРБ: Искаме да преведем на английски и да занесем в Брюксел новата енциклопедия „България във Втората световна война 1939-1945”"}
{"url": "http://www.focus-news.net/news/2019/05/09/2655983/pleven-politsiyata-izdirva-dve-momicheta-na-10-i-11-godini.html", "text": "Служителите на реда в Плевен издирват две момичета, на 10 и 11 години. Това съобщиха от  ОДМВР - Плевен . В късния следобед в полицията в града е постъпила информация от майката на по-голямото дете, че то е в неизвестност от днес следобед, около 14.30 часа. Изяснено е, че с момичето е било с друго, на 10 години, което също се издирва. \r\nПредприети са оперативно-издирвателни действия за установяване на местонахождението на децата.", "date": "2019.05.09", "title": "Плевен: Полицията издирва две момичета на 10 и 11 години"}
{"url": "http://www.focus-news.net/news/2019/05/09/2655982/predsedatelyat-na-parlamenta-tsveta-karayancheva-vrachi-natsionalnata-nagrada-konstantin-konstantinov-za-prinos-v-detskoto-knigoizdavane-na-pisatelkata-elena-pavlova.html", "text": "Председателят на Народното събрание Цвета Караянчева връчи Националната награда „Константин Константинов” за принос в детското книгоиздаване за 2019 г. на писателката Елена Павлова, която получи отличието в категория „Автор“. Това съобщиха от пресцентъра на  Народното събрание . Официалната церемония беше в рамките на 21-вия Национален фестивал на детската книга в Сливен.  \r\nОгромно удоволствие е за мен, че за втори пореден път съм патрон на този празник на книгата, отбеляза Цвета Караянчева пред присъстващите в Драматичния театър „Стефан Киров” в Сливен. Благодаря на организаторите, които се грижат този фестивал да го има, пожелавам им здраве, вдъхновение и да запазят огромната си любов към децата.  \r\nМисля, че да напишеш книга е много трудно, защото това е мисия, в която трябва да вложиш много сърце, много любов и да отправиш ясно за децата послание, отбеляза председателят на Народното събрание. Разбира се, тази мисия е много важна, защото трябва да покажем на младите хора, на нашите наследници, колко е важно да държат книжката в ръце, да обичат писаното слово и че чрез книгите пред тях се разкрива необятен свят – свят на фантазия и пътувания, посочи Цвета Караянчева. Ние, възрастните, имаме много важна задача – да научим децата и внуците си да обичат книжката, защото съревнованието с новите технологии е много сериозно, подчерта тя. Председателят на парламента изрази благодарност към всички автори, които са ангажирани с издаването на детски книги. Това е труд, който оценяват най-малките и най-важните за нас хора - това са нашите деца, те са най-големите ни ценители и най-големите ни критици, добави Цвета Караянчева.  \r\nПо-рано председателят на парламента се включи в шествието от булевард \"Цар Освободител\" до сградата на Драматичния театър „Стефан Киров”. Тя разговаря с много от участниците в Националния фестивал на детската книга и от младите им почитатели.", "date": "2019.05.09", "title": "Председателят на парламента Цвета Караянчева връчи Националната награда „Константин Константинов” за принос в детското книгоиздаване на писателката Елена Павлова"}
{"url": "http://www.focus-news.net/news/2019/05/09/2655984/blagoevgrad-v-petrich-be-otkrit-voenen-pametnik-balgarsko-voenno-grobishte-1944.html", "text": "Мемориалът се намира в Гробищен парк Петрич и бе възстановен след продължителна работа по издирване на документи от Държавен военно-исторически архив. Това съобщиха от  Общината . На церемонията по откриване на военния паметник днес присъстваха и наследници на загиналите войни от градовете Добрич, Тутракан, Бобошево, София, както и представители на Президентството и Министерство на отбраната. В ритуала участваха и военнослужещи от Бригадно командване- Благоевград. Кметът Димитър Бръчков открои значимостта на обекта, който по думите е символ на памет и признателност. Според наличната  документация във Военен паметник „Българско военно гробище – 1944“ в Гробищен парк-Петрич за периода 1941 – 1944 г. са погребани общо 101 български войни, от които от община Петрич са: подофицер Вангел Георгиев Вангелов, подофицер Костадин Алексов Дойчинов, подофицер Стоян Илиев Нушев, ефрейтор Атанас Христов Димитров, редник  Ахмед Салиев Изиров, редник Тома Георгиев Рупанов. Процедурата за Военен паметник „Българско военно гробище -1944 “е съгласувана с Министерство на отбрана, откъдето бяха отпуснати средства за изграждане на паметна плоча и военен знак – кръст за храброст.", "date": "2019.05.09", "title": "Благоевград: В Петрич бе открит Военен паметник „Българско военно гробище - 1944“"}
{"url": "http://www.focus-news.net/news/2019/05/09/2656002/evropeyski-izbori-2019-valeri-simeonov-nfsb-az-sam-chovek-na-deystvieto-vie-me-poznavate.html", "text": "Верен на слогана „Вместо думи – действия” лидерът на НФСБ Валери Симеонов представи пред хората в Перник тази вечер свършеното от него като вицепремиер и депутат, както и от народните представители на НФСБ, съобщиха от пресцентъра на  партията . „Както казах преди малко в предаването „Лице в лице” по Btv, когато един човек се представя пред избирателите си – той трябва да се представи със свършеното, а не с думичката „ще””, подчерта Валери Симеонов. \r\nТой беше категоричен, че в Европейския парламент трябва да бъдат избрани български представители, които вършат работа. А Национален фронт за спасение на България е партията, която доказа, че работи, вместо да говори, подчерта Валери Симеонов.  \r\n„Това е партията, която много не приказва, но без нея нямаше да има ограда по границата с Турция, без нея нямаше да има ред по Черноморието и зимните курорти – имам предвид строяването на групировките в три редици и принуждаването им да спазват Закона за шума”, посочи пред хората в Перник Валери Симеонов. Той припомни, че след неговата намеса и тази на НФСБ дребният и среден български бизнес, заплашен от унищожение, е получил защита. „Като се започне от производителите на домашна ракия, търговците на горива от малките бензиностанции, стигне се до търговците, които реализират програмата „Плод и мляко”, заплашени да бъдат ликвидирани от големите акули в бранша”, каза Валери Симеонов. „Ние, от НФСБ, сме хората, които променихме Закона за арендата, така че да не е възможно подписването на фалшиви договори”, даде пример още лидерът на НФСБ.  \r\nВалери Симеонов припомни свършеното от него като вицепремиер и това на депутатите от НФСБ за изграждане на втори лифт в Банско. „Тъй като ски зоната в Банско осигурява поминъка на половината Благоевградска област”, подчерта той.  \r\nНе на последно място водачът на листата на родолюбивата коалиция „Патриоти за Валери Симеонов (НФСБ и Средна Европейска класа)” подчерта действията на  НФСБ за това в българския парламент днес да няма втора турска партия – ДОСТ.", "date": "2019.05.09", "title": "Европейски избори 2019: Валери Симеонов, НФСБ: Аз съм човек на действието – вие ме познавате"}
{"url": "http://www.focus-news.net/news/2019/05/09/2656001/pazardzhik-kmetat-na-obshtina-velingrad-podpisa-dva-dogovora-s-darzhaven-fond-zemedelie.html", "text": "Кметът на Община Велинград подписа два договора с Държавен фонд „Земеделие“, съобщиха за  Радио „Фокус“ – Пазарджик  от общинската администрация във Велинград. Единият проект включва изграждане на комбинирана спортна площадка за футбол на малки вратички и волейбол и ще се изпълни на терен в двора на ЦПЛР-ОДК Велинград за ИСУ“ Св. Св. Кирил и Методий“. Целта е да се осигурят модерни и функционални спортни съоръжения за нуждите на училището. Вторият проект е за реконструкция, оборудване и обзавеждане на СУ „Христо Смирненски“ в село Света Петка. Той цели създаване на условия за предоставяне на качествени и модерни образователни услуги в СУ „Христо Смирненски“, чрез реконструкция и обновяване на материално-техническата база на учебното заведение. И двата проекта имат за цел да се насърчи спортния дух у децата във Велинград чрез изграждане на спортни площадки, които да привлекат интереса у децата към спортни занимания и дейности. Благодарение на средствата от ЕС училищната инфраструктура в община Велинград се подобрява непрестанно.", "date": "2019.05.09", "title": "Пазарджик: Кметът на Община Велинград подписа два договора с Държавен фонд „Земеделие“"}
{"url": "http://www.focus-news.net/news/2019/05/09/2656003/vidin-blestyashta-savmestna-produktsiya-na-simfonieta-vidin-i-sredno-uchilishte-tsar-simeon-veliki-be-predstavena-v-grada.html", "text": "Блестяща съвместна продукция на Симфониета – Видин и Средно училище (СУ) „Цар Симеон Велики“ бе представена в града. Концертът на Симфониета – Видин и СУ „Цар Симеон Велики“ се проведе в залата на Симфониетата и в него бяха включени изпълнения на песни от български филми и българска поп музика. Това съобщиха от Общината за  Радио „Фокус“ – Видин . Концертът е посветен на празника на училището, който се отбелязва на 11 май. На събитието присъстваха кметът на Община Видин Огнян Ценков, началникът на Регионалното управление на образованието Веселка Асенова, директорите на Симфониета – Видин Мирослав Кръстев и на СУ „Цар Симеон Велики“ Венцислав Станев и други официални гости. \r\nКонцертът се проведе под диригентството на Светлана Галианова. В съвместната продукция бяха показани кратки откъси от филми, на фона на които водещите бяха подготвили интересни диалози, свързани със сюжета. \r\nИзпълненията на популярните и любими на всички българи песни и музика бяха посрещнати с нестихващи аплодисменти от публиката. Участниците в концерта получиха хубави думи на признание за своята дарба и много цветя. \r\nСвоите поздравления поднесе и кметът на Община Видин Огнян Ценков: „Искрени адмирации за създателите на тази великолепна продукция. Винаги съм казвал, че Видин има не само богато културно-историческо наследство, но също голямото богатство на нашия град са неговите хора. Вие го доказахте тази вечер“. Той изказа благодарност към ръководството и оркестрантите на Симфониетата, към ръководството, педагогическия екип и възпитаниците на Средно училище „Цар Симеон Велики“ за прекрасната идея, както и към директора на видинския драматичен театър Дейвид Славчев, който съдейства за креативното представяне на продукцията. \r\nОгнян Ценков подчерта, че Община Видин поставя развитието на образованието сред най-важните си приоритети. Той припомни, че през миналата година е сложено началото на един изключително важен проект по Оперативна програма „Региони в растеж“ 2014-2020 – „Подобряване на състоянието на образователната инфраструктура в град Видин”. В него е включено и Средно училище „Цар Симеон Велики“, където ремонтните дейности текат с пълна сила. Кметът сподели, че само след година то ще се превърне в модерно, многофункционално и комфортно учебно заведение – една изключителна придобивка за всички наши съграждани. Ценков честити на учениците, учителите и всички бивши възпитаници на най-старото видинско училище 137-годишнината от създаването му, с пожеланието да бъдат здрави, да са първи сред първите, успешни и никога да не забравят родния Видин. \r\nПриветствие поднесе и председателят на Обществения съвет към училището Александър Русев, а директорът Венцислав Станев покани на финала на събитието видинския кмет да връчи от името на педагогическия съвет на СУ „Цар Симеон Велики” грамоти на учениците – водещи и изпълнители, участвали в концерта, както и на ръководителя на клуб „Музика” – Стефка Йовчева.", "date": "2019.05.09", "title": "Видин: Блестяща съвместна продукция на Симфониета – Видин и Средно училище „Цар Симеон Велики“ бе представена в града"}
{"url": "http://www.focus-news.net/news/2019/05/09/2656005/tass-donald-tramp-zayavi-che-ima-zhelanie-da-izgladi-otnosheniyata-s-rusiya.html", "text": "Президентът на САЩ Доналд Тръмп заяви, че няма намерение да нарича Русия вражеска държава и има желание да изглади отношенията с Москва, както и с Китай, предаде  ТАСС .  \r\nАмериканският държавен глава за пореден път разкритикува Германия за нейното нежелание да увеличи военните си разходи. Според Тръмп, Германия изразходва 1% от БВП за отбрана, а е поела задължение, като страна-членка на НАТО да увеличи военните си разходи до 2% от БВП.  \r\nПрезидентът на САЩ заяви, че Германия „ще плаща на Русия милиарди долари всеки месец за тръбопровода, а се предполага, че САЩ трябва да защитават Германия от Русия“.  \r\n„По този начин Германия дава (пари) на т.нар. враг…Аз не искам да наричам Русия враг, аз искам да изгладя отношенията с Русия, сега искам да изгладя отношенията и с Китай, защото аз съм умен. Глупавите хора не искат да се разбират с никой“, отбеляза Тръмп пред журналисти в Белия дом.  \r\nПрезидентът на САЩ подчерта, че завършилото разследване на специалния прокурор Робърт Милър, относно намеса на Русия в американските избори през 2016 година, е навредило на отношенията на Вашингтон с много страни, допълва агенцията.   Светлин Божков", "date": "2019.05.09", "title": "ТАСС: Доналд Тръмп заяви, че има желание да изглади отношенията с Русия"}
{"url": "http://www.focus-news.net/news/2019/05/09/2656006/japan-times-sasht-izzeha-severnokoreyski-tovaren-korab.html", "text": "САЩ иззеха севернокорейски товарен кораб, транспортиращ въглища, в нарушение на наложените на Пхенян международни санкции. Това съобщиха от министерството на правосъдието на САЩ, пише на електронното си издание японският вестник  „Japan Times“ .  \r\nКонфискуването на кораба, задържан през миналия месец в Индонезия, идва в деликатен момент в отношенията между двете страни. Съобщението за изземването на кораба дойде часове, след като Северна Корея изстреля две ракети с малък обсег на действие, като пореден сигнал за проблемите в преговорите за ядреното разоръжаване на Пхенян.  \r\nОт министерството на правосъдието на САЩ заявиха, че кораба „Wise Honest“ е един от най-големите севернокорейски товарни кораби и в продължение на няколко години е бил използван за транспортиране на руски въглища за Северна Корея.  \r\nПлащанията за поддръжка и оборудване на кораба са били извършени в американски долари, чрез непреднамерени действия на американски банки, в нарушение на санкциите, които забраняват севернокорейски граждани или организации да имат достъп до финансовата система на САЩ.  \r\nАмерикански представители заявиха, че Северна Корея се е опитала да прикрие целта на дейността на кораба, като е записала в корабната документация различни страни за неговата националност и произхода на въглищата.   Светлин Божков", "date": "2019.05.09", "title": "„Japan Times“: САЩ иззеха севернокорейски товарен кораб"}
{"url": "http://www.focus-news.net/news/2019/05/09/2655954/the-washington-post-donald-tramp-postavi-pod-samnenie-agresivnata-strategiya-za-venetsuela-na-dzhon-bolton.html", "text": "Президентът Тръмп поставя под въпрос агресивната стратегия на своята администрация във Венецуела, след като тя не успя да подкрепи усилията на САЩ да отстрани президента Николас Мадуро, като се оплака, че е бил подведен за това колко лесно би било да се замени социалистическия лидер с младия опозиционер, пише авторитетният американски вестник  The Washington post \r\nНедоволството на президента се насочи срещу съветника по националната сигурност Джон Болтън и е интервенционистката му позиция, която противоречи на мнението на Тръмп, че Съединените щати трябва да стоят настрана от чуждестранни конфликти. \r\nПрез последните дни Тръмп заяви, че Болтън иска да го \"вкара във война\" - коментар, който той е правил като шега и в миналото, но сега издава неговите по-сериозни опасения, заяви старши служител на администрацията. \r\nПолитиката на администрацията е официално непроменена след проваления преврат от миналата седмица. Оттогава американските служители са по-предпазливи в предсказанията си за бързото оттегляне на Мадуро, докато преоценяват това, което един служител описва като вероятност за дипломатическо „бягане на дълги разстояния“. \r\nСлужители на Белия дом посочват постоянния ангажимент на президента към въпроса за Венецуела, от първите седмици на неговото председателство като доказателство, като отбелязват, че той има реалистичен поглед върху предизвикателствата там и не смята, че има бързо решение. \r\nВъпреки това, Тръмп се оплака през изминалата седмица, че Болтън и други са подценили  Мадуро, според трима висши служители на администрацията, говорили под условия за анонимност,  \r\nТръмп каза, че Мадуро е „твърда бисквитка“ и че сътрудниците му не би трябвало да го карат да вярва, че венецуелският лидер е могло да бъде свален миналата седмица, когато Гуайдо  организира масови улични протести, при които загинаха хора. \r\nВъпреки, че Тръмп мърмори, че Болтън го е подвел за Венецуела, постът на Болтън не е застрашен, според двама висши служители на администрацията, като Тръмп е казал на своя съветник по националната сигурност да продължи да се съсредоточава върху Венецуела.  Юлиян Марков", "date": "2019.05.09", "title": "The Washington Post: Доналд Тръмп постави под съмнение агресивната стратегия за Венецуела на Джон Болтон"}
{"url": "http://www.focus-news.net/news/2019/05/09/2656004/ria-novosti-donald-tusk-zayavi-che-es-ochakva-ot-turtsiya-da-uvazhava-pravata-na-kipar.html", "text": "Председателят на Европейския съвет Доналд Туск заяви, че ЕС очаква от Турция да уважава правата на Кипър и ще следи внимателно ситуацията със сондажните дейности в кипърския шелф, предаде  РИА Новости .  \r\n„Президентът на Кипър ни информира за сондажните дейности, които Турция провежда в изключителната икономическа зона на Кипър. Европейският съюз подкрепя Кипър и се надява Турция да спазва суверенните права на страните-членки на съюза. Европейският съвет ще продължи да следи ситуацията внимателно“, заяви Туск, след края на неформалната среща на европейските лидери в румънския град Сибиу.  \r\nВ шелфа и в изключителната икономическа зона на Кипър са открити находища на природен газ. Турция изпрати в района сондажния кораб „Фатих“. От външното министерство на Гърция поискаха от Анкара да прекрати сондажните дейности в зоната, припомня агенцията   Светлин Божков", "date": "2019.05.09", "title": "РИА Новости: Доналд Туск заяви, че ЕС очаква от Турция да уважава правата на Кипър"}
{"url": "http://www.focus-news.net/news/2019/05/09/2655981/ria-novosti-donald-tramp-zayavi-che-ne-e-dovolen-ot-novite-raketni-testove-na-severna-koreya.html", "text": "Президентът на САЩ Доналд Тръмп заяви, че Вашингтон следи развитието на ситуацията във връзка с ракетните тестове на Северна Корея, предаде  РИА Новости .  \r\nПо думите на Тръмп, Пхенян иска да преговаря, но не е напълно готов за това.  \r\n„Ние следим много сериозно за това в момента. Това бяха малки ракети, с малък обсег на действие. Никой не е доволен от това, но ние проучваме и наблюдаваме“, заяви Тръмп пред журналисти в Белия дом.  \r\nПо неговите думи, Пхенян иска да води преговори, но не е напълно готов за това.  \r\nПо-рано представители на въоръжените сили на Южна Корея съобщиха, че в четвъртък Северна Корея е провела изпитания на две ракети, с малък обсег на действие, които са паднали в Японско море, допълни агенцията.   Светлин Божков", "date": "2019.05.09", "title": "РИА Новости: Доналд Тръмп заяви, че не е доволен от новите ракетни тестове на Северна Корея"}
